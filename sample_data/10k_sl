Nadaljnje obravnavanje resolucij Parlamenta: gl. zapisnik
Predložitev dokumentov: glej zapisnik
Pisne izjave (člen 116): glej zapisnik
Posredovanje besedil sporazumov s strani Sveta: gl. zapisnik
Sestava Parlamenta: glej zapisnik
Sestava odborov in delegacij: gl. zapisnik
Prihodnji ukrepi na področju patentov (vloženi predlogi resolucij): gl. zapisnik
Dnevni red naslednje seje: glej zapisnik
Zaključek seje
(La seduta è tolta alle 23.55)
Otvoritev seje
(" συνεδρίαση αρχίζει στις 9 π.μ.)
Predložitev dokumentov: glej zapisnik
Sprejetje zapisnika predhodne seje: glej zapisnik
Sestava odborov in delegacij: gl. zapisnik
1.
Sporazum ES-Bolgarija o sodelovanju Bolgarije pri delu Evropskega centra za spremljanje drog in zasvojenost z drogami (glasovanje)
2.
Sporazum ES-Romunija o sodelovanju Romunije pri delu Evropskega centra za spremljanje drog in zasvojenosti z drogami (glasovanje)
3.
Sporazum ES-Turčija o sodelovanju Turčije pri delu Evropskega centra za spremljanje drog in zasvojenosti z drogami (glasovanje)
4.
Sporazum ES-Singapur o nekaterih vidikih zračnega prevoza (glasovanje)
5.
Sporazum ES-Avstralija o nekaterih vidikih zračnega prevoza (glasovanje)
6.
Sporazum ES-Nova Zelandija o nekaterih vidikih zračnega prevoza (glasovanje)
7.
Sporazum ES-Urugvaj o nekaterih vidikih zračnega prevoza (glasovanje)
8.
Sporazum ES-Maldivi o nekaterih vidikih zračnega prevoza (glasovanje)
9.
Upravljanje evropskega satelitskega radio-navigacijskega sistema (glasovanje)
10.
Kakovost voda, primernih za lupinarje (kodificirana različica) (glasovanje)
11.
Zavajajoče in primerjalno oglaševanje (kodificirana različica) (glasovanje)
12.
Trajanje varstva avtorske pravice in določenih sorodnih pravic (kodificirana različica) (glasovanje)
13.
Pravica dajanja v najem in pravica posojanja ter pravice, sorodne avtorski pravici, na področju intelektualne lastnine (kodificirana različica) (glasovanje)
14.
Obvladovanje ameriškega kaparja (kodificirana različica) (glasovanje)
15.
Glukoza in laktoza (kodificirana različica) (glasovanje)
16.
Sprememba členov 3 in 4 Poslovnika Evropskega parlamenta (glasovanje)
19.
Statistična klasifikacija gospodarskih dejavnosti NACE Revizija 2 in druga posebna statistična področja (glasovanje)
20.
Izredna finančna pomoč Skupnosti Kosovu (glasovanje)
21.
Evropska agencija za obnovo (glasovanje)
25.
Zaščita in dobro počutje živali (2006-2010) (glasovanje)
26.
Nadaljevalno poročilo o konkurenci v sektorju svobodnih poklicev (glasovanje)
Popravki in namere glasovanja: glej zapisnik
Sestava Parlamenta: glej zapisnik
Sklepi o nekaterih dokumentih: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
(Se levanta la sesión a las 12.10 horas)
Sprejetje zapisnika predhodne seje: glej zapisnik
Sestava odborov in delegacij: gl. zapisnik
Podpis aktov, sprejetih v postopku soodločanja: glej zapisnik
Sporočila predsedstva: gl. zapisnik
Odnosi med Evropsko unijo in Rusijo po umoru novinarke Ane Politkovskaje (vloženi predlogi resolucij)
Predložitev dokumentov: glej zapisnik
Peticije: glej zapisnik
Prerazporeditev sredstev: glej zapisnik
Posredovanje besedil sporazumov s strani Sveta: gl. zapisnik
Nadaljnje obravnavanje resolucij Parlamenta: gl. zapisnik
Pisne izjave (člen 116): glej zapisnik
Dnevni red naslednje seje: glej zapisnik
Zaključek seje
(La seduta è tolta alle 22.20)
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Združeni narodi: odobritev vozil kategorij M2 ali M3 glede na njihovo splošno konstrukcijo (glasovanje)
2.
Pristop Bolgarije in Romunije: zaposlovanje uradnikov Evropskih skupnosti (glasovanje)
3.
Sprememba statuta skupnega podjetja Galileo (glasovanje)
4.
Finančni prispevek Norveške k delovanju Evropskega centra za spremljanje drog in zasvojenosti z drogami (EMCDDA) (glasovanje)
5.
Zahteva za odvzem imunitete Bogdanu Goliku (glasovanje)
6.
Zahteva za zaščito imunitete in privilegijev Maria Borghezia (glasovanje)
7.
Predlog spremembe proračuna št. 3/2006 (glasovanje)
8.
Predlog spremembe proračuna št. 5/2006 (glasovanje)
9.
Strateško partnerstvo med EU in Južno Afriko (glasovanje)
10.
Finančni instrument za okolje (LIFE+) (glasovanje)
11.
Podporni program za evropski avdiovizualni sektor (MEDIA 2007) (glasovanje)
12.
Program Kultura (2007-2013) (glasovanje)
13.
Mehanizem Skupnosti na področju civilne zaščite (glasovanje)
14.
Glavni izvedbeni ukrepi za direktivo o preglednosti (glasovanje)
15.
Glavni izvedbeni ukrepi za direktivo "Prospectus" (glasovanje)
16.
Priseljevanje žensk: vloga in mesto priseljenk v EU (glasovanje)
17.
Izterjava sredstev Skupnosti (glasovanje)
That concludes the vote.
Čas glasovanja
The next item is the vote.
(For the results and other details on the vote: see Minutes)
Popravki in namere glasovanja: glej zapisnik
(The sitting was suspended at 12.35 and resumed at 15.00)
Sprejetje zapisnika predhodne seje: glej zapisnik
Sestava Parlamenta: glej zapisnik
Sestava Parlamenta: glej zapisnik
Dnevni red naslednjega zasedanja: glej zapisnik
Zaključek seje
(Posiedzenie zostało zamknięte o godz. 23.50.)
Otvoritev seje
(Se abre la sesión a las 9.05 horas)
Članstvo v političnih skupinah: glej zapisnik
3.
Program "Mladi v akciji" (2007-2013) (glasovanje)
4.
Akcijski program na področju vseživljenjskega učenja (glasovanje)
5.
Program "Evropa za državljane" (2007-2013) (glasovanje)
6.
Omejitve pri trženju in uporabi perfluorooktan sulfonatov (glasovanje)
9.
Vzpostavitev, delovanje in uporaba SIS II (Sklep) (glasovanje)
10.
Odnosi med Evropsko unijo in Rusijo po umoru novinarke Anne Politkovskaïe (glasovanje)
11.
Rak dojk (glasovanje)
Sprejetje zapisnika predhodne seje: glej zapisnik
Dnevni red naslednje seje: glej zapisnik
Zaključek seje
(La seduta è tolta alle 00.10)
Otvoritev seje
(Posiedzenie zostało otwarte o godz. 10.05)
Predložitev dokumentov: glej zapisnik
2.
Predlog splošnega proračuna za leto 2007 (Oddelek III) (glasovanje)
4.
Ribiške flote, registrirane v najbolj oddaljenih regijah Skupnosti (glasovanje)
6.
Moldavija (Pridnestrje) (glasovanje)
7.
Gruzija (Južna Osetija) (glasovanje)
8.
Izvoz strupenih odpadkov v Afriko (glasovanje)
9.
Kazenskopravno varstvo okolja (glasovanje)
10.
Evro-sredozemski pridružitveni sporazum EU-Sirija (glasovanje)
11.
Strategija EU za konferenco o podnebnih spremembah v Nairobiju (glasovanje)
12.
Celostni evropski akcijski program za prevoz po celinskih plovnih poteh "NAIADES" (glasovanje)
Čas glasovanja
Pasamos al turno de votaciones.
(Para los resultados y otros detalles de la votación: véase el Acta)
Popravki in namere glasovanja: glej zapisnik
(La sesión, suspendida a las 13.50 horas, se reanuda a las 15.05 horas)
Sestava odborov in delegacij: gl. zapisnik
Predložitev skupnega stališča Sveta: gl. zapisnik
Sprejetje zapisnika predhodne seje: glej zapisnik
1.
Tibet (glasovanje)
2.
Sojenje Riosu Monttu (glasovanje)
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
Je déclare interrompue la session du Parlement européen.
(La séance est levée à 16h25)
Prerazporeditev sredstev: glej zapisnik
Peticije: glej zapisnik
Posredovanje besedil sporazumov s strani Sveta: gl. zapisnik
Pisne izjave (člen 116): glej zapisnik
Pisne izjave in vprašanja za ustni odgovor (predložitev) : gl. zapisnik
Predložitev dokumentov: glej zapisnik
Sklepi o nekaterih dokumentih: glej zapisnik
Sestava odborov in delegacij: gl. zapisnik
Podpis aktov, sprejetih v postopku soodločanja: glej zapisnik
Predlog splošnega proračuna za proračunsko leto 2007 (rok za vložitev osnutkov dopolnitev) : gl. zapisnik
Dnevni red naslednje seje: glej zapisnik
Zaključek seje
(The sitting was closed at 22.45)
Otvoritev seje
(Die Sitzung wird um 9.00 Uhr eröffnet.)
Predložitev dokumentov: glej zapisnik
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Pravila za sheme neposrednih podpor v okviru skupne kmetijske politike in uvedba nekaterih shem podpor za kmete ter sprememba Uredbe (ES) št. 1698/2005 o podpori za razvoj podeželja iz Evropskega kmetijskega sklada za razvoj podeželja (EKSRP) (glasovanje)
2.
Sporazum ES-Kanada o sodelovanju na področju visokošolskega izobraževanja, poklicnega usposabljanja in mladine (glasovanje)
3.
Sporazum med ES in ZDA o visokem šolstvu ter poklicnem izobraževanju in usposabljanju (glasovanje)
4.
Sistemi socialne varnosti za zaposlene in njihove družinske člane, ki se gibljejo v Skupnosti (glasovanje)
5.
Uporaba tujih in lokalno neprisotnih vrst v ribogojstvu (glasovanje)
6.
Skupna ureditev trgov za ribiške proizvode in proizvode iz ribogojstva (glasovanje)
7.
Odobritev spremembe Konvencije o dostopu do informacij, udeležbi javnosti pri odločanju in dostopu do pravnega varstva v okoljskih zadevah v imenu ES (glasovanje)
8.
Oprostitev davka na dodano vrednost in trošarine na uvoz blaga s strani oseb, ki potujejo iz tretjih držav (glasovanje)
9.
Tretji prispevek Skupnosti za Sklad za zaščitno zgradbo v Černobilu (glasovanje)
11.
Podpora za razvoj podeželja iz Evropskega kmetijskega sklada za razvoj podeželja (glasovanje)
12.
Zahteva za zaščito imunitete Gabriela Albertinija (glasovanje)
13.
Zahteva za zaščito imunitete Gabriela Albertinija (glasovanje)
14.
Zahteva za zaščito poslanske imunitete Gérarda Onestaja (glasovanje)
15.
Ukrepi Skupnosti na področju politike morskega okolja (glasovanje)
16.
Merilne naprave, ki vsebujejo živo srebro (glasovanje)
18.
Vodenje zračnega prometa (SESAR) (glasovanje)
Nous interrompons à présent les votes pour faire place à la séance solennelle.
2.
Strategija za morsko okolje (glasovanje)
3.
Hipotekarni krediti (glasovanje)
Nous en avons à présent terminé avec les votes.
Čas glasovanja (nadaljevanje)
Popravki in namere glasovanja: glej zapisnik
(La séance, suspendue à 13h10, est reprise à 15h10)
Sprejetje zapisnika predhodne seje: glej zapisnik
Dnevni red naslednjega zasedanja: glej zapisnik
Zaključek seje
(La séance est levée à 24 heures)
Otvoritev seje
(Se abre la sesión a las 9.05 horas)
Pisne izjave (predložitev): gl. zapisnik
2.
Sistem splošnih preferencialov Evropske unije (glasovanje)
1.
Storitve na notranjem trgu (glasovanje)
Se cierra el turno de votaciones.
Čas glasovanja (nadaljevanje)
Continuamos con el turno de votaciones.
Popravki in namere glasovanja: glej zapisnik
(La sesión, suspendida a las 13.10 horas, se reanuda a las 15.00 horas)
Sprejetje zapisnika predhodne seje: glej zapisnik
Članstvo v političnih skupinah: glej zapisnik
Dnevni red naslednje seje: glej zapisnik
Zaključek seje
(Zasedání skončilo ve 23:30)
Predložitev skupnega stališča Sveta: gl. zapisnik
3.
Konvencija o prepovedi biloškega orožja (BTWC), kasetnih bomb in konvencionalnega orožja (glasovanje)
4.
Strategija za Baltik v okviru severne dimenzije (glasovanje)
7.
Ženske v mednarodni politiki (glasovanje)
Sprejetje zapisnika predhodne seje: glej zapisnik
Dnevni red naslednjega zasedanja: glej zapisnik
Razprave o primerih kršitev človekovih pravic, demokracije in načela pravne države (razprava)
1.
Etiopija (glasovanje)
2.
Bangladeš (glasovanje)
3.
Iran (glasovanje)
Tím je hlasování ukončeno.
Zahteva za zaščito poslanske imunitete: glej zapisnik
Zahteva za odpravo poslanske imunitete (g. PANELLE) : gl. zapisnik
Sestava odborov in delegacij: gl. zapisnik
Prerazporeditev sredstev: glej zapisnik
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
Přerušuji zasedání Evropského parlamentu.
(Zasedání skončilo v 17:05)
Sprejetje zapisnika predhodne seje: glej zapisnik
Predložitev dokumentov: glej zapisnik
Sklepi o nekaterih dokumentih: glej zapisnik
Pisne izjave (predložitev): gl. zapisnik
Posredovanje besedil sporazumov s strani Sveta: gl. zapisnik
Prerazporeditev sredstev: glej zapisnik
Dnevni red: glej zapisnik
Preverjanje veljavnosti mandatov poslancev: glej zapisnik
Sestava Parlamenta: glej zapisnik
Predložitev skupnega stališča Sveta: gl. zapisnik
Dnevni red naslednje seje: glej zapisnik
Zaključek seje
(La séance est levée à 0h25)
Otvoritev seje
(Se abre la sesión a las 9.00 horas)
Predložitev dokumentov: glej zapisnik
Farmacevtske učinkovine (pisna izjava): gl. zapisnik
1.
Uskladitev tehničnih predpisov in upravnih postopkov na področju civilnega letalstva (glasovanje)
2.
Tehnične zahteve za plovila, namenjena za plovbo po celinskih plovnih poteh (glasovanje)
3.
Sporazum o partnerstvu v ribiškem sektorju med ES in Republiko Zelenortski otoki (glasovanje)
4.
Jamstvo Skupnosti Evropski investicijski banki (glasovanje)
5.
Prehodna določba o jezikovni ureditvi (glasovanje)
9.
Pristop Romunije (glasovanje)
11.
Pravila za udeležbo v okviru Sedmega okvirnega programa ES (2007-2013), razširjanje rezultatov raziskav (glasovanje)
12.
Dajanje pirotehničnih izdelkov v promet (glasovanje)
13.
Evropski sistem integrirane statistike socialne zaščite (SESPROS) (glasovanje)
14.
Pravila za udeležbo v okviru Sedmega okvirnega programa ESAE (2007-2011), razširjanje rezultatov raziskav (glasovanje)
15.
Posebni program "Človeški viri" 2007 do 2013 (Sedmi okvirni program ES za RTRPD) (glasovanje)
16.
Posebni program "Zamisli" 2007 do 2013 (Sedmi okvirni program ES za RTRPD) (glasovanje)
17.
Posebni program "Zmogljivosti" 2007 do 2013 (Sedmi okvirni program ES za RTRPD) (glasovanje)
18.
Posebni program "Sodelovanje" 2007 do 2013 (Sedmi okvirni program ES za RTRPD) (glasovanje)
19.
Posebni program, ki ga bo s pomočjo neposrednih ukrepov izvajalo Skupno raziskovalno središče (Sedmi okvirni program ES za RTRPD, 2007-2013) (glasovanje)
20.
Posebni program, ki ga bo s pomočjo neposrednih ukrepov izvajalo Skupno raziskovalno središče (Sedmi okvirni program ESAE za jedrske raziskave in usposabljanje) (glasovanje)
22.
Območje svobode, varnosti in pravice (glasovanje)
25.
Čas za višjo prestavo - Novo partnerstvo za podjetništvo in rast (glasovanje)
That concludes the vote.
Popravki in namere glasovanja: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
I declare adjourned the session of the European Parliament.
(The sitting was closed at 12.20 p.m.)
Sestava Parlamenta: glej zapisnik
Zahteva za zaščito poslanske imunitete: glej zapisnik
Podpis aktov, sprejetih v postopku soodločanja: glej zapisnik
Predložitev dokumentov: glej zapisnik
Pisne izjave (člen 116): glej zapisnik
Pisne izjave in vprašanja za ustni odgovor (predložitev): gl. zapisnik
Peticije: glej zapisnik
Posredovanje besedil sporazumov s strani Sveta: gl. zapisnik
Sklepi o nekaterih dokumentih: glej zapisnik
Dnevni red naslednje seje: glej zapisnik
Zaključek seje
(Posiedzenie zostało zamknięte o godz.23.45)
Otvoritev seje
(Zasedání začalo v 9:00)
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
Predložitev dokumentov: glej zapisnik
Prerazporeditev sredstev: glej zapisnik
	Zakonodajni in delovni program Komisije za leto 2007 (vloženi predlogi resolucij) : gl. zapisnik
	Vrh Rusija/Evropska unija (vloženi predlogi resolucij) : gl. zapisnik
Čas glasovanja
2.
Imenovanje romunskega člana Računskega sodišča (glasovanje)
3.
Podrobnosti o sodelovanju Republike Islandije in Kraljevine Norveške v Evropski agenciji za upravljanje in operativno sodelovanje na zunanjih mejah držav članic Evropske unije (glasovanje)
5.
Preprečevanje, nadzor in izkoreninjenje nekaterih transmisivnih spongiformnih encefalopatij (glasovanje)
6.
Statistični podatki o iztovoru ribiških proizvodov v državah članicah (glasovanje)
7.
Varstvo mladoletnikov in človeškega dostojanstva v zvezi s konkurenčnostjo evropske avdiovizualne industrije in industrije spletnih informacijskih storitev (glasovanje)
8.
Program Carina 2013 (glasovanje)
9.
Brezpapirno okolje za carino in trgovino (glasovanje)
10.
Raziskave Skupnosti o strukturi kmetijskih gospodarstev (glasovanje)
11.
Sodelovanje med uradi za odvzem premoženjske koristi (glasovanje)
12.
Odhodki na področju veterine (glasovanje)
13.
Varstvo podzemne vode pred onesnaževanjem in poslabšanjem (glasovanje)
14.
Instrument za financiranje razvojnega sodelovanja (glasovanje)
15.
Carinski zakonik Skupnosti (glasovanje)
16.
Trženje krmnih mešanic (glasovanje)
17.
Struktura in dejavnosti tujih podružnic (glasovanje)
20.
Instrument za financiranje sodelovanja z industrializiranimi državami in ozemlji ter drugimi državami in ozemlji z visokim dohodkom (glasovanje)
Notre séance de vote est close.
Čas glasovanja (nadaljevanje)
Nous reprenons à présent l'Heure des votes.
Popravki in namere glasovanja: glej zapisnik
(La séance, suspendue à 13h05, est reprise à 15 heures)
Sprejetje zapisnika predhodne seje: glej zapisnik
Sestava Parlamenta: glej zapisnik
Dnevni red naslednjega zasedanja: glej zapisnik
Zaključek seje
(The sitting was closed at 23.40)
Otvoritev seje
(Se abre la sesión a las 9.05 horas)
Predložitev dokumentov: glej zapisnik
Nadaljnje obravnavanje stališč in resolucij Parlamenta: glej zapisnik
Članstvo v političnih skupinah: glej zapisnik
2.
Sprememba Direktive 67/548/EGS o nevarnih snoveh (REACH) (glasovanje)
3.
Vključitev bolgarščine in romunščine med jezike postopka Sodišča Evropskih skupnosti (glasovanje)
4.
Vključitev bolgarščine in romunščine med jezike postopka Sodišča prve stopnje Evropskih skupnosti (glasovanje)
5.
Evropsko leto medkulturnega dialoga (2008) (glasovanje)
6.
Finančna uredba, ki se uporablja za splošni proračun Evropskih skupnosti (glasovanje)
7.
Predlog spremembe proračuna št. 6/2006 (glasovanje)
10.
Homologacija motornih vozil glede na emisije in dostop do informacij za popravilo vozil (glasovanje)
13.
Obdobje uporabe ureditve DDV, ki se uporablja za storitve radijskega in televizijskega oddajanja ter za določene elektronsko opravljene storitve (glasovanje)
14.
Zakonodajni in delovni program Komisije za leto 2007 (glasovanje)
Izvajanje Direktive 85/611/EGS (Kolektivni naložbeni podjemi za vlaganja v prenosljive vrednostne papirje) (glasovanje)
Sprejetje zapisnika predhodne seje: glej zapisnik
Dnevni red naslednje seje: glej zapisnik
Zaključek seje
(La seduta è tolta alle 23.25).
Otvoritev seje
(Die Sitzung wird um 9.05 Uhr eröffnet.)
Predložitev dokumentov: glej zapisnik
Podpis aktov, sprejetih v postopku soodločanja: glej zapisnik
2.
Predlog splošnega proračuna 2007, kakor ga je spremenil Svet (vsi oddelki) (glasovanje)
3.
Postopek za predhodni pregled in posvetovanje v zvezi z nekaterimi predpisi držav članic na področju prometa (kodificirana različica) (glasovanje)
4.
Odprava kontrol na mejah (cestni promet in promet po celinskih vodnih poteh) (kodificirana različica) (glasovanje)
5.
Prenos zaupnih statističnih podatkov (kodificirana različica) (glasovanje)
6.
Predložitev statističnih podatkov o ulovu v severovzhodnem Atlantiku (kodificirana različica) (glasovanje)
7.
Merila Skupnosti za izkoreninjenje in spremljanje določenih živalskih bolezni (kodificirana različica) (glasovanje)
8.
Sporazum ES/Paragvaj o nekaterih vidikih zračnega prevoza (glasovanje)
9.
Raziskovalne in razvojne dejavnosti na področju inteligentnih proizvodnih sistemov (Sporazum EU/Avstralija, Kanada, Norveška, Švica, Koreja, Japonska in Združene države Amerike) (glasovanje)
10.
Skupna ureditev trgov v sektorju sladkorja (ustanovitev začasne sheme za prestrukturiranje industrije sladkorja zaradi širitve) (glasovanje)
11.
Preprečevanje uporabe drog in obveščanje (2007-2013) (glasovanje)
12.
Civilno pravosodje (2007-2013) (glasovanje)
13.
Ustanovitev Evropskega sklada za begunce (2008-2013) (glasovanje)
14.
Uvajanje zahtev o dvojnem trupu ali enakovrednih konstrukcijskih zahtev za tankerje z enojnim trupom (glasovanje)
15.
Evropski sklad za vključevanje državljanov tretjih držav (glasovanje)
17.
Številčna sestava odborov (glasovanje)
18.
Evropski inštitut za enakost spolov (glasovanje)
19.
Vozniška dovoljenjenja (prenovitev) (glasovanje)
21.
Spremembe Poslovnika Evropskega parlamenta (odbori, kvestorji) (glasovanje)
24.
Zdravila za pediatrično uporabo (glasovanje)
26.
Temeljne pravice in državljanstvo (2007-2013) (glasovanje)
27.
Kazensko pravosodje (2007-2013) (glasovanje)
28.
Preprečevanje kriminala in boj proti njemu (2007-2013) (glasovanje)
29.
Razvoj druge generacije Schengenskega informacijskega sistema (SIS II) (Sprememba Uredbe (ES) št. 2424/2001) (glasovanje)
30.
Razvoj druge generacije Schengenskega informacijskega sistema (SIS II) (Sprememba Sklepa 2001/886/PNZ) (glasovanje)
32.
Vizumi za prehod zunanjih meja držav članic (glasovanje)
34.
Varstvo podatkov v okviru policijskega in pravosodnega sodelovanja v kazenskih zadevah (glasovanje)
Čas glasovanja
El punto siguiente es el turno de votaciones.
Popravki in namere glasovanja: glej zapisnik
(La seduta, sospesa alle 13.00, è ripresa alle 15.00)
Sprejetje zapisnika predhodne seje: glej zapisnik
1.
Razmere na otokih Fidži (glasovanje)
2.
Vpletenost mirovnih sil OZN v primere spolnih zlorab v Liberiji in na Haitiju (glasovanje)
3.
Mjanmar (Burma) (glasovanje)
4.
Haaška konvencija o vrednostnih papirjih (glasovanje)
Nous en avons à présent terminé avec l'Heure des votes.
Sestava odborov in delegacij: gl. zapisnik
Preverjanje veljavnosti mandatov poslancev: glej zapisnik
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
Je déclare interrompue la session du Parlement européen.
(La séance est levée à 16h35)
Predložitev dokumentov: glej zapisnik
Časovni razpored prihodnjih sej: glej zapisnik
Sestava Parlamenta: glej zapisnik
Sprejetje zapisnika predhodne seje: glej zapisnik
Sestava Parlamenta: glej zapisnik
Preverjanje veljavnosti mandatov poslancev: glej zapisnik
Predložitev dokumentov: glej zapisnik
Vprašanja za ustni odgovor in pisne izjave (predložitev): gl. zapisnik
Peticije: glej zapisnik
Posredovanje besedil sporazumov s strani Sveta: gl. zapisnik
Nadaljnje obravnavanje resolucij Parlamenta: gl. zapisnik
Dnevni red naslednje seje: glej zapisnik
Zaključek seje
(Se levanta la sesión a las 19.45 horas)
Izvolitev podpredsednikov Evropskega parlamenta (rok za vložitev kandidatur): gl. zapisnik
(Die Sitzung wird um 12.40 Uhr unterbrochen und um 15.00 Uhr wiederaufgenommen).
Izvolitev kvestorjev Evropskega parlamenta (rok za vložitev kandidatur): gl. zapisnik
(Die Sitzung wird um 15.25 Uhr unterbrochen und um 18.00 Uhr wiederaufgenommen).
Dnevni red naslednje seje: glej zapisnik
Zaključek seje
(Die Sitzung wird um 18.15 Uhr geschlossen.)
Otvoritev seje
(Die Sitzung wird um 9.35 Uhr eröffnet.)
Predložitev dokumentov: glej zapisnik
Sprejetje zapisnika predhodne seje: glej zapisnik
Sestava Parlamenta: glej zapisnik
Sestava odborov (rok za vložitev predlogov sprememb): gl. zapisnik
(La seduta, sospesa alle 19.00, è ripresa alle 21.00)
Dnevni red naslednje seje: glej zapisnik
Zaključek seje
(Die Sitzung wird um 23.25 Uhr geschlossen.)
Predložitev dokumentov: glej zapisnik
Predložitev skupnega stališča Sveta: gl. zapisnik
(La séance, suspendue à 11h35 dans l'attente de l'Heure des votes, est reprise à midi)
Sprejetje zapisnika predhodne seje: glej zapisnik
Preiskovalni odbor o krizi družbe "Equitable Life Assurance Society" (podaljšanje mandata): gl. zapisnik
Sporočila predsedstva: gl. zapisnik
1.
Sestava odborov (glasovanje)
2.
Sprememba sporazuma o partnerstvu med državami AKP in ES ("Sporazum iz Cotonouja") (glasovanje)
4.
Izdajanje spričeval za vlakovno osebje, ki upravlja lokomotive in vlake (glasovanje)
6.
Veljavno pravo za nepogodbene obveznosti ("RIM II") (glasovanje)
8.
Sedmo in osmo letno poročilo o izvozu orožja (glasovanje)
Popravki in namere glasovanja: glej zapisnik
Sestava odborov in delegacij: gl. zapisnik
Zahteva za odpravo poslanske imunitete (g. PANELLE): gl. zapisnik
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
Dichiaro interrotta la sessione del Parlamento europeo.
(La seduta è tolta alle 13.00)
Sprejetje zapisnika predhodne seje: glej zapisnik
Sestava Parlamenta: glej zapisnik
Zahteva za zaščito poslanske imunitete: gl. zapisnik
Imenovanja v odbore (predlog konference predsednikov): gl. zapisnik
Predložitev dokumentov: glej zapisnik
Posredovanje besedil sporazumov s strani Sveta: gl. zapisnik
Nadaljnje obravnavanje resolucij Parlamenta: gl. zapisnik
Vprašanja za ustni odgovor in pisne izjave (predložitev): gl. zapisnik
Pisne izjave (člen 116): glej zapisnik
Dnevni red: glej zapisnik
1.
Imenovanje v parlamentarne odbore (glasovanje): gl. zapisnik
Čas glasovanja
Dnevni red naslednje seje: glej zapisnik
Zaključek seje
(La seduta è tolta alle 24.00)
Otvoritev seje
(The sitting was opened at 09.05)
Predložitev dokumentov: glej zapisnik
Sprejetje zapisnika predhodne seje: glej zapisnik
1.
Zaščita potnikov pred premikanjem prtljage (glasovanje)
2.
Homologacija motornih vozil glede prednjega vidnega polja voznika motornega vozila (glasovanje)
3.
Sporazum med ES in Korejo o znanstvenem in tehnološkem sodelovanju (glasovanje)
4.
Vključevanje načela trajnosti v politiko razvojnega sodelovanja (glasovanje)
5.
Predlog spremembe proračuna št. 1/2007 (glasovanje)
7.
Sporazum o partnerstvu na področju ribištva med Evropsko skupnostjo in Gabonsko republiko (glasovanje)
10.
Veljavno pravo za nepogodbene obveznosti ("RIM II") (glasovanje)
12.
Strategija za okrepljeno partnerstvo s pacifiškimi otoki (glasovanje)
13.
Statut evropskega podjetja v zasebni lasti (glasovanje)
Damit ist die Abstimmungsstunde beendet.
Popravki in namere glasovanja: glej zapisnik
Naloga, dodeljena poslancu: gl. zapisnik
Sestava odborov in delegacij: gl. zapisnik
Sklepi o nekaterih dokumentih: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Predložitev dokumentov: glej zapisnik
Sklepi o nekaterih dokumentih: glej zapisnik
Sestava Parlamenta: glej zapisnik
Sestava odborov in delegacij: gl. zapisnik
Pisne izjave (člen 116): glej zapisnik
Nadaljnje obravnavanje stališč in resolucij Parlamenta: glej zapisnik
Peticije: glej zapisnik
Vprašanja za ustni odgovor in pisne izjave (predložitev): gl. zapisnik
Dnevni red naslednje seje: glej zapisnik
Zaključek seje
(Posiedzenie zostało zamknięte o godz. 22.05)
Otvoritev seje
(Die Sitzung wird um 10.05 Uhr eröffnet.)
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Razveljavitev Direktive Sveta 68/89/EGS o klasifikaciji neobdelanega lesaKlasifikacija (glasovanje)
5.
Infrastruktura za prostorske informacije v Skupnosti (INSPIRE) (glasovanje)
7.
Recikliranje odpadkov (glasovanje)
8.
Vloga žensk v družbenem, gospodarskem in političnem življenju v Turčiji (glasovanje)
Ciò conclude il turno di votazioni.
Čas glasovanja
Popravki in namere glasovanja: glej zapisnik
(La seduta, sospesa alle 13.10, è ripresa alle 15.00)
Sprejetje zapisnika predhodne seje: glej zapisnik
(Das Protokoll der vorangegangenen Sitzung wird genehmigt.)
Sporočila predsedstva: gl. zapisnik
(A sessão, suspensa às 19h05, é reiniciada às 21h00)
Podnebne spremembe (vloženi predlogi resolucij): gl. zapisnik
PNR, SWIFT (vloženi predlogi resolucij): gl. zapisnik
Dnevni red naslednje seje: glej zapisnik
Zaključek seje
(La seduta è tolta a mezzanotte)
Otvoritev seje
(La seduta è aperta alle 9.00)
2.
Makrofinančna pomoč Moldaviji (glasovanje)
3.
Ohranitev nekaterih staležev izrazito selivskih vrst (glasovanje)
4.
Viseče mreže (glasovanje)
6.
Posebno poročilo Računskega sodišča št. 6/2005 o vseevropskem prometnem omrežju (glasovanje)
10.
Proti evropski politiki o radijskem spektru (glasovanje)
Nous en avons terminé avec les votes.
Čas glasovanja (nadaljevanje)
L'ordre du jour appelle la suite de l'Heure des votes.
Popravki in namere glasovanja: glej zapisnik
(La séance, suspendue à 14 heures, est reprise à 15 heures)
Sprejetje zapisnika predhodne seje: glej zapisnik
Dnevni red naslednjega zasedanja: glej zapisnik
Zaključek seje
(The sitting closed at 23.15)
Otvoritev seje
(La seduta è aperta alle 10.00)
Predložitev dokumentov: glej zapisnik
1.
Glasovalne pravice delničarjev (glasovanje)
2.
Proračunska pomoč državam v razvoju (glasovanje)
3.
Nezakonit ribolov (glasovanje)
4.
Strateški dokumenti držav - Malezija, Brazilja in Pakistan (glasovanje)
5.
Sporazum EU/Rusija o poenostavitvi izdajanja vizumov za kratkoročno bivanje (glasovanje)
6.
Sporazum med Evropsko skupnostjo in Rusko federacijo o ponovnem sprejemu (glasovanje)
8.
Skupna ureditev trga za vino (glasovanje)
10.
Širše smernice gospodarske politike za leto 2007 (glasovanje)
12.
Letno poročilo EIB (2005) (glasovanje)
Sprejetje zapisnika predhodne seje: glej zapisnik
Razprava o primerih kršitev človekovih pravic, demokracije in načela pravne države (razprava)
1.
Dialog med kitajsko vlado in odposlanci Dalaj Lame (glasovanje)
Sestava odborov in delegacij: gl. zapisnik
Sklepi o določenih dokumentih: gl. zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: gl. zapisnik
Datum naslednjih sej: gl. zapisnik
Prekinitev zasedanja
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 16.25)
Predložitev dokumentov: glej zapisnik
Pisne izjave (člen 116): glej zapisnik
Vprašanja za ustni odgovor in pisne izjave (predložitev): gl. zapisnik
Posredovanje besedil sporazumov s strani Sveta: gl. zapisnik
Peticije: glej zapisnik
Prerazporeditev sredstev: glej zapisnik
Nadaljnje obravnavanje stališč in resolucij Parlamenta: glej zapisnik
Sestava Parlamenta: glej zapisnik
Sestava odborov in delegacij: gl. zapisnik
Članstvo v političnih skupinah: glej zapisnik
Podpis aktov, sprejetih v postopku soodločanja: glej zapisnik
Število in številčna sestava medparlamentarnih delegacij (rok za vložitev predlogov sprememb): gl. zapisnik
Dnevni red naslednje seje: glej zapisnik
Zaključek seje
(Se levanta la sesión a las 23.10 horas)
Sklenitev zasedanja
Declaro cerrado el periodo de sesiones 2006-2007 del Parlamento Europeo.
Otvoritev letnega zasedanja
Ich erkläre die Sitzungsperiode 2007-2008 des Europäischen Parlaments für eröffnet.
Predložitev dokumentov: glej zapisnik
Nadaljnje obravnavanje stališč in resolucij Parlamenta: glej zapisnik
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Financiranje intervencij s strani Evropskega kmetijskega usmerjevalnega in jamstvenega sklada (glasovanje)
2.
Konzumno mleko, proizvedeno v Estoniji (glasovanje)
3.
Razveljavitev Uredbe Sveta (ES) št. 2040/2000 o proračunski disciplini (glasovanje)
4.
Preudarna presoja prevzemov in povečanje poslovnih deležev v finančnem sektorju (glasovanje)
5.
Družbena odgovornost podjetij (glasovanje)
7.
Kolektivno čezmejno upravljanje avtorskih in sorodnih pravic za zakonite internetne glasbene storitve (2005/737/ES) (glasovanje)
L'Heure des votes est terminée.
Dnevni red naslednje seje: glej zapisnik
Zaključek seje
(" συνεδρίαση διακόπτεται στις 11.20 μ.μ.)
Otvoritev seje
(Die Sitzung wird um 9.00 Uhr eröffnet.)
2.
Število in številčna sestava medparlamentarnih delegacij (glasovanje)
4.
Trženje mesa, pridobljenega iz goveda, starega največ dvanajst mesecev (glasovanje)
5.
Ratifikacija Konvencije o delu v pomorstvu iz leta 2006 Mednarodne organizacije dela (glasovanje)
6.
Socialne storitve splošnega pomena v Evropski uniji (glasovanje)
7.
Sporazum o zračnem prometu med EU in ZDA (glasovanje)
Popravki in namere glasovanja: glej zapisnik
(La sesión, suspendida a las 13.10 horas, se reanuda a las 15.00 horas)
Sprejetje zapisnika predhodne seje: glej zapisnik
Imenovanje v medparlamentarne delegacije (predlog konference predsednikov): gl. zapisnik
Hepatitis C (pisna izjava): gl. zapisnik
Dnevni red naslednje seje: glej zapisnik
Zaključek seje
(La seduta è tolta alle 23.40)
Predložitev dokumentov: glej zapisnik
1.
Imenovanja v medparlamentarne delegacije (glasovanje)
2.
Ukrepi Skupnosti za zagotavljanje čezmejnega zdravstvenega varstva (glasovanje)
6.
Bosna in Hercegovina (glasovanje)
8.
Pogajanja o pridružitvenem sporazumu med Evropsko unijo in Srednjo Ameriko (glasovanje)
11.
Naravne in gospodarske omejitve ter omejitve otokov v okviru regionalne politike (glasovanje)
12.
Organi lokalne skupnosti in razvojno sodelovanje (glasovanje)
Damit ist die Abstimmungsstunde beendet.
Sprejetje zapisnika predhodne seje: glej zapisnik
Razprave o primerih kršitev človekovih pravic, demokracije in načela pravne države (razprava)
2.
Kambodža (glasovanje)
3.
Nigerija (glasovanje)
4.
Napad na Galino Kozlovo, članico upravnega sveta organizacije Mari Uchem in odgovorno urednico literarnega časopisa Ontšõko (glasovanje)
L'Heure des votes est close.
Sklepi o nekaterih dokumentih: glej zapisnik
Predložitev skupnega stališča Sveta: gl. zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Sestava odborov in delegacij: gl. zapisnik
Predložitev dokumentov: glej zapisnik
Pisne izjave (člen 116): glej zapisnik
Vprašanja za ustni odgovor in pisne izjave (predložitev): gl. zapisnik
Nadaljnje obravnavanje resolucij Parlamenta: gl. zapisnik
Dnevni red: glej zapisnik
Dnevni red naslednje seje: glej zapisnik
Zaključek seje
(Se cierra la sesión a las 00.05 horas)
Otvoritev seje
Članstvo v političnih skupinah: glej zapisnik
Predložitev dokumentov: glej zapisnik
Posredovanje besedil sporazumov s strani Sveta: gl. zapisnik
(Die Sitzung wird um 9.10 Uhr eröffnet.)
Sprejetje zapisnika predhodne seje: glej zapisnik
2.
Povečanje kapitala Evropskega investicijskega sklada (glasovanje)
3.
Zahteva za zaščito imunitete Giuseppeja Garganija (glasovanje)
6.
Izpolnjevanje zahtev države zastave (glasovanje)
7.
Civilna odgovornost in finančna jamstva lastnikov ladij (glasovanje)
9.
Varnost na nogometnih tekmah (glasovanje)
10.
Prihodnost Kosova in vloga EU (glasovanje)
11.
Prihodnost lastnih sredstev Evropske unije (glasovanje)
12.
Proračunske smernice za leto 2008 (glasovanje)
13.
Prihodnost poklicnega nogometa v Evropi (glasovanje)
14.
Vključevanje novih držav članic v skupno kmetijsko politiko (glasovanje)
Se cierra el turno de votaciones.
Popravki in namere glasovanja: glej zapisnik
Predložitev skupnega stališča Sveta: gl. zapisnik
Sestava medparlamentarnih delegacij: glej zapisnik
Sestava Parlamenta: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Predložitev dokumentov: glej zapisnik
Posredovanje besedil sporazumov s strani Sveta: gl. zapisnik
Sklepi o nekaterih dokumentih: glej zapisnik
Vprašanja za ustni odgovor in pisne izjave (predložitev): gl. zapisnik
Pisne izjave (člen 116): glej zapisnik
Nadaljnje obravnavanje resolucij Parlamenta: gl. zapisnik
Sestava Parlamenta: glej zapisnik
Sestava odborov in delegacij: gl. zapisnik
Podpis aktov, sprejetih v postopku soodločanja: glej zapisnik
Izjava o finančnih interesih: gl. zapisnik
Dnevni red naslednje seje: glej zapisnik
Zaključek seje
(Posiedzenie zostało zamknięte o godz. 00.05)
Otvoritev seje
(La seduta è aperta alle 9.00)
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Sporazum med ES in Malezijo o nekaterih vidikih zračnega prevoza (glasovanje)
- Relazione: Costa
3.
Tarifne kvote za uvoz surovega trsnega sladkorja v Bolgarijo in Romunijo (glasovanje)
- Relazione: Graefe zu Baringdorf
4.
Zahteva za odvzem poslanske imunitete Vurale Ögerja (glasovanje)
- Relazione: Speroni
5.
Razrešnica 2005: Oddelek IV, Sodišče Evropskih skupnosti (glasovanje)
- Relazione: Caspary
6.
Razrešnica 2005: Oddelek V, Računsko sodišče (glasovanje)
- Relazione: Caspary
7.
Razrešnica 2005: Oddelek VI, Evropski ekonomsko-socialni odbor (glasovanje)
- Relazione: Caspary
8.
Razrešnica 2005: Oddelek VIII A - Evropski varuh človekovih pravic (glasovanje)
- Relazione: Caspary
9.
Razrešnica 2005: Oddelek VIII B, Evropski nadzornik za varstvo podatkov (glasovanje)
- Relazione: Caspary
10.
Razrešnica 2005: šesti, sedmi, osmi in deveti Evropski razvojni sklad (glasovanje)
- Relazione: Camre
11.
Razrešnica 2005: Evropski center za razvoj poklicnega usposabljanja (glasovanje)
- Relazione: Herczog
12.
Razrešnica 2005: Evropska fundacija za zboljšanje življenjskih in delovnih razmer (glasovanje)
- Relazione: Herczog
13.
Razrešnica 2005: Evropski center za spremljanje rasizma in ksenofobije (glasovanje)
- Relazione: Herczog
14.
Razrešnica 2005: Evropski center za spremljanje drog in odvisnosti (glasovanje)
- Relazione: Herczog
15.
Razrešnica 2005: Evropska agencija za okolje (glasovanje)
- Relazione: Herczog
16.
Razrešnica 2005: Evropska agencija za varnost in zdravje pri delu (glasovanje)
- Relazione: Herczog
17.
Razrešnica 2005: Prevajalski center za organe Evropske unije (glasovanje)
- Relazione: Herczog
18.
Razrešnica 2005: Evropska agencija za zdravila (glasovanje)
- Relazione: Herczog
19.
Razrešnica 2005: Eurojust (glasovanje)
- Relazione: Herczog
20.
Razrešnica 2005: Evropska fundacija za usposabljanje (ETF) (glasovanje)
- Relazione: Herczog
21.
Razrešnica 2005: Evropska agencija za pomorsko varnost (glasovanje)
- Relazione: Herczog
22.
Razrešnica 2005: Agencija za varnost v letalstvu (glasovanje)
- Relazione: Herczog
23.
Razrešnica 2005: Evropska agencija za varnost hrane (glasovanje)
- Relazione: Herczog
24.
Razrešnica 2005: Evropski center za preprečevanje in obvladovanje bolezni (glasovanje)
- Relazione: Herczog
25.
Razrešnica 2005: Evropska agencija za varnost omrežij in informacij (glasovanje)
- Relazione: Herczog
33.
Razrešnica 2005: Oddelek VII, Odbor regij (glasovanje)
- Relazione: Caspary
34.
Razrešnica 2005: Evropska agencija za obnovo (glasovanje)
- Relazione: Herczog
35.
Boj proti virusu HIV/aidsu v Evropski uniji in sosednjih državah za obdobje 2006-2009 (glasovanje)
- Relazione: Andrejevs
Ciò conclude il turno di votazioni.
Popravki in namere glasovanja: glej zapisnik
(La seduta, sospesa alle 13.20, è ripresa alle 15.05)
Sprejetje zapisnika predhodne seje: glej zapisnik
Zavrnitev razprave zaradi nedopustnosti zadeve (homofobija v Evropi): gl. zapisnik
(A sessão, suspensa às 19h35, é reiniciada às 21h00)
Dnevni red naslednje seje: glej zapisnik
Zaključek seje
(La seduta è tolta alle 23.45)
Otvoritev seje
(La séance est ouverte à 9h00)
1.
Prenos podatkov o nacionalnih računih (glasovanje)
- Rapport García-Margallo y Marfil
(Certains députés continuent de protester et de demander la parole)
2.
Večstranski sporazum o vzpostavitvi skupnega evropskega zračnega prostora (ECAA) (glasovanje)
- Rapport Lichtenberger
(Après le vote, le tumulte s'amplifie)
2.
Okvirni sporazum o večstranskem jedrsko-okoljskem programu v Ruski federaciji (glasovanje)
- Rapport Remek
Čas glasovanja (nadaljevanje)
1.
Ocena in obvladovanje poplavne ogroženosti (glasovanje)
- Recommandation Seeber
Čas glasovanja (nadaljevanje)
6.
Pomorska inšpekcija (glasovanje)
- Rapport Vlasto
7.
Organizacije za inšpekcijski pregled in nadzor ladij (glasovanje)
- Rapport de Grandes Pascual
9.
Začasni odbor za klimatske spremembe (glasovanje)
- Proposition de décision
10.
Zelena knjiga: Odškodninske tožbe zaradi kršitve pravil o konkurenci (glasovanje)
- Rapport Sánchez Presedo
11.
Večstranski sporazum o ustanovitvi skupnega evropskega zračnega prostora (glasovanje)
- Proposition de résolution
12.
Tematska strategija o trajnostni rabi naravnih virov (glasovanje)
- Rapport Liotard
Čas glasovanja (nadaljevanje)
Popravki glasovanj prejšnjih sej: glej zapisnik
(La seduta, sospesa alle 14.00, è ripresa alle 15.00)
Sprejetje zapisnika predhodne seje: glej zapisnik
Dnevni red naslednje seje: glej zapisnik
Zaključek seje
(La séance est levée à 23h25)
Predložitev dokumentov: glej zapisnik
Prerazporeditev sredstev: glej zapisnik
Predložitev skupnega stališča Sveta: gl. zapisnik
(La sesión, suspendida a las 11.20 horas, se reanuda a las 12.00 horas)
1.
Poenostavitev in racionalizacija poročil v zvezi s praktičnim izvajanjem (glasovanje)
- Bericht: Figueiredo
2.
Nadomestila pri trženju nekaterih ribiških proizvodov (glasovanje)
- Bericht: Freitas
3.
Skupna ribiška politika (regionalni svetovalni sveti) (glasovanje)
- Bericht: Attwooll (0078/2007)
4.
Položaj invalidnih žensk v Evropski uniji (glasovanje)
- Bericht: Herranz García
5.
Osnovne informacije o paritetah kupne moči (izračun in diseminacija) (glasovanje)
- Bericht: Bowles
6.
Skupine za hitro ukrepanje na mejah (glasovanje)
- Bericht: Deprez
7.
Ohranjevanje in trajnostno izkoriščanje ribolovnih virov (glasovanje)
- Bericht: Gklavakis
8.
Galileo (glasovanje)
- Entschließungsantrag:
12.
Javne finance v EMU v letu 2006 (glasovanje)
- Bericht: Lauk
Damit ist die Abstimmungsstunde beendet.
Sprejetje zapisnika predhodne seje: glej zapisnik
Dnevni red: glej zapisnik
Razprave o primerih kršitev človekovih pravic, demokracije in načela pravne države (razprava)
1.
Nedavna uporaba prisilnih ukrepov na manifestacijah v Rusiji (glasovanje)
- Joint motion for a resolution:
2.
Ugrabitev novinarja Alana Johnstona v Gazi (glasovanje)
- Joint motion for a resolution:
3.
Razmere na področju človekovih pravic na Filipinih (glasovanje)
- Joint motion for a resolution:
4.
Zimbabve (glasovanje)
- Joint motion for a resolution:
Čas glasovanja
(For the results and other details on the vote: see Minutes)
Popravki in namere glasovanja: glej zapisnik
Sestava Parlamenta: glej zapisnik
Sestava odborov in delegacij: gl. zapisnik
Preverjanje veljavnosti mandatov poslancev: glej zapisnik
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
I declare adjourned the session of the European Parliament.
(The sitting closed at 17.00)
Sestava začasnega odbora za podnebne spremembe (rok za vložitev predlogov sprememb): gl. zapisnik
Izjava o finančnih interesih: gl. zapisnik
Pisne izjave (predložitev): gl. zapisnik
Pisne izjave (člen 116): glej zapisnik
Posredovanje besedil sporazumov s strani Sveta: gl. zapisnik
Nadaljnje obravnavanje stališč in resolucij Parlamenta: glej zapisnik
Uskladitev evropske zakonodaje na področjih informiranja in svetovanja samozaposlenim osebam (vloženi predlogi resolucij): gl. zapisnik
Dnevni red naslednje seje: glej zapisnik
Zaključek seje
(" συνεδρίαση λήγει στις 11.25 μ.μ.)
Otvoritev seje
(La seduta è aperta alle 9.05)
Predložitev dokumentov: glej zapisnik
Posredovanje besedil sporazumov s strani Sveta: gl. zapisnik
Prerazporeditev sredstev: glej zapisnik
Sprejetje zapisnika predhodne seje: glej zapisnik
1.
Poenostavitev Poslovnika (glasovanje)
- Informe: Reynaud
3.
Nazivne količine predpakiranih proizvodov (glasovanje)
- Recomendación: Toubon
4.
Odobritev motornih in priklopnih vozil (glasovanje)
- Recomendación: Harbour
5.
Naknadna namestitev ogledal na težka tovorna vozila (glasovanje)
- Informe: Costa
6.
Sestava začasnega odbora za podnebne spremembe (glasovanje)
Propuestas de la Conferencia de Presidentes
9.
Afriški rog: regionalno politično partnerstvo EU za mir, varnost in razvoj (glasovanje)
- Informe: Kaczmarek
10.
Ocena EURATOMA (glasovanje)
- Informe: Maldeikis
11.
Zaščita okolja pred sevanjem po nesreči vojaškega letala na Grenlandiji (glasovanje)
- Informe: Wallis
12.
Stanovanjska in regionalna politika (glasovanje)
- Informe: Andria
13.
Prihodnja regionalna politika in inovacije (glasovanje)
- Informe: Janowski
Popravki in namere glasovanja: glej zapisnik
Zahteva za zaščito poslanske imunitete: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Sestava Parlamenta: glej zapisnik
Podpis aktov, sprejetih v postopku soodločanja: glej zapisnik
Vzpostavitev ekološkega vodikovega gospodarstva in tretja industrijska revolucija v Evropi (pisna izjava): gl. zapisnik
Predložitev dokumentov: glej zapisnik
Posredovanje besedil sporazumov s strani Sveta: gl. zapisnik
Vprašanja za ustni odgovor in pisne izjave (predložitev): gl. zapisnik
Pisne izjave (člen 116): glej zapisnik
Peticije: glej zapisnik
Prerazporeditev sredstev: glej zapisnik
Izjava o finančnih interesih: gl. zapisnik
Dnevni red naslednje seje: glej zapisnik
Zaključek seje
(Se levanta la sesión a las 22.10 horas)
Otvoritev seje
(La seduta è aperta alle 9.00)
Časovni razpored delnih zasedanj: gl. zapisnik
Predložitev dokumentov: glej zapisnik
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Sporazum med ES in Rusijo o ribištvu in ohranjanju živih morskih virov v Baltskem morju (glasovanje)
- Rapport: Morillon
2.
Finančni instrument za okolje (LIFE+) (glasovanje)
- Rapport: Isler Béguin
3.
Daphne III: posebni program "Boj proti nasilju" (glasovanje)
- Recommandation: Gröner
5.
Okoljski standardi kakovosti na področju vodne politike (glasovanje)
- Rapport: Laperrouze
7.
Partnerstvo v ribiškem sektorju med Evropsko skupnostjo na eni strani ter Dansko in Grenlandijo na drugi (glasovanje)
- Rapport: Post
8.
Stalna delegacija EUROLAT (glasovanje)
- Décision:
10.
Zaustavitev izgube biotske raznovrstnosti do leta 2010 (glasovanje)
- Rapport: Adamou
Popravki in namere glasovanja: glej zapisnik
(La séance, suspendue à 12h50, est reprise à 15h05)
Sprejetje zapisnika predhodne seje: glej zapisnik
Sestava stalne delegacije EUROLAT: gl. zapisnik
Nadaljnje obravnavanje stališč in resolucij Parlamenta: glej zapisnik
Dnevni red naslednje seje: glej zapisnik
Zaključek seje
(Posiedzenie zostało zamknięte o godz. 23.55)
Otvoritev seje
(Se abre la sesión a las 9.00 horas)
Predložitev dokumentov: glej zapisnik
1.
Finančna pomoč Skupnosti na področju vseevropskih prometnih in energetskih omrežij (glasovanje)
- Report: Mauro
3.
Sporazum o gospodarskem partnerstvu, političnem usklajevanju in sodelovanju med ES in Mehiko (glasovanje)
- Report: Markov
5.
Sestava stalne delegacije EUROLAT (glasovanje)
7.
Strukturne politike in kohezija EU (glasovanje)
- Report: Pleguezuelos Aguilar
8.
Pomoč EU za trgovino (glasovanje)
- Report: David Martin
11.
Dostojno delo (glasovanje)
- Report: Panayotopoulos-Cassiotou
That concludes the vote.
Čas glasovanja
The next item is the vote.
(For the results and other details on the vote: see Minutes)
Popravki in namere glasovanja: glej zapisnik
(The sitting was suspended at 13.10 and resumed at 15.00)
Sprejetje zapisnika predhodne seje: glej zapisnik
Dnevni red naslednje seje: glej zapisnik
Zaključek seje
(La seduta è tolta alle 24.00)
Predložitev dokumentov: glej zapisnik
Prerazporeditev sredstev: glej zapisnik
1.
Skupna ureditev kmetijskih trgov (glasovanje)
- Bericht: Busk
4.
Razmere v Nigeriji (glasovanje)
- Entschließungsantrag
5.
Mednarodna trgovina z ogroženimi prosto živečimi živalskimi in rastlinskimi vrstami (CITES) (glasovanje)
- Entschließungsantrag
1.
Prenos znanja v prakso: široko zastavljena inovacijska strategija za EU (glasovanje)
- Bericht: Gierek
2.
Razvoj strateškega koncepta za boj proti organiziranemu kriminalu (glasovanje)
- Bericht: Newton Dunn
4.
Estonija (glasovanje)
- Entschließungsantrag
Čas glasovanja (nadaljevanje)
Popravki in namere glasovanja: glej zapisnik
(La sesión, interrumpida a las 12.45 horas, se reanuda a las 15.00 horas)
Sprejetje zapisnika predhodne seje: glej zapisnik
Dnevni red: glej zapisnik
Razprave o primerih kršitev človekovih pravic, demokracije in načela pravne države (razprava)
Nous en avons à présent terminé avec les votes.
Preverjanje veljavnosti mandatov poslancev: glej zapisnik
Sestava Parlamenta: glej zapisnik
Zahteva za zaščito poslanske imunitete: glej zapisnik
Sestava odborov in delegacij: gl. zapisnik
Pisne izjave, vpisane v register (člen 116 Poslovnika): gl. zapisnik
Sklepi o nekaterih dokumentih: glej zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
Je déclare interrompue la session du Parlement européen.
(La séance est levée à 16 h 25)
Sprejetje zapisnika predhodne seje: glej zapisnik
Predložitev dokumentov: glej zapisnik
Vprašanja za ustni odgovor in pisne izjave (predložitev): gl. zapisnik
Pisne izjave (člen 116): glej zapisnik
Zahteva za zaščito poslanske imunitete: glej zapisnik
Nadaljnje obravnavanje resolucij Parlamenta: gl. zapisnik
Posredovanje besedil sporazumov s strani Sveta: gl. zapisnik
Sklepi o nekaterih dokumentih: glej zapisnik
Sestava odborov in delegacij: gl. zapisnik
Dnevni red naslednje seje: glej zapisnik
Zaključek seje
(Posiedzenie zostało zamknięte o godz. 00.05)
Otvoritev seje
(" συνεδρίαση αρχίζει στις 9.40 π.μ.)
Predložitev dokumentov: glej zapisnik
Sprejetje zapisnika predhodne seje: glej zapisnik
1.
Sporazum ES-Rusija: Protokol k Sporazumu o partnerstvu in sodelovanju po pristopu Bolgarije in Romunije (glasovanje)
- Informe: Saryusz-Wolski
2.
Ukrepi za ohranjanje in izvrševanje, ki se uporabljajo v območju upravljanja Organizacije za ribištvo severozahodnega Atlantika (glasovanje)
- Informe: Capoulas Santos
4.
Uporaba Solidarnostnega sklada: poplave na Madžarskem in v Grčiji (glasovanje)
- Informe: Böge
5.
Predlog spremembe proračuna št. 2/2007 (glasovanje)
- Informe: Elles
6.
Predlog spremembe proračuna št. 3/2007 (glasovanje)
- Informe: Elles
7.
Dodajanje vitaminov, mineralov in nekaterih drugih snovi živilom (glasovanje)
- Informe: Scheele
8.
Prehranski in zdravstveni podatki o živilih (glasovanje)
- Informe: Poli Bortone
9.
Informacijski sistem za vizume (VIS) (glasovanje)
- Informe: Ludford
10.
Prümska pogodba: čezmejno sodelovanje na področju boja proti terorizmu in čezmejnemu kriminalu (glasovanje)
- Informe: Correia
12.
Varstvo osebnih podatkov (glasovanje)
- Informe: Roure
13.
Večletni načrt za staleže trske v Baltskem morju in ribištvo, ki izkorišča te staleže (glasovanje)
- Informe: Chmielewski
15.
Strategija in regionalni programi za Mercosur in Latinsko Ameriko (glasovanje)
- Propuesta de resolución:
17.
Svet Združenih narodov za človekove pravice (glasovanje)
- Propuesta de resolución:
19.
Načrt prihodkov in odhodkov Parlamenta za proračunsko leto 2008 (glasovanje)
- Informe: Itälä
Se cierra el turno de votaciones.
Popravki in namere glasovanja: glej zapisnik
Sestava odborov in delegacij: gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Sestava Parlamenta: glej zapisnik
Preverjanje veljavnosti mandatov poslancev: glej zapisnik
Sestava odborov: glej zapisnik
Podpis aktov, sprejetih v postopku soodločanja: glej zapisnik
Predložitev dokumentov: glej zapisnik
Pisne izjave (člen 116): glej zapisnik
Vprašanja za ustni odgovor in pisne izjave (predložitev): gl. zapisnik
Peticije: glej zapisnik
Posredovanje besedil sporazumov s strani Sveta: gl. zapisnik
Dnevni red naslednje seje: glej zapisnik
Zaključek seje
(Die Sitzung wird um 23.00 Uhr geschlossen.)
Otvoritev seje
(Die Sitzung wird um 9.05 Uhr eröffnet)
Predložitev dokumentov: glej zapisnik
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
Rok za vložitev predlogov sprememb: gl. zapisnik
1.
Varstvo delavcev v primeru plačilne nesposobnosti delodajalca (kodificirana različica) (glasovanje)
- Rapport Wallis
2.
Celovito preprečevanje in nadzorovanje onesnaževanja (kodificirana različica) (glasovanje)
- Rapport Wallis
3.
Označevanje naprav za upravljanje ter kontrolnih in opozorilnih svetilk za dvo- ali trikolesna motorna vozila (kodificirana različica) (glasovanje)
- Rapport Wallis
4.
Varstvo interesov potrošnikov: opustitvene tožbe (kodificirana različica) (glasovanje)
- Rapport Wallis
5.
Krmilje kmetijskih ali gozdarskih traktorjev na kolesih (kodificirana različica) (glasovanje)
- Rapport Wallis
6.
Največja konstrukcijsko določena hitrost in ploščad za tovor kmetijskih ali gozdarskih traktorjev na kolesih (kodificirana različica) (glasovanje)
- Rapport Wallis
7.
Sestavni deli in značilnosti kmetijskih ali gozdarskih traktorjev (kodificirana različica) (glasovanje)
- Rapport Wallis
8.
Vidno polje in brisalci vetrobranskega stekla za kmetijske ali gozdarske traktorje na kolesih (kodificirana različica) (glasovanje)
- Rapport Wallis
10.
Približevanje zakonodaje držav članic v zvezi z blagovnimi znamkami (kodificirana različica) (glasovanje)
- Rapport Mayer
11.
Zaščita delavcev proti azbestu (kodificirana različica) (glasovanje)
- Rapport Mayer
12.
Jamstvo Skupnosti Evropski investicijski banki (kodificirana različica) (glasovanje)
- Rapport Wallis
13.
Zaščita prašičev (kodificirana različica) (glasovanje)
- Rapport Wallis
14.
Čistopasemsko plemensko govedo (kodificirana različica) (glasovanje)
- Rapport Mayer
15.
Blagovna znamka Skupnosti (kodificirana različica) (glasovanje)
- Rapport Mayer
16.
Pridelava in trgovanje z valilnimi jajci in piščanci domače perutnine (kodificirana različica) (glasovanje)
- Rapport Mayer
17.
Pregled transakcij, ki so del sistema financiranja Evropskega kmetijskega jamstvenega sklada (kodificirana različica) (glasovanje)
- Rapport Mayer
18.
Vzajemna pomoč pri izterjavi terjatev za določene prelevmane, carine, davke in druge ukrepe (kodificirana različica) (glasovanje)
- Rapport Mayer
19.
Sporazum o partnerstvu v ribiškem sektorju med republiko Sao Tome in Principe ter Evropsko skupnostjo (glasovanje)
- Rapport Capoulas Santos
20.
Sporazum o partnerstvu v ribiškem sektorju med ES in Kiribati (glasovanje)
- Rapport Morillon
21.
Zahteva za zaščito imunitete in privilegijev Maria Borghezia (glasovanje)
- Rapport Gargani
22.
Opredelitev, opis, predstavitev in označevanje žganih pijač (glasovanje)
- Rapport Schnellhardt
23.
Krzno mačk in psov (glasovanje)
- Rapport Svensson
24.
Oblikovanje evropske politike na širokopasovnem področju (glasovanje)
- Rapport Hökmark
Popravki in namere glasovanja: glej zapisnik
(La séance, suspendue à 12 h 55, est reprise à 15 heures)
Sprejetje zapisnika predhodne seje: glej zapisnik
(Das Protokoll der gestrigen Sitzung wird genehmigt.)
Dnevni red naslednje seje: glej zapisnik
Zaključek seje
(Se levanta la sesión a las 23.10 horas)
Otvoritev seje
(" συνεδρίαση αρχίζει στις 9.00 π.μ.)
2.
Prepoved izvoza in varno skladiščenje kovinskega živega srebra (glasovanje)
- Bericht: Papadimoulis
4.
Izboljšanje prenosljivosti pravic do dodatnega pokojninskega zavarovanja (glasovanje)
- Bericht: Oomen-Ruijten
5.
Prevzem enotne valute na Cipru 1. januarja 2008 (glasovanje)
- Bericht: Langen
6.
Prevzem enotne valute na Malti 1. januarja 2008 (glasovanje)
- Bericht: Langen
7.
Galileo (glasovanje)
- Entschliessungsantrag: Galileo
8.
Specifične težave pri prenosu in izvajanju zakonodaje o javnih naročilih in odnosu do Lizbonske agende (glasovanje)
- Bericht: McCarthy
11.
Izboljšanje načina posvetovanja z Evropskim parlamentom v postopkih širitve euro-območja (glasovanje)
- Entschliessungsantrag: Euro-Zone
Sestava Parlamenta: glej zapisnik
Sprejetje zapisnika predhodne seje: glej zapisnik
Sestava odborov in delegacij: gl. zapisnik
Dnevni red naslednje seje: glej zapisnik
Zaključek seje
(Se levanta la sesión a las 23.25 horas)
Otvoritev seje
(A sessão tem início às 10h00)
Predložitev dokumentov: glej zapisnik
Prerazporeditev sredstev: glej zapisnik
3.
Izmenjava podatkov iz kazenske evidence med državami članicami (glasovanje)
- Relazione: Díaz de Mera García Consuegra
4.
Regionalna strategija in večletni okvirni program za Azijo (glasovanje)
- Proposta di risoluzione:
6.
Sporazum o trgovini z orožjem (glasovanje)
- Proposta di risoluzione:
9.
Napredek pri pogajanjih o Okvirnem sklepu o boju proti rasizmu in ksenofobiji (glasovanje)
- Relazione: Roure
10.
Odločanje na področju skupnega evropskega azilnega sistema (glasovanje)
- Relazione: Pirker
Popravki in namere glasovanja: glej zapisnik
Predložitev skupnega stališča Sveta: gl. zapisnik
Časovni razpored delnih zasedanj: gl. zapisnik
Ciò conclude il turno di votazioni.
(La seduta, sospesa alle 13.05, è ripresa alle 15.00)
Sprejetje zapisnika predhodne seje: glej zapisnik
Razprave o primerih kršitev človekovih pravic, demokracije in načela pravne države (razprava)
2.
Človekove pravice v Etiopiji (glasovanje)
- Joint motion for a resolution
3.
Burma (glasovanje)
- Joint motion for a resolution
Čas glasovanja
The next item is the vote.
(For the results and other details on the vote, see Minutes.)
Popravki in namere glasovanja: glej zapisnik
Sestava odborov in delegacij: gl. zapisnik
Sklepi o nekaterih dokumentih: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: glej zapisnik
Časovni razpored prihodnjih sej: glej zapisnik
Prekinitev zasedanja
I declare adjourned the session of the European Parliament.
(The sitting was closed at 16.10)
Sprejetje zapisnika predhodne seje: glej zapisnik
Časovni razpored prihodnjih sej: glej zapisnik
Sprejetje zapisnika predhodne seje: glej zapisnik
Sestava Parlamenta: glej zapisnik
Sestava odborov: glej zapisnik
Podpis aktov, sprejetih v postopku soodločanja: glej zapisnik
Predložitev dokumentov: glej zapisnik
Vprašanja za ustni odgovor in pisne izjave (predložitev): gl. zapisnik
Posredovanje besedil sporazumov s strani Sveta: gl. zapisnik
Pisne izjave (člen 116): glej zapisnik
Peticije: glej zapisnik
Časovni razpored dela za leto 2008
Dnevni red naslednje seje: glej zapisnik
Zaključek seje
La séance est levée à 23h45.
Otvoritev seje
(Se abre la sesión a las 9.00 horas)
Predložitev dokumentov: glej zapisnik
Prerazporeditev sredstev: glej zapisnik
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
1.
Izvolitev podpredsednika Evropskega parlamenta (glasovanje)
2.
Zahteva za posvetovanje z Odborom regij - Prispevek volonterstva k ekonomski in socialni koheziji (glasovanje)
3.
Evro-mediteranski sporazum ES-Alžirija (glasovanje)
- Recommendation: Jacek Saryusz-Wolski
4.
Sporazum o partnerstvu in sodelovanju ES-Moldavija (glasovanje)
- Report: Jacek Saryusz-Wolski
5.
Sporazum o partnerstvu in sodelovanju ES-Ukrajina (glasovanje)
- Report: Jacek Saryusz-Wolski
6.
Sporazum o partnerstvu in sodelovanju ES-Armenija (glasovanje)
Report: Jacek Saryusz-Wolski
7.
Sporazum o partnerstvu in sodelovanju ES-Azerbajdžan (glasovanje)
Report: Jacek Saryusz-Wolski
8.
Sporazum o partnerstvu in sodelovanju ES-Gruzija (glasovanje)
- Report: Jacek Saryusz-Wolski
9.
Pristop Bolgarije in Romunije h Konvenciji o uporabi informacijske tehnologije za carinske namene (glasovanje)
Report: Jean-Marie Cavada
11.
Kolektivni naložbeni podjemi za vlaganja v prenosljive vrednostne papirje (Komisiji podeljena izvedbena pooblastila) (glasovanje)
Report: Pervenche Berès
13.
Nova statistična klasifikacija proizvodov po dejavnosti (CPA) (glasovanje)
Report: Guntars Krasts
16.
Konvencija Združenih narodov o kodeksu vedenja linijskih konferenc (razveljavitev Uredbe (EGS) št. 954/79) (glasovanje)
Report: Corien Wortmann-Kool
17.
Ribolovne aktivnosti na Antarktiki (glasovanje)
Report: Rosa Miguélez Ramos
18.
Pristop Bolgarije in Romunije h Konvenciji o Europolu z dne 26. julija 1995 (glasovanje)
Report: Genowefa Grabowska
19.
Pristop Bolgarije in Romunije h Konvenciji z dne 29. maja 2000 o medsebojni pomoči v kazenskih zadevah (glasovanje)
Report: Genowefa Grabowska
20.
Pristop Bolgarije in Romunije h Konvenciji z dne 17. junija 1998 o prepovedi vožnje (glasovanje)
Report: Genowefa Grabowska
21.
Pristop Bolgarije in Romunije h Konvenciji z dne 26. maja 1997 o boju proti korupciji uradnikov Evropskih skupnosti ali uradnikov držav članic Evropske unije (glasovanje)
Report: Jörg Leichtfried
22.
Popravek (novi člen 204a Poslovnika Parlamenta) (glasovanje)
Report: Richard Corbett
23.
Uporaba in razlaga Poslovnika Parlamenta (sprememba člena 201 Poslovnika Parlamenta) (glasovanje)
Report: Richard Corbett
24.
Posvetovanje o zaščiti imunitete in privilegijev Alessandre Mussolini (glasovanje)
Report: Klaus-Heiner Lehne
25.
Zahteva za zaščito imunitete in privilegijev Ashleyja Motea (glasovanje)
Report: Francesco Enrico Speroni
26.
Predlog spremembe proračuna št. 4/2007 (glasovanje)
Report: James Elles
27.
Odhodki za prevajanje (glasovanje)
Report: Alexander Stubb
28.
Zniževanje z zakonodajo predpisanih upravnih stroškov (glasovanje)
Report: Jan Mulder
29.
Pravo, ki se uporablja za nepogodbene obveznosti ("Rim II") (glasovanje)
Report: Diana Wallis
30.
Drugi program ukrepov Skupnosti na področju zdravja (glasovanje)
Recommendation for second reading: Antonios Trakatellis
31.
Merilne naprave, ki vsebujejo živo srebro (glasovanje)
Recommendation for second reading: Sornosa Martínez
33.
Živilski dodatki (glasovanje)
Report: Åsa Westlund
34.
Živilski encimi (glasovanje)
Report: Avril Doyle
35.
Arome in živilske sestavine z aromatičnimi lastnostmi (glasovanje)
Report: Mojca Drčar Murko
37.
Ugotavljanje, določanje in varovanje evropske ključne infrastrukture (glasovanje)
Report: Jeanine Hennis-Plasschaert
Čas glasovanja
The next item is the vote.
(For the results and other details on the vote, see Minutes.)
Sklic medvladne konference: mnenje Evropskega parlamenta (rok za vložitev predlogov sprememb): gl. zapisnik
Popravki in namere glasovanja: glej zapisnik
(The sitting was suspended at 13.15 and resumed at 15.05)
Sprejetje zapisnika predhodne seje: glej zapisnik
Sestava odborov in delegacij: gl. zapisnik
Dnevni red naslednje seje: glej zapisnik
Zaključek seje
(La seduta è tolta alle 24.00)
Otvoritev seje
(Die Sitzung wird um 9.05 Uhr eröffnet.)
Posredovanje besedil sporazumov s strani Sveta: gl. zapisnik
Sporazum o PNR z Združenimi državami Amerike (vloženi predlogi resolucij): gl. zapisnik
1.
Časovni razpored dela za leto 2008 (glasovanje)
3.
Združitev in delitev delniških družb (glasovanje)
- Informe: Kauppi
5.
Ukrepi Skupnosti na področju vodne politike (glasovanje)
- Informe: Lienemann
6.
Izrabljena vozila (glasovanje)
- Informe: Florenz
7.
Odpadna električna in elektronska oprema (glasovanje)
- Informe: Florenz
8.
Nevarne snovi v električni in elektronski opremi (glasovanje)
- Informe: Florenz
9.
Zahteve za okoljsko primerno zasnovo izdelkov, ki rabijo energijo (glasovanje)
- Informe: Ries
Popravki in namere glasovanja: glej zapisnik
(La sesión, suspendida a las 14.25 horas, se reanuda a las 15.05 horas)
Sprejetje zapisnika predhodne seje: glej zapisnik
Sestava odborov in delegacij: gl. zapisnik
Dnevni red naslednje seje: glej zapisnik
Zaključek seje
(The sitting closed at 23.35)
Otvoritev seje
(Se abre la sesión a las 9.30 horas)
Predložitev dokumentov: glej zapisnik
Časovni razpored za proračun: gl. zapisnik
1.
Statistični program Skupnosti za obdobje 2008-2012 (glasovanje)
- Bericht: Becsey
4.
Prvi železniški paket (glasovanje)
- Bericht: Cramer
6.
Bolezni srca in ožilja (glasovanje)
- Entschließungsantrag
8.
Euroobmočje (2007) (glasovanje)
- Bericht: Rosati
9.
Evropska centralna banka (2006) (glasovanje)
- Bericht: Mitchell
10.
Palestina (glasovanje)
- Gemeinsamer Entschließungsantrag
13.
Sporazum TRIPs in dostop do zdravil (glasovanje)
- Entschließungsantrag
14.
Demokratični nadzor v okviru Instrumenta za sodelovanje in razvoj (glasovanje)
- Entschließungsantrag
Popravki in namere glasovanja: glej zapisnik
Sprejetje zapisnika predhodne seje: glej zapisnik
Razprave o primerih kršitev človekovih pravic, demokracije in načela pravne države (razprava)
Sestava odborov in delegacij: gl. zapisnik
Odobritev stališč Parlamenta, sprejetih v prvi obravnavi, s strani Sveta (člen 66 Poslovnika): gl. zapisnik
Sklepi o določenih dokumentih: gl. zapisnik
Prerazporeditev sredstev: glej zapisnik
Pisne izjave, vpisane v register (člen 116 Poslovnika): gl. zapisnik
Posredovanje besedil, sprejetih na tej seji: gl. zapisnik
Datum naslednjih sej: gl. zapisnik
Prekinitev zasedanja
Ogłaszam przerwę w sesji Parlamentu Europejskiego.
(Posiedzenie zostało zamknięte o godz.16.20)
Nadaljevanje zasedanja
Razglašam nadaljevanje zasedanja, ki je bilo prekinjeno v četrtek, 12. julija 2007.
Izjava predsedstva
Zaslužili ste si počitnice.
Videti ste spočiti in upam, da se veselite ponovnega začetka dela na področju evropskih zadev.
Žal moram začeti z žalostnimi novicami.
Od kar smo se zadnjič sestali, smo izvedeli za žalostni novici o smrti dveh velikih Evropejcev, Gastona Thorna in Raymonda Barreja, dveh pomembnih mož, ki sta svoje življenje posvetila služenju svojima državama kot izjemna ministrska predsednika in člana Evropske komisije.
Gaston Thorn je bil poslanec Evropskega parlamenta deset let, od leta 1959 do leta 1969.
Od leta 1969 do leta 1974 je bil luksemburški minister za zunanje zadeve, nato pa je leta 1974 postal ministrski predsednik te države in ostal na položaju vse do leta 1979.
Od leta 1981 do leta 1985 je bil predsednik Evropske komisije.
Pod njegovim vodstvom se je Evropska skupnost pogajala o pogojih za pristop Španije in Portugalske, uvedla skupno ribiško politiko ter dosegla rešitev spornih vprašanj, ki zadevajo proračunska sredstva Skupnosti in njeno prihodnje financiranje.
Raymond Barre je bil podpredsednik Evropske komisije od leta 1967 do leta 1973 ter ministrski predsednik Francije od leta 1976 do leta 1981.
Kot komisar za gospodarske in finančne zadeve je predstavil začetne predloge za oblikovanje evropske gospodarske in denarne unije v okviru Barrejevega načrta v letih 1969 in 1970.
Oba moža sta do konca svojega življenja neumorno sodelovala pri evropski integraciji ter zelo pomembno in praktično prispevala k podpori tega procesa v takrat pogosto zelo težkih okoliščinah.
Prejšnji teden bi Altiero Spinelli praznoval svoj 100. rojstni dan.
Kot eden od arhitektov sedanjih evropskih inštitucij je bil Altiero Spinelli deset let poslanec tega parlamenta.
Imel sem čast delati z njim sedem od teh desetih let, do njegove smrti leta 1986.
V teh desetih letih je imel kot poslanec Evropskega parlamenta in zlasti kot predsednik odbora za ustavne zadeve ključno vlogo pri spodbujanju ambiciozne agende za ustavno reformo.
Z osnutkom pogodbe o ustanovitvi Evropske unije, ki ga je Evropski parlament z veliko večino sprejel leta 1984, je ustvaril podlago za številne pomembne spremembe, ki so bile uvedene z naslednjimi reformami pogodbe, vključno s precejšnjo širitvijo zakonodajnih pooblastil Evropskega parlamenta.
Med poletnimi počitnicami smo bili priča številnim naravnim nesrečam: od dramatičnih poplav v Združenem kraljestvu do vročinskega vala v vzhodnem Sredozemlju in nedavnih tragičnih požarov v Grčiji.
Ti dogodki so številnim prebivalcem Evrope povzročili veliko trpljenja.
V Grčiji je zaradi požarov umrlo več kot 60 ljudi.
Povsem primerno je, da je ta tragedija prva pomembna točka na našem dnevnem redu tega zasedanja, prepričan sem, da govorim v imenu vseh v tem parlamentu, ko izražam svoje najgloblje sožalje žrtvam teh in drugih tragičnih dogodkov.
Prav tako izražamo sožalje sorodnikom več kot 500 umrlih v potresu v Peruju 15. avgusta ter sorodnikom več tisoč žrtev, ki so od kar smo se nazadnje sestali, izgubili življenje v nesmiselnem nasilju v Iraku.
Trpljenje nešteto beguncev, ki še vedno umirajo, ko s čolni poskušajo prečkati Sredozemsko morje in Atlantik, da bi dosegli Evropsko unijo, je prav tako razlog za žalost in zaskrbljenost.
Odgovornost vseh nas je, da poiščemo rešitve, ki bodo končale te tragedije.
Prosil bi za minuto tišine v spomin na umrle.
(Poslanci so vstali in z minuto tišine počastili spomin na umrle.)
Sprejetje zapisnika predhodne seje: glej zapisnik
Predložitev dokumentov: glej zapisnik
Sestava Parlamenta: glej zapisnik
Sestava odborov in delegacij: glej zapisnik
Podpis aktov, sprejetih v postopku soodločanja: glej zapisnik
Predložitev skupnega stališča Sveta: glej zapisnik
Posredovanje besedil sporazumov s strani Sveta: glej zapisnik
Peticije: glej zapisnik
Prerazporeditev sredstev: glej zapisnik
Vprašanja za ustni odgovor in pisne izjave (predložitev): glej zapisnik
Nadaljnje obravnavanje stališč in resolucij Parlamenta: glej zapisnik
Razpored dela: glej zapisnik
Enominutni govori o zadevah političnega pomena
Naslednja točka so enominutni govori o zadevah političnega pomena v skladu s členom 144.
(BG) Gospod predsednik, kolegi in kolegice,
Naravne nesreče, ki smo jim bili letos priča v Evropi dokazujejo potrebo po dveh temeljnih spremembah načina, kako obravnavamo te probleme.
Najprej je potrebno vzpostaviti prožnejše mehanizme za pomoč državam pri obnovi po naravnih nesrečah.
Drugič, te težave razkrivajo potrebo po ustanovitvi integriranih evropskih sil za hiter odziv, da se dopolni zmogljivost narodov za soočanje s takšnimi nesrečami.
Letos so mojo državo Bolgarijo prizadeli požari in poplave.
Ko je bilo treba pogasiti velike požare okrog enega od večjih mest, Stare Zagore, je vlada zahtevala pomoč držav članic Evropske unije, vendar pomoči ni prejela, ker so bile te zmogljivosti zasedene.
Namesto tega je na podlagi dvostranskega sporazuma prejela pomoč Rusije.
To je slabo vplivalo na podobo Evropske unije v moji državi.
Zato vas prosim, da Evropsko komisijo pozivate, naj pripravi natančno analizo in osnutke predlogov za ustanovitev skupnih evropskih sil za pomoč državam članicam pri odzivu na katastrofe in nesreče.
Hvala.
Gospod predsednik, mednarodni terorizem pomeni temno stran globalizacije.
Teroristi zlorabljajo demokratične svoboščine, ki jih zagotavljajo države, kot so prosto potovanje, medijska pokritost in državljanske pravice, da bi dosegli cilje z ustrahovanjem in nasiljem nad nedolžnimi ljudmi.
Reševanje te težave zahteva prizadevanje za popolno razkritje in razumevanje notranjih mehanizmov terorizma, vključno z verskimi, družbenimi in tudi civilizacijskimi koreninami.
V demokratičnih državah imamo na tem področju pomanjkljivosti.
Medtem ko si prizadevamo reševati življenja, želijo teroristi povzročiti čim več žrtev, da bi lahko manipulirali s čustvi, ki jih sprožajo slike pokolov na televizijskih sprejemnikih.
Razlikovati moramo med samomorilskim napadalcem in njegovim ali njenim naročnikom.
Pogosto težnja samomorilskega napadalca ne temelji na sovraštvu, ki je značilno za njegovega ali njenega naročnika, ampak na obljubi o večni sreči po junaški smrti, ki jo v politične namene izkorišča naročnik.
Preprečevati je boljše kot zdraviti.
Zato si moramo prizadevati za pravo ravnovesje med takojšnjimi in dolgoročnimi zahtevami po boju proti terorizmu.
Torej moramo okrepiti obveščevalno, policijsko in pravosodno sodelovanje med državami ter hkrati reševati strukturne vzroke terorizma, zlasti v državah, ki zagotavljajo največ prostovoljcev za takšna dejanja.
(RO) Gospod predsednik, po več desetletjih bivanja v moldavijskem zaporu iz političnih razlogov so bili člani Ilaşcujeve skupine nedavno povabljeni v Evropski parlament, kjer so spregovorili pred podkomisijo za človekove pravice.
Adrian Ivanţoc, Tudor Petru Popa in Alexandru Leşko so s strahom spregovorili o mučenju v pridnestrskih zaporih ter o večkratnih zlorabah in kršitvah človekovih pravic, ki so se tam dogajale.
Evropsko skupnost so pozvali, naj sprejme več ukrepov za rešitev regionalnega spora, da bi se uveljavili vsi mednarodni sporazumi, zlasti tisti, ki določajo umik ruskih sil iz Pridnestrske republike.
Da bi uresničili te zakonite želje se mora Evropski parlament združiti in se obrniti na helsinški odbor za človekove pravice, ko predlaga dejanske ukrepe za podporo nevladnim organizacijam v Moldaviji, spodbujati in podpirati mora objavo časopisov in revij na tem področju ter vzpostaviti radiodifuzijsko mrežo na desnem bregu Dnestra, da se omogoči sprejem moldavijskega državnega radia in televizijskih programov.
Obstaja pa tudi želja po radikalni spremembi načina, kako reševati pridnestrski problem.
Evropska unija in tudi Romunija, kot članica Unije, morata spremeniti status opazovalk v status polnopravnih članic.
(PL) Gospod predsednik, pred nekaj meseci je Evropski parlament sprejel resolucijo, v kateri je obsodil ksenofobijo in širjenje nacionalizma po Evropi.
Obravnava, ki je bila v tem dokumentu izbrana za nekatere države, vključno s Poljsko, je bila neprimerno stroga in povsem nesorazmerna z obsegom težave.
Seveda je treba vprašanja v zvezi z rasnim sovraštvom obravnavati zelo resno.
Zato sem presenečen, da Evropska komisija ni sprejela odločilnega ukrepa proti fašističnim strankam, ki se vzpenjajo v nekaterih državah.
V nekaterih državah so bili zastopniki takih strank izvoljeni na regionalni ravni.
Pripadniki teh strank napadajo tujce na ulicah in javno pozivajo k spremembam meja.
To je resna težava, ki se večinoma pojavlja v državah tako imenovane stare Unije.
Zadevne države bi se morale s to težavo spopasti že davno tega, vendar voditelji Skupnosti kažejo prste proti novim državam članicam, tudi v primeru nepomembnih incidentov.
- (ES) Gospod predsednik, 12. avgusta sta v gibraltarski ožini trčila tovorna ladja New Flame in tanker Torm Gertrud.
To je deveta nesreča na eni od najbolj prometnih plovnih poti, po kateri letno pluje več kot 100 000 plovil.
Nesreča kaže na vse večjo potrebo, da Kraljevina Španija, Združeno kraljestvo in Gibraltar ustanovijo skupen pristaniški organ za nadzor in spremljanje.
Dejstvo, da takšen ladijski nadzor še ne obstaja, ogroža življenja in logično predstavlja grožnjo lokalnemu okolju.
Do danes še vedno ne vemo in menim, da bi morala Evropska komisija zahtevati, da se izve, kaj je prevažala potopljena tovorna ladja: 27 000 ton odpadne kovine, mogoče nevarnih, okuženih odpadkov.
Menim, da je izjemno pomembno, da Parlament in Evropska komisija pozoveta organe v Španiji, Združenem kraljestvu in Gibraltarju, da ustanovijo ta organ za nadzor in spremljanje ladij.
Gospod predsednik, želim opozoriti na novost na področju evropskega ohranjanja morskih virov.
V soboto je Škotska postala prva država v Evropi, ki je začela izvajati prostovoljni sistem zaprtja ribolovnih območij v realnem času za ohranjanje staleža trsk.
Ta sistem, ki se je razvijal kot skupna pobuda med novo škotsko vlado in ribiško industrijo, bo po možnosti zagotovil model za prihodnje projekte ohranjanja morskih virov.
Kot vem je škotska vlada sodelovala s kolegi na Danskem in Norveškem, da bi s tem projektom pridobila nova spoznanja.
Skupna ribiška politika je do zdaj Škotski le škodila in prepričan sem, da prihodnost upravljanja ribištva ni v osrednjem nadzoru iz Bruslja, ampak v neposrednem sodelovanju med ribiškimi državami.
Škotsko vlado in industrijo je treba zaradi takšnega inovativnega pristopa na tem področju pohvaliti.
Medtem upam, da se bodo do decembrskega zasedanja Sveta njihova prostovoljna prizadevanja upoštevala, priznala in nagradila.
(PL) Gospod predsednik, nacistična invazija na Poljsko 1. septembra 1939 je bila le še eno nasilno dejanje proti moji domovini.
Več kot šest milijonov Poljakov je umrlo v šestih letih vojne, ki je sledila.
To je predstavljalo 17 % poljskega prebivalstva, ki je takrat znašalo 35 milijonov ljudi.
Dva tedna pozneje, 17. septembra 1939, je Poljsko na podlagi pakta Molotov-Ribbentrop napadla še Sovjetska zveza.
Sovjeti, ki so okupirali mojo domovino za več let, so ubili več kot 22 000 pripadnikov poljske intelektualne elite, ustrelili so jih v hrbet ali glavo.
To razloži, zakaj je bilo milijone mojih sodržavljanov tako veselih, ko smo ponovno dosegli neodvisnost.
Kljub številnim lepim besedam in sloganom Unije o enakih pravicah in nediskriminaciji nekateri nemški politiki in deli nemških medijev ves čas napadajo mojo domovino, Poljake, poljsko vlado in katoliške medije, zlasti Radio Maryja.
To dokazuje, da še vedno obstajajo agresivna proti-poljska čustva.
Na obletnico invazije na Poljsko ter v imenu živih in mrtvih pozivam h koncu tega nasilja, ki se ga lahko razume kot poskus za dosego ciljev, ki jih ni bilo mogoče doseči z vojno.
Hvala.
Sprava ostaja pomembna naloga v Evropi.
(RO) Gospod predsednik, moj govor zadeva pravice Romunov v Srbiji in Bolgariji.
Na ozemlju na desnem bregu Donave, na severozahodu Srbije in severozahodu Bolgarije, vključno z območjem od gorovja Ratan do Donave in od Moravske doline do doline Timoc v Srbiji in v regiji Vidin do Loma v Bolgariji živijo večinoma Romuni.
Tvorijo manjšino več kot 300 000 ljudi, ki živijo v več kot 130 majhnih in srednje velikih vaseh ter v 20 mestih.
Niso priznani kot narodnostna manjšina, nimajo na voljo verskih obredov in izobraževanja v svojem jeziku.
V njihovih šolah ne poučujejo romunščine.
Romunski jezik, literatura in zgodovina se poučujejo skoraj na skrivaj, zasebno na domovih.
Edino romunsko cerkev v Mălăiniţi bodo kmalu porušili.
Helsinški odbor za človekove pravice v Srbiji je usmeril pozornost k slabemu položaju Romunov, ki živijo tam, in k njihovi pravici, da ohranijo nacionalno identiteto.
S tem pozivam evropske institucije, naj kot nujno preučijo položaj in posežejo vmes, da se bodo upoštevale pravice romunske manjšine v Srbiji in Bolgariji.
(RO) Gospod predsednik, člen 29 Pogodbe o Evropski uniji opredeljuje terorizem kot resen zločin.
V Pogodbi o Evropski uniji so ukrepi, katerih posledice ogrožajo življenja ljudi, ki spodbujajo nasilje in katerih namen je zastraševati ljudi, opredeljeni kot teroristična kazniva dejanja.
Kar smo videli v Budimpešti z ustanovitvijo madžarske straže, je mogoče šteti na področje te opredelitve.
Ob tej priložnosti je voditelj madžarske straže podal nekaj dokaj šokantnih izjav, ko je izrazil svoje skrbi v zvezi s Slovaško in Romunijo, dvema državama z madžarskimi skupnostmi, ki bi lahko napadli Madžarsko.
Menim, da takšne organizacije in ekstremistični ukrepi spodbujajo separatistična gibanja pri manjšinah, ki že imajo težnje po avtonomiji, tak položaj ne more biti v skladu z ustreznim vedenjem države članice EU.
Takšne organizacije je treba razpustiti, odnos, kot ga je prikazala madžarska straža, pa mora prepovedan in po zakonu kazniv.
Zato si jemljem pravico, da voditelje institucij EU pozovem, naj odločno obsodijo takšen odnos in zahtevajo, da agencija za temeljne pravice pripravi poročilo o dejstvih ter spremlja položaj, s katerim se srečujejo manjšine, ki živijo na Madžarskem.
(FR) Gospod predsednik, različni dramatični položaji v različnih državah članicah nas vračajo k našim evropskim obvezam.
Takšen je položaj v moji državi, kjer je tovorno plovilo povzročilo smrt dveh ribičev.
To nas pripelje do pomorske varnosti in zdaj Francozi vedo, kje je Republika Kiribati.
Pozivam vas, da pogledate na zemljevid: ni preveč znana, je pa zastava ugodnosti.
Evropska unija mora nujno nadaljevati z zastavami ugodnosti, pospešiti zakonodajo v paketu Erika III, pripraviti paket Erika IV o socialnih vprašanjih, povezanih z usposabljanjem in delovnimi pogoji mornarjev, ter istočasno urediti boljše usklajevanje ukrepov naših držav v Mednarodni pomorski organizaciji.
To je staro vprašanje, ki se pogosto umika, vendar nas številne nesreče vedno znova vračajo k njemu.
Pozivam vas, komisar, ter gospo ali gospoda, ki zastopa Svet in danes ni prisotna ali prisoten, da pospešita svoja prizadevanja v to smer.
(RO) Gospod predsednik, 18. oktobra 2007 bo Evropska komisija razglasila prvi dan EU za boj proti tihotapljenju.
Rada bi pozdravila to pobudo, ki bo usmerila pozornost evropskih državljanov na to občutljivo in za večino neznano vprašanje, ki ima vsako leto približno 2 in pol milijona žrtev.
Zato želim pozornost ponovno usmeriti k dejstvu, da morajo države članice za uspešne rezultate pri boju proti temu pojavu učinkoviteje usklajevati svoja prizadevanja.
Nacionalne zakonodaje trenutno tega ne dopuščajo.
Vseeno imajo države članice na voljo Konvencijo Evropskega sveta o ukrepih proti tihotapljenju ljudi iz leta 2005, ki je najcelovitejši pravni instrument za boj proti temu pojavu.
Vendar je do zdaj le 18 od 27 držav članic podpisalo to Konvencijo, le tri države članice pa so jo ratificirale.
Zato si jemljem svobodo, da pozivam Komisijo, da od Sveta zahteva pooblastilo za podpis Konvencije o ukrepih proti tihotapljenju ljudi v imenu Evropskih skupnosti.
Gospod predsednik, tihotapljenje z ljudmi je resna kršitev človekovih pravic.
Zdaj se moramo premakniti od besed k dejanjem.
Čas je, da sprejmemo ukrepe, ki bodo olajšali kaznovanje tihotapcev ter zaščitili pravice žrtev.
Te žrtve se prodajajo in preprodajajo, z njimi se ravna kot s sužnji v sodobni Evropi; Evropi, za katero s ponosom trdimo, da temelji na spoštovanju človekovih pravic.
- (DE) Gospod predsednik, najprej bi rad izrazil svoje globoko sožalje sorodnikom vseh žrtev naravnih nesreč v Grčiji in v drugih državah.
V mislih sem z njimi.
Tudi sam sem bil prizadet zaradi poplav pred 10-imi leti, zato vem, kaj spremlja takšne dogodke.
Žal se bodo nesreče še naprej dogajale.
Ustanovitev evropske enote za hitro ukrepanje je zato še posebej nujna.
Odločno podpiram čimprejšnje oblikovanje takšne enote.
Nenavadno je, da ne izražamo praktično nobenega nasprotovanja ustanovitvi celotnega sklopa evropskih agencij, čeprav zdaj obstaja več deset tovrstnih birokratskih enot.
Kadar govorimo o človeških življenjih, vedno izražamo nešteto zadržkov.
Čas je, da premagamo slednje in ustanovimo evropske enote, podobne tako imenovanim modrim čeladam ZN, ki pa namesto tega nosile rdeče ali bele čelade.
Naloga teh enot bi bila zaščita pred nevarnostmi, ki jih predstavlja narava in ne ljudje.
(HU) Življenje je hitro pokazalo resnico o strokovno utemeljenih argumentih, proti katerim sem se skupaj s kolegi iz Evropskega parlamenta boril proti Evropski komisiji in njenemu sklepu, da prekine z intervencijami na področju koruze.
Komisija je bila zaskrbljena, da sistema intervencije ni mogoče ohraniti zaradi presežka koruze, čeprav tržni trendi tega ne kažejo.
Komisija je kupovala po ceni 101 EUR in zdaj prodaja po dvakratni ceni, tako ima velike dobičke iz celotne intervencije v koruzo, medtem ko je suša prizadela Evropo in živinorejcem primanjkuje žita.
To postavlja vprašanje, ali je Komisija vredna zaupanja: še vedno so na voljo zaloge, vendar večnacionalni špekulanti kupujejo zaloge, medtem ko pošteni živinorejci ne morejo priti do dovolj krme za svoje živali.
To ogroža zaupanje v Evropsko Komisijo in Evropsko unijo.
Gospod predsednik, dragi kolegi, romunska vlada se je odločila, da bo 25. november 2007 datum za evropske parlamentarne volitve.
Na ta dan bomo priče zgodovinskemu dogodku.
Romunski državljani bodo lahko neposredno glasovali za poslance Evropskega parlamenta.
Ta dan bo preskus za našo resnost in našo zavezanost, da smo država članica EU.
V Romuniji bo volilna kampanja priložnost, da izvedemo razprave o zanimivih vprašanjih v zvezi z Evropsko unijo: prihodnost EU, ustavna pogodba, naslednja širitev, notranja reforma, učinkovitost evropskih institucij, prost dostop do trga dela.
To morajo biti vprašanja, o katerih se razpravlja med volilno kampanjo in ne politična vprašanja, ki niso del vsakodnevnega življenja državljanov: napovedane volitve, izraz nezaupanja, neutemeljeni politični napadi.
Za izboljšanje kakovosti razprav v obdobju pred volitvami in med volilno kampanjo pozivam izkušene poslance Evropskega parlamenta, ne glede na njihova politična stališča, naj v obdobju pred volitvami obiščejo Romunijo, da bodo na dnevni red Evropskega parlamenta vključili tista evropska vprašanja, o katerih je treba razpravljati na dosleden in resen način, tako v Romuniji kot v drugih Evropskih državah.
(FR) Gospod predsednik, obveščam vas o sodnem postopku, ki trenutno poteka v mestu Agrigente na Siciliji, kjer je sedem tunizijskih ribičev obtoženih pomoči pri nezakonitem priseljevanju, čeprav so 8. avgusta rešili 44 ljudi, med njimi 11 žensk, od katerih sta bili dve noseči, in dva otroka.
Zdaj so obtoženi pomoči pri nezakonitem priseljevanju; to se dogaja na evropskih tleh.
Menim, da bi Parlament moral obsoditi ta zločin iz solidarnosti, kot se kaže v tem primeru.
Ta petek bo v Agrigente odpotovala delegacija, poslance in njihovega voditelja, vas gospod predsednik, lahko le spodbudim, da izrazijo podporo tem tunizijskim ribičem.
Gospod predsednik, ta teden se organizacija Freedom Drivers (neodvisnost invalidnih voznikov) vrača v Parlament.
Organizacija Freedom Drivers združuje invalide in ljudi z visoko odvisnostjo, ki želijo izkoriščati enake pravice do svobodnega gibanja, kot vsi ostali in jih omogoča Evropa.
Prihajajo, da bi zaprosili za takšno zakonodajo, ki jim bo omogočala takšno svobodo gibanja.
Razložili bodo s kakšnimi ovirami se srečujejo.
Veliko ovir smo povzročili sami in njihova odprava je za ta parlament, narode in ljudi, ki jih zastopamo, izziv.
Poziv za vas, gospod komisar, je, da prihajajo že tretje leto, vendar se ni veliko spremenilo.
Seveda, izboljšali smo pravice letalskih potnikov, vendar razen tega nimamo kaj dosti za dodati.
Kdaj lahko pričakujemo dolgo pričakovano direktivo o invalidnosti, ki bo dala enakosti invalidov pravo zakonodajno težo?
(SK) Pred pridružitvijo Uniji so nekateri ljudje v Srednji Evropi verjeli, da bi članstvo v Uniji rešilo vse naše težave.
To se ni zgodilo.
Čeprav je bila Unija oblikovana za varovanje miru v Evropi, moram poudariti radikalizacijo položaja na Madžarskem.
Pripadniki tako imenovane madžarske straže so pred dnevi zaprisegli.
Njihovi voditelji govorijo o skupnih mejah za vse Madžare, njihov memorandum o pridružitvi pa govori o obveznem usposabljanju za ravnanje z orožjem.
Nosijo uniforme ter uživajo podporo nekdanjega vladnega ministra.
Slovaško-madžarski odnosi so se v zadnjem času poslabšali.
Pred nekaj meseci je madžarski ministrski predsednik zavrnil srečanje s slovaškim ministrski predsednikom, ponovno so se začele širiti govorice o reviziji zaključka druge svetovne vojne.
Madžarsko vlado pozivam, naj ukrepa proti paravojaški straži in jo razpusti.
Na Slovaškem smo z zakonom prepovedali podobno radikalno organizacijo.
V Evropi 21. stoletja ni prostora za takšne skupine.
Sprava in obojestransko opravičilo sta v našem skupnem interesu: Slovaški in madžarski katoliški škofi so nam lani v Ostrihomu dali zgled.
Tako se v praksi reče "ne" ekstremizmu.
Gospod predsednik, nedavno sem bil s svojimi kolegi priča zelo čudnemu dogajanju na terminalu 1B na frankfurtskem letališču.
Potniki, ki so potovali v Sofio s prevoznikom Bulgaria Air, so morali prestati dve zaporedni varnostni preverjanji, ki sta bili popolnoma identični.
Po poizvedovanju uradnikov na terminalu, zakaj so morali potniki dvakrat stati v dolgi vrsti in prestati enake postopke varnostnega preverjanja, so mi odgovorili z nesmiselno razlago, da je bilo frankfurtsko letališče preobremenjeno in so bila potrebna dodatna preverjanja zaradi večjega števila potnikov, ki so prihajali od drugod.
Iz zanesljivega vira sem pozneje izvedel, da se takšna dvojna preverjanja izvajajo na terminalu 1B ob določenih dnevih v tednu za lete v naslednje države EU: Bolgarija, Poljska in Romunija.
Gospod predsednik, pričakujem, da se Komisija odzove na takšno prakso, ker to zadeva ne le pravice letalskih potnikov, ampak tudi človekove pravice evropskih državljanov.
(RO) V pristopni pogodbi k Evropski uniji se je Romunija zavezala, da bo do konca tega leta organizirala volitve v Evropski parlament.
Romunska vlada je žal preložila prvotni datum za volitve v Evropski parlament, to je s 13. maja na 25. november.
Analitiki pravijo, da je glavni razlog za to preložitev strah nekaterih političnih strank, vključno z vladnimi strankami, glede rezultata teh volitev.
Star romunski pregovor pravi "lahko bežiš, a skriti se ne moreš".
Romunska vlada se ne boji le teh volitev, ampak se žal boji tudi žensk.
V vladi ni nobene ženske, kar je posebnost med državami članicami EU.
Med sedanjimi 35 romunskimi poslanci v Evropskem parlamentu je 12 žensk.
Po novembrskih volitvah bi morale biti politične stranke sposobne spremeniti razmerje med spoloma ter v Evropski parlament imenovati vsaj 18 žensk.
Rad bi vam zagotovil, da bo demokratska stranka - kot članica Evropske ljudske stranke - ukrepala na ta način.
Zato želim opozoriti romunskega ministrskega predsednika, da je Romunija od 1. januarja 2007 del Evropske unije ter da je leto 2007 evropsko leto enakih možnosti za vse.
(PL) Gospod predsednik, zadnji petek so člani poljskega sindikata iz ladjedelnice v Gdansku protestirali pred sedežem Evropske komisije v Bruslju.
Julija je Evropska komisija izdala ultimat, s katerim je dala Poljski en mesec, da predloži načrte za zmanjšanje proizvodne zmogljivosti ladjedelnice.
Komisija zahteva zaprtje dveh od treh suhih dokov v Gdansku, sicer se bo zahtevalo, da ladjedelnica vrne državno pomoč, ki jo je prejemala od poljske vlade od 1. maja 2004.
Komisarji EU trdijo, da je namen Komisije posodobitev ladjedelnice in ne njeno zaprtje.
Dejansko bi s tako drastičnim zmanjšanjem proizvodne zmogljivosti z zaprtjem dveh od treh suhih dokov zmogljivost postala nedonosna.
V praksi bi to povzročilo izgubo številnih delovnih mest ter končno propad ladjedelnice.
Vendar pa ladjedelnica v Gdańsku ni le običajna ladjedelnica, ki zaposluje veliko delavcev.
Je eden od najpomembnejših simbolov sodobne poljske zgodovine in naše združene Evrope, in sicer rojstni kraj gibanja solidarnost.
Evropski parlament mora pozvati Evropsko komisijo, naj si prizadeva za ustrezno rešitev tega položaja, takšno, ki bi dala prednost interesom zmogljivosti in njenih delavcev.
V naši vlogi glasnika evropske družbe moramo izraziti našo solidarnost z ladjedelniškimi delavci ter vztrajati pri rešitvi, ki zagotavlja stabilnost ladjedelnice in spoštuje ta simbol zgodovine sodobne Evrope.
Gospod predsednik, Amnesty International je organizacija z brezhibnim mandatom, ki je v veliko letih trdega dela veliko pomagala v boju proti kršitvam človekovih pravic po svetu in si je zaslužila spoštovanje vseh tistih, ki jim ni vseeno za pravico, svobodo in demokracijo.
Vendar si je organizacija Amnesty International pričakovano ustvarila tudi veliko sovražnikov.
Eden od takšnih sovražnikov je v Turčiji.
Veliko poročil organizacije Amnesty International zadeva Turčijo in to je v tej državi vznemirilo vojaško nadzorovano organizacijo "državo v državi".
Ta organizacija se je nedavno spet napadalno odzvala.
Prek lokalnih organov v Konstantinoplu, kot verjetno veste, so izdali odločitev o tako imenovanem "nezakonitem zbiranju sredstev" in posledično zamrznili bančne račune Amnesty International v Turčiji.
To je očiten poskus onesposobitve organizacije Amnesty International v tej državi.
Pozivam vas, da pri vladi Turčije močno protestirate in pojasnite, da Parlament ne bo dopustil navedenega napada na organizacijo Amnesty International in da takšni napadi bistveno ovirajo napredek Turčije pri pristopu k EU.
Gospod predsednik, koliko Britanijo stane članstvo v Evropski uniji?
Prejšnji teden sem objavil svoje drugo letno poročilo o tej temi.
Z računanjem neposrednih in posrednih stroškov sem ugotovil, da članstvo v EU Britanijo stane vsaj 60,1 milijarde GBP bruto na leto ali 50,6 milijarde GBP neto na leto.
To pomeni več kot 1 000 GBP bruto ali 843 GBP neto na vsakega moškega, žensko in otroka v Združenem kraljestvu.
Drugače povedano je to 114 000 GBP bruto ali 96 000 GBP neto na minuto.
Večina Britancev ugotavlja, da je to ogromno zapravljanje denarja.
Zato ni presenetljivo, da predsednik vlade Združenega kraljestva Gordon Brown zavrača referendum Britancev o novi reformni pogodbi.
Če meni, da je EU stroškovno učinkovita, bi moral sprejeti izziv in naročiti neodvisno analizo stroškov in koristi, ki bi to potrdila.
To bi bilo najbolj preudarno dejanje.
(SK) Montažni bloki v državah V4 ter v Bolgariji in Romuniji so bili zgrajeni pred 40 leti in potrebujejo obnovo.
Denarja iz strukturnih skladov ni mogoče dobiti zaradi pravila de minimis.
V teh pogojih brez odobritve Evropske komisije en sam upravičenec ne sme prejeti državne subvencije, ki bi presegla 200 000 EUR (približno 6,8 milijona slovaških kron), v obdobju treh let.
Montažna naselja upravljajo le nekatere skupine, stanovanjske zadruge ali upravitelji.
Povprečen strošek za obnovo znaša 580 000 slovaških kron za eno montažno hišo in približno 17 000 EUR za eno stanovanje.
Nove države članice bi imele veliko koristi, če Komisija ne bi uveljavljala pravila de minimis v nekaterih primerih.
Konec junija so se ministri teh držav dogovorili za ustanovitev skupine strokovnjakov, ki bo pri nalogah sodelovala s Komisijo.
Njena naloga bo uskladitev zakonodaje s pogoji za prejemanje finančnih sredstev EU za obnovo montažnih hiš v okviru strukturnih skladov.
Montažne hiše so glavna težava pri obnovi mest v novih državah članicah EU.
Ker so v zelo slabem stanju, prosim Evropsko komisijo in vas kolegi poslanci, da podprete to pobudo.
Gospod predsednik, želim opozoriti parlament na tragičen požar v hotelu Penhallow na obali Newquaya v Cornwallu, kjer je moje volilno okrožje.
V tem požaru so umrli trije ljudje: eden je skočil iz visokega nadstropja, dva, ki naj bi bila invalida, pa sta umrla v svoji sobi.
Ti ljudje verjetno ne bi umrli, če bi živeli drugje v Evropski uniji.
Na Madžarskem na primer, mora imeti tako visok hotel vgrajene protipožarne brizgalke.
V zadnjih štirih letih je v Evropi v požarih umrlo 60 ljudi v hotelih, ki niso imeli vgrajenih protipožarnih brizgalk, v hotelih z vgrajenimi protipožarnimi brizgalkami pa v Evropi ni umrl nihče.
Komisijo prosim, da to upošteva in v zvezi z zakonodajo o požarni varnosti za hotele v vsej Uniji predloži predloge.
(IT) Gospod predsednik, gospe in gospodje, med zadnjim parlamentarnim mandatom je naš kolega iz radikalne stranke, Maurizio Turco, Evropski komisiji postavil nekaj vprašanj o davčnih privilegijih katoliške cerkve in podjetij, ki sodelujejo z njo v Italiji in Španiji.
Odgovori Komisije na zahtevo po informacijah so dosegli Italijo le pred nekaj tedni.
V Španiji so ta vprašanja sprožila spremembo zakonodaje o DDV, da so se odpravile te ugodnosti in privilegiji.
Po drugi strani pa je v Italiji sledila serija povsem neprimernih odzivov: nekateri, vključno z nekdanjim ministrom Mauriziem Gasparrijem so govorili o ukrepih v slogu Bin Ladna, medtem ko so drugi govorili o nestrpnosti do cerkve.
Celo podpredsednik Evropskega parlamenta, gospod Mauro, se je skliceval na protikatoliško in protisocialno držo ministrice iz radikalne stranke, gospe Bonino.
Menim, da bi moral biti ta parlament zadovoljen, če bi imela vprašanja Evropski komisiji takšen oprijemljiv učinek, ter menim, da bi morali še naprej podpirati takšno pobudo.
- (NL) Gospod predsednik, morda veste, da bi morale 11. septembra v Bruslju potekati mirne demonstracije proti islamizaciji Evrope.
Državljani in različnih držav članic so želeli organizirati ta dogodek, demonstracije pa so bile predvsem namenjene pozivanju evropskih institucij na splošno in predvsem Parlamenta.
Zato naj bi demonstracije potekale na Luxemburgpleinu pred vhodom v Parlament.
Vendar je socialistični župan Bruslja demonstracije takoj prepovedal.
To pomeni posmeh svobodi izražanja in pravici do prostega združevanja.
To ni le notranja zadeva Bruslja ali Belgije, ampak stvar, ki zadeva nas kot Parlament in bi bilo zato primerno, da zabeležite protest proti prepovedi teh demonstracij v Bruslju.
Evropejci ne moremo prek evropskih institucij spodbujati temeljnih demokratičnih pravic po vsem svetu, medtem ko se v Bruslju, samem središču Evropske unije, te pravice teptajo že pri koreninah.
Gospod predsednik, ker vas zelo občudujem in spoštujem, vam nasprotujem z velikim obžalovanjem.
Vendar želim ugovarjati dejstvu, da je bila prejšnji teden v stavbi Parlamenta v Bruslju organizirana konferenca, ki je bila navidezno namenjena miru na Bližnjem vzhodu, vendar je dejansko izzvenela v enostranski, pristranski, poln predsodkov in nereprezentativen napad na Izrael.
Bojim se, da je bila konferenca izrazito nasprotje temu, kar se dejansko dogaja v regiji, kjer se pod ameriškim okriljem nadaljujejo zelo potrpežljiva pogajanja med izraelskim predsednikom vlade in predsednikom Palestinske oblasti.
Kot veste ta konferenca ni bila konferenca Evropskega parlamenta.
Potekala je v stavbi Parlamenta in je organizatorjem omogočila, da za izrečeno pridobijo zaupanje in naše odobravanje.
Za omogočeno konferenco so se vam osebno zahvalili.
Menim, da bi morali temeljito razmisliti, preden to ponovimo.
Stavba Evropskega parlamenta ni prostor za srečanja vsake skupine, ki želi nasprotovati tej ali oni svetovni težavi.
Nikakor se ne sme dovoliti, da jo zasedejo ekstremisti, ki ne bodo nikoli razumeli, da se bo mir na Bližnjem vzhodu dosegel le s pogajanji in ne s streljanjem in bombami.
Gozdni požari v Grčiji, njihove posledice in sklepi, ki so potrebni za ukrepe za preprečevanje in pripravljenost (razprava)
Naslednja točka je izjava Komisije o gozdnih požarih v Grčiji, njihovih posledicah in sklepih, ki so potrebni za ukrepe za preprečevanje in pripravljenost.
komisar. - (FR) Gospod predsednik, najprej se opravičujem za odsotnost mojega kolega Stravrosa Dimasa, ki je želel sodelovati v tej razpravi, ampak danes ne more biti navzoč zaradi nedavne operacije na očesu.
Gospe in gospodje, Evropska komisija izraža svoje najgloblje obžalovanje zaradi uničenja, ki so ga povzročili gozdni požari v Grčiji.
Naše misli so pri žrtvah in njihovih družinah.
Predsednik Barroso je konec tega tedna odpotoval v Grčijo, da bi sam videl razmere.
Komisarka Hübner je tudi obiskala prizorišča, da bi ocenila v kolikšnem obsegu lahko evropski skladi prispevajo k obnovitvenim delom ter bo jutri na zasedanju kolegija poročala o svojem obisku.
Komisar Dimas, ki je bil v času prvih požarov v Grčiji, je bil priča uporabi mednarodne pomoči za grške gasilce ter je o tem poročal kolegiju, da je celotno Komisijo obvestil o zagotovljeni pomoči ter pozval k mobilizaciji vseh razpoložljivih sredstev za hitro obnovo.
To je bila tako človeška tragedija kot ekološka katastrofa.
Požari so uničili človeška življenja, domove in gospodarski okvir celotnega naroda.
Škoda je ogromna: vsaj 180 000 hektarjev zemlje je pogorelo, 130 mest in vasi je opustošenih.
Na območjih, ki so bila najresneje prizadeta, kot so Peloponez ter osrednja in vzhodna Grčija, so bila resno prizadeta regionalna gospodarstva.
Vse Evropejce so ganili posnetki požarov, Evropa se je nemudoma odzvala in sprejela ukrepe, ko je Grčija zaprosila za pomoč.
Center Komisije za nadzor in obveščanje je lahko usklajeval pomoč, ki jo je ponudilo 14 držav članic, mednarodna skupnost je zagotovila dodatno pomoč za boj proti požarom, s čimer je imela pomembno vlogo pri preprečevanju širjenja požarov.
S pomočjo Komisije so lahko evropski partnerji Grčije dostavili strokovno zračno pomoč s 13 letali za gašenje Canadair in 20 helikopterji - ta podatek bo posodobljen v ponedeljek - ter gasilske enote na terenu, vozila in druge zmogljivosti.
Posebej dragoceno pomoč so zagotovile Norveška, Švica, Srbija, Rusija in Izrael.
Celotna misija je bila največja akcija civilne zaščite v Evropi, ki se je izvedla v kateri izmed držav članic.
Pomoč je bila hitra in učinkovita, izjemen primer evropske solidarnosti.
Škoda, ki so jo povzročili požari v Grčiji, je ogromna, ter se je pojavljala v običajnem okviru stopnjevanja za to obliko nesreče.
Med julijem in avgustom letos je Komisija prejela več mednarodnih klicev na pomoč: iz Grčije, Cipra, Italije, Bolgarije, Albanije in Nekdanje jugoslovanske republike Makedonije.
Po splošnem pravilu je bil odziv držav članic velikodušen in takojšen.
Vendar je zaradi velikega števila pozivov za pomoč prišlo do položaja, ki je nazadnje vplival na operativne omejitve zračnih gasilskih operacij.
Evropska unija bi morala dati prednost možnosti za mobilizacijo dodatnih zmogljivosti ter zagotoviti dodatne gasilske zmogljivosti, tako da za pomoč pri tem zaprosi države ne članice EU ali zasebni sektor.
Grška vlada je škodo ocenila na približno 4 milijarde EUR ali približno 2 % grškega BDP.
Vlada pripravlja skladen akcijski načrt za izboljšanje razmer ter je Komisijo obvestila, da namerava za pomoč zaprositi razpoložljive programe EU.
Grozljivi okoljski škodi, ki je nastala v Grčiji, se je zdaj pridružila nevarnost, da bi hudourniško deževje, ki se steka v reke, opustošilo prizadet ekosistem, erozija prsti pa bi povzročila zemeljske plazove in onesnaženje voda.
Številna zaščitena območja so bila uničena, Komisija zdaj preverja, kako lahko uporabi razpoložljiva sredstva, predvsem sklad Life+, za pomoč pri obnovi uničenih habitatov.
Komisarji so podrobno razpravljali o teh vprašanjih, Komisija pa je izvedla vse možne ukrepe za pomoč grški vladi, da se sooči z socialnimi, okoljskimi in gospodarskimi posledicami požarov.
En možen instrument, ki je na voljo za uresničevanje potreb grškega prebivalstva je reprogramiranje strukturnih skladov za regije in programe, ki so bili neposredno prizadeti.
Razen tega je mogoče mobilizirati sklad za solidarnost na podlagi zahteve, ki so jo predložili grški organi.
V tem okviru bo sodelovanje Parlamenta in Sveta bistveno, da se čim bolj zmanjša dolžina postopka za sprejetje spremenjenega proračuna, ki ga je predlagala Komisija za uporabo tega sklada.
V zvezi s podporo, ki je bila predvidena v zadevnih operativnih programih iz leta 2006, takoj ko grški organi izdajo zahtevo za spremembo, jih bo Komisija preverila z največjo prilagodljivostjo v okviru obstoječih regulativnih določb.
Vsi razpoložljivi krediti bodo preusmerjeni k izpolnjevanju takojšnjih potreb ljudi in regij, ki jih je prizadela kriza.
Komisija bo uporabila hitri postopek za zagotovitev hitrega odločanja.
Za obdobje 2007-2013 bo Komisija sprejela nove programe, kot je načrtovala oktobra po pozivu grških organov.
Programe je mogoče sprejeti pozneje, odvisno od ugotovljenih potreb ter zadevnih regij in sektorjev, na podlagi splošnega načrta, ki ga predstavijo grški organi.
S spoštovanjem do evropskega socialnega sklada moramo prositi grške organe, naj vključijo pomemben odlomek o človeških virih v stalen akcijski načrt.
Načrt mora pokrivati vsa območja: zaposlovanje, vključevanje in zdravstvo, izobraževanje in usposabljanje ter reformo javne uprave.
Podnebne spremembe lahko povzročijo bolj suhe zime in bolj vroča poletja, kar ustvarja idealne pogoje za požare.
Zdaj obstaja vedno večje tveganje gozdnih požarov, odgovor Evrope na to tragedijo mora upoštevati potrebo po zmanjšanju posledic požarov v prihodnosti.
Gospodarjenje z gozdovi je v veliki meri odgovornost držav članic.
To je razumljivo, ker so nacionalne vlade v boljšem položaju za upravljanje lastnega ozemlja, vlaganje v ukrepe za preprečevanje požarov in načrtovanje odzivov služb za ukrepanje ob nesrečah.
Prav tako je na voljo več možnosti, s katerimi lahko EU zagotovi podporo nacionalnemu odzivu na tem območju.
Komisija načrtuje pripravo sporočila o gozdnih požarih ter bo preverjala število praktičnih ukrepov, ki lahko izboljšajo preprečevanje požarov ter obnovo gospodarstev in ekosistemov.
Čeprav je bil odziv EU v smislu civilne zaščite odličen, Komisija meni, da je čas za izboljšanje njene zmogljivosti na tem področju.
Ta vidik obravnava od leta 2006, dejansko je predsednik Barroso Michela Barnierja že zaprosil, naj pripravi poročilo o tej temi.
Ko bodo predlogi predloženi, bomo pazljivo preverili priporočila Barnierjevega poročila.
Spodbudno je videti, da je Parlament vedno podprl ambiciozen razvoj evropske zmogljivosti v smislu civilne zaščite.
Kljub temu je za omogočanje sprejetja novih ukrepov potrebna soglasna podpora držav članic, to pa se je že večkrat izkazalo za težavno nalogo.
Leta 2006 je Komisija predlagala uporabo skladov Skupnosti iz finančnega instrumenta za civilno zaščito za zagotovitev dodatnih zmogljivosti civilne zaščite, kot so enote za letalsko gašenje za večje požare.
To je skoraj dobesedno točka 9 resolucije s tega dne.
Žal več držav članic ne kaže enakega odnosa, zato sheme ni mogoče izvesti.
Zaradi tega Komisija poziva države članice, naj sprejmejo ambicioznejši pristop, ko se jim na tem področju predložijo prihodnji predlogi.
v imenu skupine PPE-DE. - (EL) Gospod predsednik, komisar Špidla je podrobno opisal veliko nesrečo, ki je prizadela mojo državo.
Predsednik Evropske komisije, gospod Barroso, in komisarka Hübner sta obiskala Grčijo in druge regije, ki jih je prizadela nesreča.
V imenu vseh Grkov želim izkoristiti to priložnost, da se zahvalim Evropski uniji, državam članicam in drugim državam za takojšnje pošiljanje posebej usposobljenih gasilcev in zračne pomoči, s čimer so moji državi ponudile pomembno pomoč pri boju s katastrofalnimi požari.
Prav tako želim poudariti, da so podobni katastrofalni požari (čeprav ne v enakem obsegu, kot v Grčiji) prizadeli vse južnoevropske države, v katerih se pojavljajo podobni pogoji.
Zdaj je naša prva skrb, da se ozremo naprej na naslednjo stopnjo, ki se že izvaja.
Prvi gospodarski ukrepi za podporo žrtvam so se že izkazali za učinkovite.
V nekaj dneh je večina od tistih, ki so upravičeni do denarja za izpolnjevanje svojih neposrednih potreb in za nadomestilo gospodinjskih pripomočkov, denar prejela.
Številni brezdomci imajo na voljo začasna bivališča v prikolicah.
Po sklenitvi sporazuma med grško vlado in Evropsko komisijo prizadeti kmetje in živinorejci (slednji so v požaru izgubili več kot 73 000 glav živine) prejemajo predplačila za nadomestilo izgube pridelkov, živine in opreme.
Prav tako želim obvestiti komisarja, da se to, kar je omenil, že izvaja: študija in osnutek načrta obnove za vsa v požaru prizadeta območja se že izvajata.
Namen načrta je hitro in učinkovito pokritje takojšnjih človeških in gospodarskih potreb žrtev ter čimprejšnja obnova okoljske škode.
Poseben del načrta zajema obnovo pokrajine okrog arheološkega najdišča Olimpija, ki so ga skupaj s antičnim stadionom, muzejem in drugimi zgradbami, rešili z nečloveškim trudom gasilcev.
Priznati moramo, da je mehanizem Skupnosti za civilno zaščito Grčiji odobril največji znesek pomoči, od kar je bil leta 2001 ta mehanizem ustanovljen.
Ta pomoč je pokazala, da so načela sodelovanja in solidarnosti v samem osrčju Evropske unije.
Z resolucijo, o kateri bomo jutri glasovali, je naš cilj, da Evropska komisija hitro mobilizira solidarnostni sklad EU in zagotovi vsa predvidena finančna sredstva za boj proti srednjeročnim in dolgoročnim posledicam.
Drugič, ustanoviti je treba posebej hiter odzivni mehanizem za večje naravne nesreče; dejansko je že bilo opravljenega nekaj predhodnega dela na tem področju.
Prav tako verjamemo - kot je povedal gospod Špidla, vendar, dovolite mi, da to poudarim - da mora Komisija preučiti oblikovanje neodvisne dodatne enote, ki vključuje zasebna letala za gašenje požarov ali letala evropskih držav, ki v poletnih mesecih niso resno požarno ogrožene.
Ta podporna enota je lahko nameščena v državah z visokim tveganjem in je pripravljena za ukrepanje od poletja 2008 naprej.
Prepričan sem, da bo EU stala od strani moji državi in v praksi pokazala, da je solidarnost osnovno načelo, ki ureja odnose med nami.
V sklepu se želim ponovno zahvaliti za vso podporo, ki ste nam jo namenili.
(Ploskanje.)
v imenu skupine PSE. - (DE) Gospod predsednik, gospe in gospodje, čez vikend sem imel priložnost, da tudi sam vidim katastrofo v Grčiji in njene posledice.
S kolegi sem odpotoval na nekatera prizadeta območja in povedati moram, da v življenju še nisem videl takšne tragedije.
Nekateri so v teh požarih v nekaj minutah izgubili vse, kar so imeli, svoje domove in lastnino.
Govoril sem z ljudmi, ki so morali bežati, da so se rešili, s seboj pa so vzeli le to, kar so bili oblečeni.
Razmere so kritične.
Sredstva za preživetje številnih ljudi so ogrožena, čim prej potrebujejo pomoč.
Komisar Špidla ima zato prav, ko pravi, da potrebujemo hitro in nebirokratsko pomoč.
Ko govorim v imenu svoje skupine in pravim, da potrebujemo hitro in nebirokratsko pomoč, to ne pomeni - kot mislijo nekateri uradniki Komisije - v dveh do treh mesecih.
Ne, pomoč je treba zagotoviti zdaj, takoj in neposredno.
Ljudje ne potrebujejo pomoči v dveh mesecih, potrebujejo jo zdaj.
Zato prosimo, naj se dajo na voljo sredstva neposredno iz solidarnostnega sklada ter, če je v strukturnih skladih ali drugih proračunih ostalo še kaj denarja, naj se da ta čim prej na voljo.
To ni naša prva razprava o katastrofah.
V zadnjih deset letih smo večkrat sedeli tu in razpravljali, kaj storiti.
To ne velja le za Grčijo; velja tudi za ljudi na poplavljenih območjih v Veliki Britaniji, ki so bili prav tako žrtve naravnih nesreč letos poleti; ali ljudje, ki so jih prizadeli potresi; dejansko to velja za vsa območja katastrof.
Naslednja točka je pomembna: centralističen pristop ne pomaga, kadar želimo ublažiti vplive nesreče na lokalni ravni.
Če pride do požarov okrog Aten, potrebujemo učinkovito lokalno gasilsko enoto, ne pa komisarja za nesreče v Bruslju.
To je ključna točka: obvladovanje nesreč mora biti organizirano na decentralizirani ravni.
Vlade Evropske unije morajo zato vzpostaviti lastne infrastrukture v svojih državah na podlagi njihovih lokalnih pogojev in v njihovi pristojnosti.
Ta infrastruktura je potrebna za takojšnje in učinkovito ukrepanje na lokalni ravni, kadar pride do poplav ali požarov.
Evropska unija mora uporabiti priložnosti, ki so ji na voljo, da zagotovi učinkovito usklajevanje.
Obstajajo vlade, ki želijo vse storiti same - čeprav so zamudile vsako priložnost, ki se jim je v zadnjih deset letih ponudila za razvoj infrastrukture - nato pa, ko je že prepozno, pokličejo na pomoč druge, zaradi napačne zadrege ali napačnih ambicij.
Glede enega moramo biti jasni: zaprositev za mednarodno pomoč, gospe in gospodje, ni priznanje poraza.
Nasprotno, kaže občutek za odgovornost in učinkovit vodstveni pristop.
Vlade se morajo na tak način odzvati precej hitreje.
Razviti moramo mehanizme za usklajevanje, ki so bistveni, da nam omogočijo sprejetje učinkovitih ukrepov.
Kot politiki, moramo biti na jasnem glede ene točke: ljudje ne marajo države.
Njihova izkušnja države je njena vloga zakonodajnega ali davčnega organa, prav tako se dobro zavedamo, da državljane to le obrobno zanima.
Vendar obstaja ena stvar, ki zanima državljane, kar zadeva državno in centralno vlado, to je vednost, da je država vedno tam, da jim bo pomagala v primeru sile.
Če država državljanom ne pomaga, kadar nujno potrebujejo pomoč, če ne ukrepa, kadar je potrebna policija ali gasilska služba, ti tega nikoli ne pozabijo.
To morajo vedeti vsi, ki so v kateri koli državi na oblasti.
Smo res tu za to?
Naša naloga je ustvariti parametre, ki blažijo temeljna tveganja, s katerimi se ljudje srečujejo v vsakodnevnem življenju.
To mora potekati na lokalni ravni.
To moram poudariti.
V krajih, ki sem jih obiskal, ni nobene prostovoljne gasilske enote.
V moji državi smo imeli v mestu, kjer sem bil župan, prostovoljno gasilsko enoto, ki je vključevala moške in ženske, ki so se odpovedali prostemu času, da bi druge varovali pred požari.
V krajih v Grčiji, ki sem jih obiskal, to ne obstaja.
Dejanje solidarnosti bi bilo, če bi lahko na primer države, ki imajo tovrstno enoto, sodelovale s prizadetimi skupnostmi, npr. Grčijo, ter razmislile o ustanovitvi tovrstne sheme, pri čemer bi Evropska unija zagotovila pomoč, finančna sredstva in opremo, ki bi omogočili vzpostavitev teh struktur.
To mora biti ena od lekcij, ki smo se jih naučili iz teh izkušenj.
Naj navedem še končno opombo, za katero menim, da je zelo pomembna: Menim, da je v razmerah, podobnih razmeram, s katerimi se srečujejo ljudje v Grčiji, zelo pomembno, da ljudje čutijo, da niso sami.
Zato sem menil, da je za nas, kot socialistično skupino v Evropskem parlamentu, zelo pomembno, da pošljemo sporočilo prizadetim ljudem.
Povejmo jim: "Vsi mi - ne glede na strankarsko pripadnost - vemo, kaj prestajate".
V takšnih razmerah ni nobenih ideoloških razlik.
Ni gasilske enote krščanskih demokratov ali socialistov.
Obstaja le solidarnost z ljudmi, ki potrebujejo pomoč.
Imam še eno pripombo: vedno bodo ljudje, ki bodo potrebovali pomoč - zaradi poplav ali požara - razen če ne menimo, da gre le za kriminalna dejanja.
Da, verjamem, da so požigalci, ki želijo zaseči kos zemlje tako, da uničijo naravno okolje, nič drugega kot primitivni kriminalci.
Takšni ljudje obstajajo.
Vseeno, je veliko tega, kar smo izkusili v zadnjih letih posledica podnebne spremembe; privaditi se bomo morali na veliko več naravnih nesreč, kot jih je zdaj.
Ni dovolj, da posledice obravnavamo, ko se pojavljajo.
Obravnavati moramo tudi vzroke.
Zato bo imela nova usmeritev na področju podnebne politike ključno vlogo pri tem, da nam bo pomagala učinkoviteje obravnavati to, čemur smo bili priče v Grčiji in drugje.
(Ploskanje.)
v imenu skupine ALDE. - (IT) Gospod predsednik, gospe in gospodje, zahvaljujem se gospodu Špidlu za njegovo prisotnost tu in za njegovo izjavo.
Na začetku želim izraziti svojo solidarnost predvsem z grškim prebivalstvom, vendar tudi z drugimi prebivalci regij, kot sta Sicilija in južna Italija, ki so utrpele podobne nesreče.
Prav tako izražam spoštovanje požrtvovalnemu delu gasilcev in prostovoljcev ter seveda izražam sožalje žrtvam in njihovim družinam.
Rad bi povzel zadnji del govora gospoda Schulza o pomembnosti preventivnih ukrepov.
To so ključne prednostne naloge, po mojem mnenju zlasti v smislu podnebne spremembe, ter upam, da se bomo lahko vsi prepričali, da je to resničnost in ne le slogan.
To v bistvu poslabša izjemne dogodke, zato smo priča hujšemu dežju in daljšim obdobjem suše.
To je povsem nov izziv za naše države.
Vzdrževanje zemljišč je treba prilagoditi praktičnim ukrepom za boj proti takšnim pojavom, zlasti gozdnim požarom.
Nevarnost gozdnih požarov je treba ublažiti z redčenjem dreves, odstranjevanjem vsega, kar bi lahko pomagalo k širjenju ognja in s tem zmanjšalo moč ognja in hitrost širjenja plamenov.
Zato je vzdrževanje bistveno in mora vključevati tudi vodne tokove, da se v primeru poplav poveča čas zadrževanja vode.
Tu moramo enostavno preveriti številne predloge iz Barnierjevega poročila, ki pozivajo k ustanovitvi enote Skupnosti za obravnavo naravnih nesreč.
V sklepu lahko rečem, da je civilni obrambni sektor tisti sektor, v katerem EU potrebuje zmogljivost za ukrepanje, ker so nekatere nesreče preveč obsežne, da bi jih lahko reševale posamezne države članice.
v imenu skupine Verts/ALE. - (SV) Gospod predsednik, naše misli so predvsem z družinami, ki so izgubile svoje člane, domove in lastnino.
Pomoč po nesreči je treba zagotoviti izjemno hitro.
Tudi družba je izgubila dragocene gozdove in dragocene habitate.
Pomembno je, da se dolgoročna pomoč zagotovi v okviru trajnostnega razvoja, tako da denarja ne vlagamo samo zato, da bi ga ponovno zažgali.
Govorimo o naravnih nesrečah, vendar se pojavlja vse več antropogenih nesreč.
Spreminjamo podnebje, posledice so tako ekstremne suše kot ekstremno deževje V nekaterih primerih je zaščita naših gozdov slaba.
V nekaterih primerih zmanjšujemo sredstva za civilno zaščito, ki nas rešuje pred požari.
Če želimo, da to v dolgoročnem obdobju postane trajnostno, moramo delati na področju podnebnih sprememb, tako kar na področju zakonodaje kot dobre zaščite habitatov.
Upam, da je pogozdovanje eden od pogojev za evropsko podporo za gradnjo ter da se denar ne uporablja cinično za izkoriščanje gozdnih požarov za začetek gradnje novih turističnih naselij ali druge spremembe glede uporabe zemljišča.
Moji zeleni kolegi v Grčiji so me prav tako zaprosili - žal v stranki zelenih nimamo nobenega poslanca iz Grčije - naj povem, da želimo ustaviti spremembe člena 24 grške ustave, ki slabi zaščito gozdov.
Gozdovi zdaj potrebujejo še več zaščite.
Danes ne želim kritizirati ali ščititi vlade.
Volilna kampanja je v teku, nekateri želijo kritizirati, drugi pa braniti vlado.
Vendar moramo zdaj pomagati Grčiji in vsem drugim prizadetim državam - sprejeli bomo kritiko in analizo, ko bo obravnava nesreče zaključena.
v imenu skupine GUE/NGL. - (EL) Gospod predsednik, komisarka, moja država Grčija se sooča s tragedijo.
Letos poleti je 75 ljudi izgubilo življenje.
Pogorelo je približno 300 000 hektarjev gozdov; soočamo se z ogromno ekološko in gospodarsko katastrofo.
Vlada nanjo ni bila pripravljena.
Krivdo za to tragedijo je poskušala preložiti na nevidnega sovražnika in "asimetrične grožnje", s čimer je namigovala na notranje ali zunanje teroristične dejavnosti.
V resničnosti plačujemo za grehe sedanje in prejšnje vlade.
Grčija je edina država, ki nima niti katastra gozdov niti katastra zemljišč.
V Grčiji je prišlo do poskusa znižanja ravni gozdne zaščite s spremembo člena 24 Ustave.
Grčija je država z 2 milijonoma črnih gradenj, večinoma na gozdnih območjih; vile je enostavno zgraditi na pogorelem zemljišču in nato napeljati elektriko in vodo zaradi spremembe, ki jo izglasuje vlada.
To se mora spremeniti.
Žal ni bil sprejet noben ustrezen ukrep za preprečitev te tragedije.
Čeprav so bili suha zima brez padavin in nato vročinski valovi znanilci resnih požarov, ni bilo poskrbljeno za ustrezno zaščito.
Ko je prišlo do katastrofe, je bilo premalo usklajevanja, zdaj pa ostaja neporabljenih več deset milijonov eurov iz kohezijskega sklada, odobrenih za zaščito gozdov.
Skupno 33 milijonov EUR je bilo odobrenih od leta 2000, vendar do danes, ni bil porabljen niti en euro.
Grčija, država članica, mora storiti več.
Vendar morata Evropska unija in Evropski parlament storiti več za našo skupno evropsko gozdno dediščino.
Dovolj praznih besed, gospod Špidla.
"Preverimo Barnierjeve predloge": to je sporna zadeva, ker ste te predloge zelo dolgo časa hranili arhivirane.
Vi ste jih naročili; vi jih morate izvajati in spodbujati.
Več denarja iz solidarnostnega sklada in sklada za razvoj podeželja morate dodeliti Grčiji in drugim prizadetim državam in to takoj ter brez nepotrebne birokracije.
Končno, treba je ustanoviti sklad za zaščito evropskih gozdov in preprečevanje požarov.
Tako kot ste storili pri poplavah, morate preučiti možnost za direktivo o varstvu pred nevarnostjo požarov.
Poleg tega, dovolite mi, da izrazim zahtevo v imenu svoje skupine.
Potrebujemo večje sodelovanje Evrope za zaščito gozdov in okolja.
Namesto pomoči Američanom z enotami za hitro posredovanje v Iraku in Afganistanu, moramo ustanoviti evropsko enoto za hitro posredovanje za primere naravnih nesreč.
Abstraktna razprava o nevarnosti podnebnih sprememb ni dovolj.
Mi, Evropska unija, moramo storiti več v zvezi s tem, to pomeni, skupne politike, več denarja iz skupnih skladov in strožji nadzor držav članic, kadar kršijo evropsko okoljsko zakonodajo.
v imenu skupine IND/DEM. - Gospod predsednik, v imenu Georgiosa Karatzaferisa, grškega poslanca iz moje skupine, nagovarjam parlament.
Odločil se je, da v Grčiji, kjer je umrlo 63 prebivalcev, 120 vasi in manjših mest je bilo poškodovanih, zgorelo je milijone dreves, uredi zadeve.
Izračunati je mogoče 2-odstotno izgubo BNP.
To je katastrofa, zato Grčija potrebuje vso možno pomoč drugih držav članic in evropskih institucij.
Zdi se, da se sredstva EU, ki so bila predvidena za preprečevanje takšnih katastrof, niso pravilno porabila.
Zato prosim Komisijo, da v celoti razišče kaj se je zgodilo s sredstvi Skupnosti, ki so bila namenjena kartiranju zemljišč in preprečevanju požarov.
Kdo je kriv?
Kdo je odgovoren?
Družine 63 grških državljanov, ki so umrli, prav tako kot mi, ker zastopamo davkoplačevalce, potrebujejo odgovor.
- (ES) Gospod predsednik, v zadnjih letih imamo žalostno tradicijo, da so postala septembrska delna zasedanja v Strasbourgu razprave o naravnih nesrečah.
Nobenega dvoma ni, da je to izjemen trenutek v smislu materialne škode in izgubljenih življenj, zlasti po hudih požarih v Grčiji, vendar tudi v drugih evropskih regijah.
Predvsem moramo razglasiti solidarnost z grškimi organi, grškim prebivalstvom kot celoto, vendar predvsem z družinami umrlih, ki vedno ne prejmejo podpore, ki bi si jo zaslužile.
Vendar so evropski državljani upravičeni do tega, da od svojih institucij zahtevajo nekaj več: gotovo je to prilagodljiva uporaba evropskega solidarnostnega sklada, kot je razložil komisar Špidla, kar se ni vedno dogajalo, ampak tudi nekatere specifične odločitve.
Zato moramo vprašati Svet, kaj vse se mora še zgoditi, preden spoznamo, da je potrebna reforma zastarelega sistema.
Menim, da moram opozoriti Parlament, da so mu bili predlog Evropske komisije in spremembe Evropskega parlamenta predloženi pred letom dni; moja skupina želi zaprositi portugalsko predsedstvo, naj resno razmisli o sklicu izjemne seje Sveta v ta namen.
Po drugi strani, čeprav še vedno v zvezi s pasivnim odnosom Sveta, želi moja skupina zaprositi Evropsko komisijo, naj predloži specifične predloge Skupnosti v skladu z besedilom Barnierjevega poročila.
Gospod predsednik, moja skupina je imela dejavno vlogo pri pogajanjih o skupni resoluciji, podpiramo jo brez zadržkov.
Prepričan sem, da ne bo nihče izkoriščal te razprave za vmešavanje v grško volilno kampanjo, ker sem prepričan, da se vsi strinjamo, da ni nič bolj prezira vrednega kot izkoriščanje človeške nesreče za politične koristi.
(EL) Gospod predsednik, danes žalujemo za 65 umrlimi v plamenih nenadzorovanih požarov v Grčiji.
Bili smo priče katastrofalnemu uničenju več kot 12 % celotnega gozdnega območja Grčije, ki spada med evropsko gozdno dediščino, v enem samem tednu.
V času velike nesreče bi morali tisti na oblasti čutiti ne le žalost, ampak tudi občutek za odgovornost.
Seveda ta parlament ni odgovoren za požare, vendar imamo kot poslanci Evropskega parlamenta odgovornost, da zagotovimo, da Evropa nemudoma sprosti pomoč, brez birokratskih ovir, za obnovo prizadetih območij.
Prav tako smo odgovorni za pripravo vseh potrebnih sklepov iz težav, ki so povezane s preprečevanjem in nadzorovanjem teh požarov, tako da Grčija in druge države članice nikoli več ne doživijo takšne tragedije.
Mi, poslanci iz Panhelenskega socialističnega gibanja (PASOK) bi se radi zahvalili vsem kolegom iz različnih političnih strank, ki so telefonirali in pošiljamo sporočila o podpori grškim državljanom.
Radi bi se zahvalili Martinu Schulzu, ki je takoj obiskal našo državo in ki je, skupaj s Giorgosom Papandreoujem, ukrepal, da bi obvestil o razmerah in zagotovil evropsko pomoč.
Poleg tega se želimo zahvaliti vsem evropskim vladam, ki so poslale pomoč, ter Komisiji za njeno vlogo usklajevalca.
Komisar, pozdravljam obveze, ki ste jih sklenili danes, kot so zahtevali socialisti in druge politične skupine.
Solidarnostni sklad je treba končno reformirati, da lahko zagotovi resnično in takojšnjo pomoč.
Posebej pozdravljam dejstvo, da Komisija pozitivno obravnava predlog za sprostitev sredstev iz tretjega okvira podpore Skupnosti.
Pri takšni tragediji moramo tesno spremljati porabo denarja za žrtve: obstaja nevarnost, da se ta izgubi zaradi nesposobnega ravnanja z njim.
Nazadnje, v celoti soglašam s tem, da je treba ustanoviti enoto za hitro posredovanje, ki ne bo prevzela odgovornosti nacionalnih vlad, ampak jim bo pomagala pri spopadanju z grozljivimi posledicami.
Iz nesreče lahko zraste upanje, a da bi se to zgodilo, morajo biti izpolnjene naslednje zahteve:
· prvič, požgana območja je treba preoblikovati v svetovne vzore trajnostnega, dinamičnega razvoja brez negativnega vpliva na okolje;
· drugič, potrebno je masovno pogozdovanje;
· tretjič, nobenih razprav ne sme več biti o deklasifikaciji gozdnih zemljišč, ker to koristi tistim, ki radi podtikajo požare;
· četrtič, nezakonita gradnja na požganem zemljišču bi morala biti strogo prepovedana;
· petič, dolgo pričakovana ustanovitev neodvisnega ministrstva za okolje v Grčiji, mora začeti veljati.
Kakšne sklepe lahko potegnemo iz tega?
Tragedija je, da je to žal neizogibno.
Grška vlada je v svojem nedavnem poročilu Komisiji to sama predvidela; priznala je nevarno pomanjkanje usklajenosti med ministrstvi in odsotnost načrtov za preprečevanje.
Vendar je, kot poudarja poročilo, v Grčiji prišlo do izjemnega izboljšanja učinkovitosti gozdne zaščite med letoma 2001 in 2004.
Prav tako tudi število hkratnih izbruhov požarov ni bil edinstven dogodek v zgodovini.
Leta 2000 je bilo število izbruhov podobno, vendar je bil končni rezultat povsem drugačen.
Grška tragedija iz leta 2007 nas opominja, da požari vedno bodo, prav tako kot bodo vedno požigalci.
Ključna zahteva je, da so potrebne stroge politike o preprečevanju in gašenju požarov.
Težave Grčije moramo preučiti, ne da bi jo obsojali, ampak, da preprečimo podobne nesreče v prihodnosti.
Za Evropo leta 2007 je 65 mrtvih nesprejemljivo število.
(Ploskanje.)
Gospod predsednik, nedavni gozdni požari v Grčiji so opustošili prizadete občine.
Veliko ljudi je izgubilo življenje, veliko jih je bilo poškodovanih, na tisoče živali je poginilo, do tal so zgorele celotne vasi in na tisoče arov gozdov je bilo uničenih.
Naše sožalje izražamo grškemu narodu.
Skoraj 10 dni smo z grozo opazovali, kako so požari v Grčiji uničevali življenja, premoženje in okolje, ter se spominjali podobnih katastrof v prejšnjih letih na Portugalskem, v Italiji, Španiji in drugje v Evropi.
Dolžnost EU je, da zagotovi hitro izvajanje ustreznih izravnalnih ukrepov.
Prav tako je EU dolžna kritično obravnavati vzroke, zakaj so imeli ti požari takšen katastrofalen učinek, analizirati napake v zvezi s preprečevanjem in učinkovitostjo gašenja ter oblikovati ugotovitve, ki nam lahko v prihodnosti pomagajo.
Poročila iz Grčije opozarjajo na možne očitne napake zaporednih centralnih vlad in lokalnih organov, da oblikujejo ustrezne ukrepe za preprečevanje in gašenje gozdnih požarov.
Zdi se, da v gozdovih ni bilo ustreznih protipožarnih območij, delujočih vodnih postaj in zbiralnikov, ustreznih načrtov za gašenje ali urejeno evakuacijo vasi, sodobne opreme za gašenje in v nekaterih primerih sodobno usposobljenih gasilcev.
Kaj se je zgodilo z osrednjim nadzorom EU v zvezi z izvajanjem politike preprečevanja gozdnih požarov?
Ali se Komisija ni zavedala očitnega slabega stanja v Grčiji in katere ukrepe, če obstajajo, je sprejela za ureditev razmer?
Na ta vprašanja je treba nujno in jasno odgovoriti.
Vendar obstaja še drugi vidik, ki je zaskrbljujoč, da po mnenju grške vlade obstajajo trdni dokazi o veliko podtaknjenih požarih.
Požari v Grčiji so potrdili vse obsežnejšo grožnjo še ene oblike terorizma: terorizem s požiganjem.
To je oblika terorizma, ki jo je veliko težje obravnavati, ker za teroriste požigalce ne obstajajo zapletena varnostna preverjanja, ampak se požigalci preprosto le zapeljejo na deželo.
Ni jim treba uporabljati zapletenih eksplozivnih naprav: potrebujejo le škatlico vžigalic.
Zato je skrajni čas, da začnemo odločno in skupaj ukrepati glede načinov za nasprotovanje novi, zelo uničujoči obliki terorizma v Evropi.
Na koncu je zelo pomembno še enkrat izraziti hvaležnost vsem tistim, ki so se borili in tvegali svoja življenja v gorah otoka Evia in polotoka Peloponez v boju proti uničujočim požarom, medtem ko so se politiki v Atenah prepirali v televizijskih oddajah.
(DE) Gospod predsednik, izraziti želim iskreno sožalje vsem, ki žalujejo za družino in prijatelji.
Moje misli so pri tistih, ki so izgubili svoje domove in lastnino.
Potrebujejo našo solidarnost.
Grška vlada je bila prisiljena priznati, da so zakonodajne vrzeli in neuspeh politike delno vzrok za uničujoče požare.
V času podnebnih sprememb ima lahko zavrnitev regionalne politike grozljive posledice za naravno okolje.
Ta položaj potrebuje spremembe, vključno v Grčiji.
Pri prizadevanjih za obnovo mora biti ena od prednostnih nalog ohraniti in obnoviti naravno pokrajino, da se omogoči ponovna naselitev prizadetih območij ter da se tamkajšnjim ljudem zagotovi nova podlaga za življenje.
Špekulacije z zemljišči v vsaki obliki je treba zavrniti.
Tega ni mogoče dovoliti in gotovo ne z denarjem EU.
Prav tako želim opozoriti Komisijo proti spreminjanju predpisov o strukturnem skladu na račun trajnosti in načela o partnerstvu, ki sta vključena v ta sklad.
Tokrat bi to bil napačen odgovor na uničujoče posledice gozdnih požarov v Grčiji.
(EL) Gospod predsednik, letošnji katastrofalni požari in poplave v Grčiji ter v Italiji, na Portugalskem, v Veliki Britaniji in v drugih državah EU niso strela z jasnega.
Take izjemne nesreče poudarjajo potrebo po razkritju resničnih vzrokov, da se ugotovijo tisti, ki so odgovorni, in se prepreči ta stalen zločin proti človeštvu.
Poudariti želimo naslednje: s serijo zakonov in ukrepov, ki so bili sprejeti kot odziv na dogodke, so vlade držav članic odprle pot komercializaciji gozdov in zemljišč ter na splošno vsemu, kar je mogoče obravnavati kot družbeno dobro.
Požari so terjali 75 človeških življenj in več kot 250 000 hektarjev zemljišč ter so povzročili ogromne izgube več tisočem navadnih gospodinjstev ter grozljiv politični, gospodarski in ekološki zločin brez primere proti državljanom naše države.
Pravočasno smo opozorili na žalostne posledice in žal se je izkazalo, da smo imeli prav.
Naj vas opozorim na ugotovitve znotraj strankarskega odbora grškega parlamenta iz leta 1993, ki so bile soglasno sprejete na vse strankarskem glasovanju.
Te ugotovitve poudarjajo negotov status lastništva, ki spodbuja špekulacije in nezakonito zasedbo gozdnih zemljišč, zlasti okrog mest in obalnih območij.
Ugotovitve prav tako kažejo na pomanjkanje vlaganj v gozdarstvo.
Predlagano je bilo, da se ustanovi enoten organ za obravnavo zaščite gozdov in oblikovanje gozdnega katastra.
Kaj se je zgodilo s tem?
Popolnoma nič.
Skupna resolucija skupin Evropskega parlamenta o gozdnih požarih v Grčiji, njihovih posledicah in sklepih, ki jih je treba doseči glede preventivnih ukrepov in zgodnjega opozarjanja, je spregledala resnične vzroke in protiljudsko politiko Evropske unije in vlad držav članic.
Očitno je popolno pomanjkanje previdnosti.
Ta izjemno nevarna, protiljudska politika krepi moč požigalcev in nagrajuje tiste, ki si prisvajajo ozemlje.
Škodi okolju, povzroča resne podnebne spremembe z uničujočimi posledicami za človeštvo.
Dokler bomo dopuščali, da se nadaljuje ta protiljudska politika, ki jo spodbujajo kapitalski dobički, bodo požigi še naprej uničevali gozdove in zemljišča.
To bo nadalje zmanjšalo pravice delavcev in pravice ljudi na splošno - na delovnem mestu, do izobraževanja, v zdravstvu, kulturi, športu in do okolja.
Celo zdaj monopolistične skupine v turističnem sektorju pripravljajo pogostijo na pepelu zoglenelih ostankov od ognja požgane države.
Menimo, da je treba Grčiji zagotoviti vsaj naslednje: nobene spremembe pri uporabi zemljišč; takojšnje neposredno nadomestilo za kmetijsko proizvodnjo in poškodovan kmetijski kapital; gradnjo domov za vse prebivalce podeželja na državne stroške prek vladnih agencij.
Prav tako je izjemno pomembno takojšnje izvajanje projektov protipoplavne zaščite in druge osnovne infrastrukture za preprečevanje, da se v prihodnosti preprečijo tragedije, ki jih povzročajo poplave, ter izvajanje ukrepov za takojšnjo zaščito okolja in zgodovinskih najdišč; priprava gozdnega katastra; oblikovanje enotnega organa za nadzor in zaščito gozdov ter preklic zakonov proti gozdovom.
(EL) Gospod predsednik, veliko število požarov, ki so pustošili po Grčiji, številne od njih so povzročili požigi, skupaj z visokimi temperaturami, daljšimi obdobji suše in močnimi vetrovi, je povzročilo izgubo življenj, uničenje hiš in pridelkov ter izgubo več tisoč glav živine.
Požari so uničili velika območja zelo lepega gozda, kar je povzročilo ekološko katastrofo brez primere.
Eno od ključnih načel, na katerih temelji Evropska unija, je solidarnost.
K solidarnosti so se zavezale številne države članice, Komisija in druge države; Grčija je hvaležna tistim, ki so takoj ukrepali proti naravni nesreči, ki izhaja iz pogojev, ki presegajo vse, kar bi si lahko predstavljali.
Vendar če želimo hiter in usklajen prikaz solidarnosti, ki je hkrati učinkovit, moramo ustanoviti mehanizem Skupnosti za civilno zaščito pred naravnimi nesrečami, zlasti kadar njihova resnost popolnoma presega vse zmogljivosti lokalnih in nacionalnih organov za zaščito.
Med drugim, skupna resolucija predlaga prestrukturiranje ter nova in prilagodljiva pravila za evropski solidarnostni sklad, usklajevanje preventivnih ukrepov ter tudi učinkovito pomoč pri boju proti naravnim nesrečam.
Poleg tega obstaja močna podpora za mobilizacijo posebne evropske enote za civilno zaščito v takšnih primerih in seveda vedno kot dodatek k nacionalnim ukrepom v skladu z Barnierjevim predlogom.
Rad bi verjel, da bo mehanizem Skupnosti ustanovljen kmalu ter da se bo solidarnostni sklad izkazal za bolj učinkovitega pri obvladovanju nesreč in delu z žrtvami nesreč.
Ne smemo ponovno biti nedejavni, prav tako Evropska unija ne sme čakati na neizogiben pojav druge nesreče v državi članici, preden se vrne k temu vprašanju.
Zdaj je čas za odločno ukrepanje; umakniti moramo vsak ozkogleden, pikolovski politični pristop do vprašanj naravnih nesreč in civilne zaščite.
(DE) Gospod predsednik, vsi sočustvujemo s tistimi, ki so izgubili sorodnike ali prijatelje, ter tudi s tistimi, ki so izgubili velik del tega, kar jim je pomembno v življenju na osebni ravni.
Da, seveda sočustvujejo z njimi in da, naloga Evropske unije je, da pokaže solidarnost.
To je naše temeljno načelo in ga želimo uporabiti tudi v tem primeru, in da, na ta način želimo izpolniti odgovornost, ki jo dolgujemo vsaki od naših sodržav v Evropski uniji.
Če se od nas pričakuje, da bomo prevzeli odgovornost, lahko tudi v zameno pričakujemo nekaj odgovornosti.
Vprašati se moramo: bi se temu lahko izognili?
Tu imam v mislih usmeritev kolegov poslancev, ki so že spregovorili, dolgoletnih poslancev tega parlamenta, ki so že sprejeli številne zakone in akcijske programe.
Prav tako imamo dobre razloge za besede, da, temu bi se lahko izognili.
Devet let je preteklo, od kar je Evropski parlament sprejel akcijski program za civilno zaščito. O čem je govoril program, gospod Trakatellis?
Sodelovali ste pri njegovi pripravi, prav tako tudi številni drugi.
Program vključuje takojšnje zagotavljanje pomoči ter tudi zagotovitev usposabljanja in organiziranje informativnih dogodkov, da se ljudi na lokalni ravni nauči, kako se odzvati in hitro dobiti pomoč.
Tudi to bi moralo biti možno na tej stopnji, vendar žal niso vsi dovolj spretni.
Kaj pa program "Forest Focus"?
Se gospodarjenje z gozdovi dejansko obravnava resno?
V državah Evropske unije, kjer je poleti vedno vroče - z drugimi besedami v celotni Južni Evropi - so požarne poti sploh predvidene?
Ali to ni dovolj pridobitno?
Vse to so stvari, o katerih moramo razmisliti.
Če smo pripravljeni prevzeti odgovornost, ki bi jo morali, lahko prav tako zahtevamo odgovornost od drugih.
Kaj pa politika ravnanja z odpadki?
Večkrat so nam povedali, da nekatere države članice te politike ne jemljejo preveč resno.
Evropska komisija nam je že večkrat povedala, da nekatere države ne spoštujejo sedanje zakonodaje.
Seveda to pomeni, da lahko nemarno odvržen cigaretni ogorek takoj povzroči požar.
Da, želimo izkazati solidarnost in zagotoviti pomoč.
Vendar, kaj je ta odzivna enota?
Vsem, ki so danes tu prisotni in zahtevajo evropsko odzivno enoto ali celo evropsko gasilsko enoto, želim postaviti vprašanje.
Naj jim zastavim to vprašanje: koliko milijonom ljudem v 27 državah članicah naj bi te enote služile?
Skoraj 500 milijonom?
Ti poslanci so ali zelo očarljivo naivni, naravnost iz pravljice, ali pa so populisti: eno ali drugo.
Ljudi po Evropi ne smemo zavajati, da bo Evropska unija v Bruslju - Komisija ali ta parlament - lahko zagotovila dovolj gasilcev ali reševalcev, ki bodo prišli na pomoč v primeru nesreče.
Potrebujemo komunikacijske strukture ter moramo poklicati helikopterje iz Nemčije, Finske in Češke republike, ko jih potrebujemo, še isti dan.
Konec koncev, imamo sistem zgodnjega opozarjanja za nekatere dogodke v živilskem sektorju.
Pri tem je rok 12 ur.
Verjamem, da želimo doseči hitrejši odzivni čas, kot je 12 ur.
Verjamem, da moramo biti z ljudmi odkriti in jim povedati, da, lahko vam ponudimo denar, in da, lahko vzpostavimo komunikacijske strukture.
Lahko poskusimo pomagati, vendar morate sprejeti tudi odgovornost na lokalni ravni, kjer koli ste, v Nemčiji, Severni Evropi, Južni Evropi ali kjer koli drugje.
Ne glede na to kako grozljive so razmere zdaj in koliko sočutja čutimo, prav tako moramo pokazati solidarnost, do pojutrišnjem pa moramo ugotoviti, kaj je treba spremeniti.
(EL) Gospod predsednik, državljani iz južne Evrope, ki so trpeli zaradi katastrofalnih požarov, so dali skozi težke čase.
Vsi se dobro zavedate drame, ki se je odvijala v Grčiji, kjer je življenje izgubilo veliko ljudi ter so pogorela ogromna območja gozda.
Poleg gospodarskih posledic je imela nesreča tudi človeške in okoljske posledice.
Vprašati se moramo, kaj se bo zgodilo z vsemi tistimi, ki so izgubili domove, delo in zemljišče.
Solidarnostni sklad zagotavlja finančno pomoč, kaj pa se bo storilo v socialnem smislu za ponovno integracijo žrtev?
Poleg tega, kaj se bo zgodilo z okoljem?
Ker bo kmalu nastopilo prvo deževje, nas ogrožajo dodatne katastrofe sredi zime.
To so vprašanja, ki jih postavljamo Komisiji, vztrajati moramo, kot smo v podobni resoluciji lani, pri ustanovitvi evropskega organa za civilno zaščito.
(EL) Gospod predsednik, grška vlada uporablja vsa svoja sredstva v boju proti katastrofi, ki je prizadela Grčijo v svetopisemskem obsegu.
Vendar, obseg katastrofe daleč presega zmožnosti države, kot sta ugotovila gospod Barosso in gospod Schultz.
V takšnih časih dobi evropska solidarnost resničen pomen.
Mednarodno javno mnenje spremlja in ocenjuje, kako evropska družina obravnava veliko nesrečo, ki je prizadela eno od njenih članic.
Gospoda Barossa, ki ga danes ni tu, pozivam, naj uporabi vsa sredstva, ki mu jih daje na voljo njegov ustavni status.
To so koraki, ki jih moramo storiti takoj, in pri tem mislim "takoj":
· prilagodljivo aktiviranje evropskega solidarnostnega sklada;
· izvajanje člena 100(2) Pogodbe, ki zagotavlja dodatna finančna sredstva Skupnosti v primeru naravnih nesreč;
· sodelovanje Komisije in Evropske agencije za okolje pri pripravi osnutka strateškega načrta za obnovo območij, prizadetih v požaru;
· sprejetje tretjega in četrtega okvirnega programa Skupnosti za podporo za odpravo škode;
· odstopanje od pravil Skupnosti o kmetijskih in živinorejskih kvotah, državni pomoči in davčnih olajšavah.
Če sklenem, hvaležni smo za pomoč, ki smo jo prejeli od držav članic v zadnjih dneh.
Resnično je bila neprecenljiva.
Vendar menim, da ne odpravlja potrebe po ustanovitvi evropske enote za civilno zaščito, kot sta predlagala gospod Sarkozy in gospod Karamanlis.
(PT) Gospod predsednik, vsi obžalujemo, kar se je zgodilo v Grčiji in v Združenem kraljestvu.
Sočustvujemo z žrtvami in upamo, da se tak dogodek ne bo več ponovil.
Žal, kot je poudaril voditelj moje skupine, Evropski parlament vsako leto v tem času sprejme resolucijo, v kateri obžaluje naravne nesreče, ki so se zgodile med parlamentarnimi počitnicami, ter predlaga ukrepe, ki se počasi sprejemajo.
Od besed moramo preiti k dejanjem, da se ta položaj ne bo ponavljal vsako leto, kot se trenutno dogaja, z vedno večjo silo in vedno več žrtvami.
Zaradi vseh teh dogodkov verjamemo, da se zaradi podnebnih sprememb in segrevanja ozračja nevarnost povečuje.
Obstajajo številni dokumenti, ki ponujajo rešitve - pri tem smo se danes že sklicevali na Barnierjevo poročilo in druge dokumente, ki sta jih predložila Parlament in Komisija - ne le za izboljšanje učinkovitosti mehanizma civilne zaščite na evropski ravni, ampak tudi za povečanje sredstev na nacionalni ravni.
Kar zadeva pogosto omenjene stroške, moramo poudariti, da je treba v primeru tragedije to obravnavati ter ponovno zgraditi uničeno lastnino, vse od tega pa zahteva denar.
Jasno je, da zdravljenje stane več kot preprečevanje.
Nobena izmed resolucij, ki jih je sprejel Parlament, ne zagotavlja priprave zemljevidov, ki določajo požarno ogrožena območja, ki jih je treba upoštevati pri načrtovanju in razvoju.
Uvesti je bilo treba različne kazni, kot je prepoved gradnje na pogorelih območjih za 10 do 15 let.
Države članice imajo potrebno zmogljivost.
Opozarjam vas, da je v letih 2003 in 2005 tudi Portugalska morala gasiti uničujoče požare ter je letos na srečo lahko pomagala Grčiji s pošiljanjem letal za gašenje tamkajšnjih požarov.
Zato moramo povečati usklajevanje na evropski ravni in izboljšati mehanizme na nacionalni ravni.
Zaželeno bi bilo, da Komisija predloži direktivo o požarih, kot je to storila pri poplavah.
Na koncu želim komisarju Dimasu čimprejšnje okrevanje.
(EL) Gospod predsednik, danes sem se vrnil iz požganega Peloponeza.
Obiskal sem svoje rojstno mesto, Messinia, ki so jo hudo prizadeli najhujši gozdni požari v tem stoletju.
To ni bil samo požar ali ena fronta.
Hkrati je izbruhnilo več sto požarov, vsepovsod, podnevi in ponoči in v vseh smereh.
Videl sem goreče vasi, gozdove in pridelke, ki so jih uničili plameni: starejši so raje zgoreli na svojih domovih, kot da bi jih zapustili, gasilci pa so pri izpolnjevanju svoje dolžnosti herojsko žrtvovali svoja življenja.
65 ljudi je umrlo kot mučeniki, večina od njih se je borila, da bi rešili svoje domove in vasi.
Več kot 250 000 hektarjev je pogorelo.
Več deset tisoč ljudi je ostalo brez domov, ves narod je pretresen.
V imenu teh ljudi vas prosim za pomoč in solidarnost.
Dajte jim upanje, ki jim bo omogočalo, da se ponovno postavijo na svoje noge.
Zahvaljujem se Evropskemu parlamentu in Komisiji, ki sta sprejela sklop pomembnih predlogov grške vlade.
Zahvaljujem se osebno in v imenu proračunskega odbora, katerega član sem.
Jutri bom predložil dodatne predloge in predloge sprememb.
Evropa, ki jo gradimo pomeni tako solidarnost kot samozaupanje.
Naši prizadeti sodržavljani zdaj potrebujejo solidarnost in samozaupanje, ki jim ga lahko ponudi Evropska unija.
S tem krepimo samo Evropo, njeno kohezijo in vero Evropejcev v enotnost.
Gospod predsednik, večina govornikov je v tej razpravi razumljivo omenila požare v Grčiji z razsežnostjo, tudi glede na še sveže spomine, ki jo še zdaj težko dojamemo.
Vendar ne pozabimo, da ta razprava in predvsem resolucija, ki jo bomo sprejeli jutri, obravnavata tudi druge naravne nesreče, ki so se zgodile poleti.
Vsi vemo, da so dolgoročno njihovi vzroki delno povezani.
Opozarjam zlasti na poplave, ki so prizadele velik del Anglije, vključno z mojim volilnim okrožjem Yorkshire in Humber.
Pozivam Komisijo in vse vključene v obravnavo zahtev za pomoč iz proračuna Evropske unije ter za solidarnost, ki jo lahko Unija omogoči, da v vseh primerih zagotovijo čim hitrejšo uporabo sredstev, brez nepotrebnih birokratskih ovir.
Dokler se odločitve sprejemajo hitro in ljudje vedo, da denar prihaja, je mogoče načrtovati še pred dejanskim prihodom denarja.
Prav tako je zelo pomembno, simbolično in politično, da se solidarnost porazdeli med vse regije, ki so bile prizadete to poletje.
Ko se pojavljajo novi dogodki in ti dogodki počasi bledijo pri tistih, ki niso bili neposredno prizadeti, je treba ta vprašanja ohraniti visoko na seznamu in čim hitreje obravnavati potrebno.
(EL) Gospod predsednik, znanstveniki so napovedali, da se bo v nekaj desetletjih Sredozemlje spremenilo v puščavo.
Okoljska katastrofa, ki so jo povzročili gozdni požari v Grčiji in v drugih sredozemskih državah, je dovolj, da sem prepričan, da se bo ta napoved uresničila, če so bo nadaljevalo segrevanje ozračja in ekstremni vremenski pogoji.
To grožnjo Evropski uniji je treba obravnavati kot nič manj resno grožnjo, kot so terorizem, nezakonito priseljevanje, organiziran kriminal itd.
V Evropski uniji moramo zato ukrepati skupaj, da se s tem soočimo.
Pozdravljam napoved gospoda Špidle, da je sporočilo Komisije v pripravi.
Upam, da bo Komisija zaposlila najbolj usposobljeno in specializirano osebje za zaščito gozdov in nadzor gozdnih požarov, da izboljša tehnike gašenja požarov.
Vendar verjamem, da bi morala Evropska unija spodbujati raziskave razvoja sredstev za gašenje z zraka, ki lahko delajo tudi ponoči.
Absurdno je, da morajo biti vojaška letala prirejena za letenje ponoči, medtem ko to ni potrebno za sredstva za gašenje iz zraka, ki se uporabljajo proti resni in neposredni groženji.
Drugo vprašanje je program Natura 2000, ki zajema tudi naše gozdove.
Racionalno moramo pregledati ta program, ki prepoveduje oblikovanje požarnih pasov in dostopnih poti za gasilska vozila.
Dejstvo je, da izgubljamo gozdove v poskusu, da bi rešili drevesa.
Preverimo tole zadevo.
Na zadnje, verjamem, da morajo te študije, ki jih je treba opraviti po vsej Evropi, dati še večji poudarek na pogozdovanje in okoljsko obnovo po takšnih ekoloških nesrečah.
(IT) Gospod predsednik, gospe in gospodje, gozdni požari so žal prizadeli več Evropskih držav in celo terjali človeška življenja.
Tudi Italija je bila letos hudo prizadeta.
Žal to ni nič novega, postaja vse bolj običajen pojav, ki se pojavlja leto za letom in ga ne moremo več obravnavati kot primer sile.
Odkrito rečeno, če želimo, da bodo naši predlogi in zahteve smiselni in učinkoviti, moramo začeti s poudarjanjem, da v velikem številu primerov to niso tragične nesreče, ampak kriminalna dejanja: zločini proti okolju, ljudem, družbi kot celoti in njeni prihodnosti, storjeni iz špekulativnih razlogov.
Tovrstne zločine je treba obravnavati hitro, učinkovito in strogo, na odvračilen in dobro pripravljen način.
Kakšno vlogo ima lahko Evropska unija ob državah članicah pri odzivu na te nesreče in kriminalna dejanja?
Kakšna orodja lahko da na voljo?
Zamisel o ustanovitvi delovne skupine EU, ki zagotavlja hitro pomoč pri reševanju in pošiljanju sredstev in pomoči, vendar potrebujemo širši pristop, ki sega vse do korenin te težave.
Boriti se moramo proti kriminalu in njegovemu sprijenemu sistemu špekulativnih dobičkov z uvedbo zakonodajnega usklajevanja med državami članicami v smislu upravljanja zemljišč in načrtovane uporabe območij, ki so podvržena požarom in uničenju.
Postaviti je treba časovne omejitve, ki delujejo kot ovira nezakoniti gradnji na kmetijskih in živinorejskih območjih.
Sredstva je treba vlagati v pomoč lokalnim skupnostim z ustanavljanjem skupne mreže za poročanje.
S tem postavimo preprečevanje pred kazenski pregon.
(DE) Gospod predsednik, gospe in gospodje, v današnji razpravi je bilo večkrat jasno povedano, da so nedavne naravne nesreče v državah članicah EU in ne le v Grčiji, pokazale, da poleg ukrepov, ki jih moramo sprejeti na nacionalni ravni, obstaja nujna potreba po boljših mehanizmih za odziv v primeru krize za Evropsko unijo kot celoto.
Kot poročevalec solidarnostnega sklada sem presenečen, da je Svet do zdaj nasprotoval razpravi o spremenjeni različici instrumenta o solidarnosti iz leta 2002, ki sta jo pred letom in pol sprejela Komisija in Evropski parlament.
Nova spremenjena različica je bolj prilagodljiv in enostaven instrument za zagotavljanje pomoči: če se zdaj ne mobilizira v okviru portugalskega predsedstva, po teh nedavnih nesrečah, kdaj se bo mobilizirala?
Evropski državljani se upravičeno sprašujejo: zakaj EU ni sposobna bolj nemotenega ukrepanja?
Koliko je vredna tako hvaljena solidarnost med državami članicami?
Odgovor na to vprašanje, po mojem mnenju, dajejo krizne razmere, kot so te.
Različica evropskega solidarnostnega sklada, ki ga je sprejel Evropski parlament leta 2006, je močan in prilagodljiv instrument, ki služi interesom EU, njegova uporaba bo tistim, ki živijo na upravičenih območjih, omogočila koristi učinkovite pomoči in podpore na podlagi solidarnosti.
Ta sklad ni le mehanizem za obnovo normalnosti in funkcionalnosti, infrastrukture ter gospodarskega in družbenega življenja - in to je pomembno za EU - daje tudi jasen političen signal EU njenim državljanom, ki so se znašli v akutni krizi.
Ne gre za to, da se skladu nameni več denarja.
To ni sporno vprašanje; ohraniti je treba nominalno proračunsko postavko v višini ene milijarde eurov.
Vendar ob upoštevanju nedavnih dogodkov pozivam Svet - in predvsem portugalsko predsedstvo - naj začetek veljavnosti tega spremenjenega instrumenta o solidarnosti določita za prednostno nalogo.
- (ES) Gospod predsednik, po katastrofi iz letošnjega poletja želim izraziti solidarnost z grškim prebivalstvom, zlasti moje sožalje družinam umrlih.
Kot sem povedal ob več priložnostih, se naravne nesreče ne dogajajo le v Grčiji.
Letos poleti smo imeli v Španiji več večjih požarov, predvsem v Valencii in na Kanarskih otokih.
Na srečo so državne zmogljivosti dobro delovale, požare smo pravočasno pogasili, državne institucije pa se zdaj ukvarjajo z nadomestili za prizadete.
Strinjam se s kolegom, gospodom Galeotejem, navdušen sem nad njegovo nekoliko zapoznelo spremembo mnenja, da takšne razprave ni mogoče uporabiti za napade na določeno vlado.
Pripombe, ki so jih socialistični poslanci navedli tu, so v vsakem primeru ustrezne in so namenjene izražanju solidarnosti z Grčijo, ne uporabi razmer za politične koristi.
Verjamem, da bo lahko Ljudska stranka to stališče ohranila tudi v prihodnjih razpravah.
V vsakem primeru je Dagmar Roth-Behrendt to zelo dobro izrazila: osnovna pristojnost je še vedno v rokah držav članic, vendar je mogoče prek solidarnostnega sklada ukrepati na ravni EU.
Komisarka, gospa Roth-Behrendt, in drugi govorniki so izločili zamude pri razvoju evropskega solidarnostnega sklada.
Upam, da bo Portugalska, država, ki je posebej nagnjena k tovrstnim nesrečam, uporabila svoje predsedovanje za pospešitev razvoja solidarnostnega sklada, da bomo lahko skupaj sodelovali v prihodnosti, če se takšne nesreče ponovijo.
(EL) Gospod predsednik, letos smo se v Grčiji soočili z razmerami, kot jih še nismo videli, žalostno je, da tako huda nesreča udari na človeški ravni.
Vendar želim danes posebno pozornost nameniti grožnjam ki jo naravne nesreče pomenijo za arheološka najdišča.
Naravne nesreče, zlasti letošnji gozdni požari v Grčiji, so ogrozile spomenike, ki so izjemnega pomena za evropsko kulturno dediščino.
Mučno je bilo spremljati reševanje muzeja o antični Olimpiji ter arheološkega nahajališča prvih olimpijskih iger.
Zaradi vremena požara ni bilo mogoče zadržati, preden je dosegel arheološko najdišče.
Kljub vsem prizadevanjem je bilo rastlinstvo antičnega gozda na griču Kronius povsem uničeno.
Antična Olimpija je del svetovne kulturne dediščine.
Je rojstni kraj olimpijskih iger, najpomembnejših iger v antični Grčiji.
Kot prireditev v čast Zeusu, so igre v antiki sijale po celotni deželi, danes pa se njihova luč dosega vse dele sveta.
Razen samih športnih prireditev so kulturne dejavnosti tako v preteklosti kot tudi zdaj imele ključno vlogo pri tem dogodku.
Antična Olimpija je zibelka civilizacije.
Zato jo posebej omenjam v tej resoluciji.
Končno mi dovolite, da v zvezi s tem zahtevam, da se namenijo sredstva posebej za takšne primere, da se v prihodnosti zagotovi zaščita spomenikov in zgodovinskih najdišč evropske kulturne dediščine pred požari ter njihova obnova, če so poškodovani v požaru.
(EL) Gospod predsednik, govorimo o še nevideni katastrofi, izgubi človeških življenj ter o gospodarski in okoljski katastrofi.
To so povzročile podnebne spremembe, suša in visoke temperature, kot tudi pomanjkanje preprečevanja in načrtovanja ter zlasti pomanjkanje usklajenih ukrepov.
Sprejeti moramo takojšnje, dogovorjene ukrepe za pomoč žrtvam.
Pogozdovanje in obnova zaščitenih območij se morata začeti takoj.
Prav tako moramo preprečiti nezakonito preoblikovanje zemljišč v gradbišča.
To lahko dosežemo z "evropskim odzivom", če nam uspe mobilizirati sredstva Skupnosti brez birokratske zamude; sprejeti in izvršiti strogo okoljsko zakonodajo za varovanje gozdov in ekosistemov; ustanoviti neodvisno evropsko enoto za hitro posredovanje ter vpeljati evropsko strategijo za boj proti podnebnim spremembam.
Vendar moramo prav tako poudariti potrebe bolj ranljivega dela prebivalstva, kot so otroci, starejši in invalidi.
Prav tako se želim zahvaliti komisarju Špidli, ker nas je opozoril, da moramo v grški akcijski načrt vključiti ukrepe proti izključevanju.
(RO) Gospod predsednik, Evropa se je letos poleti soočila s tragedijo, ki so jo povzročile naravne nesreče v Grčiji: izguba človeških življenj in več tisoč hektarjev uničenih zemljišč.
To bo seveda imelo izjemno negativen vpliv tako na okolje kot na gospodarstvo.
Evropska unija je sodelovala pri zagotavljanju človeške in materialne/operativne pomoči ter upam, da bodo pri tem pridobljene izkušnje prispevale k prihodnosti evropske civilne zaščite.
Resničnost kaže, da je ustanovitev stalne evropske enote za hitro posredovanje nujna.
To mora vključevati ekipe za odziv glede na različne naravne katastrofe, ki so organizirane po regionalnih središčih, da se tako skrajša odzivni čas.
Prav tako moramo biti prepričani, da imamo mehanizem, ki daje na voljo sredstva iz solidarnostnega sklada.
Poleg uničujočih požarov letos poleti, se je vzhodna Evropa, zlasti Romunija, soočala s hudo sušo; v zadnjih letih so številne države prizadele tudi hude poplave.
Leta 2005 se je Romunija soočila z najhujšimi poplavami v zadnjih 20 letih, ki so prizadele vse dele države.
Romunija je prejela finančno pomoč Evropske unije za projekte na prizadetih območjih, vendar je bila večina denarja na voljo prepozno glede na to, kdaj bi bil ta denar najbolj učinkovit.
Letos poleti so neobičajno visoke temperature v Romuniji povzročile smrt več ljudi, več sto ljudi je omedlelo, tok Donave je bil izjemno nizek, medtem ko je lani poplavila več deset tisoč hektarjev zemljišč, 10 območij je bilo razglašenih za prizadeta območja, prvič pa se je razglasila tudi najvišja stopnja alarma.
Očitno je, da morajo države članice sprejeti skupen pristop k vprašanju podnebnih sprememb.
Komisija za podnebne spremembe mora pripraviti nekaj jasnih sklepov, takoj ko bo to mogoče, o vzrokih in ukrepih, ki jih je treba sprejeti za odpravo teh vzrokov.
(PT) Gospod predsednik, na začetku želim izraziti svojo podporo žrtvam teh nesreč, vse od Kanarskih otokov na zahodu do Grčije in Bolgarije na vzhodu.
Tako kot drugi želim pohvaliti delo služb civilne zaščite, zlasti gasilcev, pri odpravljanju posledic teh nesreč.
Posebej želim pozdraviti izjavo komisarja Dimasa z dne 31. julija, v kateri je poudaril pomen poročila nekdanjega komisarja Barnierja in njegovega izvajanja, da si lahko Evropa zagotovi ustrezen mehanizem civilne zaščite, ki lahko zagotovi odziv, ki smo ga do zdaj pogrešali.
Medtem ko usklajevanje sicer obstaja, ne smemo pozabiti meja tega usklajevanja: na primer dejstvo, da se na več pozivov Bolgarije v juliju ni odgovorilo.
Pot naprej se mi zdi zelo jasna: Komisija mora uporabiti vsebino tega poročila za pripravo lastnega poročila, mi v Parlamentu in seveda tudi Svet pa moramo ustrezno preučiti in upoštevati te predloge, ki so pomembni za prihodnost evropske civilne zaščite.
Gospod predsednik, iz predloga resolucije je očitno, da smo imeli v Evropi nenavadne vremenske razmere, če govorimo o vročini ali poplavah.
O tem smo že veliko slišali.
Seveda, tako kot kolegi, tudi sam najgloblje sočustvujem s tistimi, ki so jih prizadeli požari v Grčiji.
Prav tako se omenjajo tisti, kot je navedel gospod Corbett, ki so jih prizadele poplave, kot se je zgodilo v mojem volilnem okrožju.
Presenečen sem, da komisar tega ni izpostavil.
Navsezadnje govorimo o naravnih nesrečah med katere spadajo tudi poplave.
Glede na zapise sta bila v Angliji letošnji junij in julij med meseci z največ padavinami.
Zato združenje britanskih zavarovalnic ocenjuje, da bi lahko škoda znašala do 5 milijard EUR.
Življenje je izgubilo deset ljudi, uničenih je bilo ogromno domov, preseljenih veliko podjetij in uničena je bila infrastruktura.
Zato je izjemno pomembno, da se v vsak ukrep, ki ga želi predlagati Komisija, vključijo tudi poplave.
Gospod komisar, lokalno prebivalstvo se sprašuje: ali lahko EU omogoči podporo, ki bi lahko ustrezala nacionalnemu financiranju za preprečevanje nadaljnjih poplav z zaščito stavb pred poplavami?
Drugič, ali bi morala EU pregledati svojo direktivo, ki preprečuje, da ostanki od poglabljanja dna rek in potokov ostanejo na bregovih teh rekah?
Če obravnavamo ocene za prihodnost, nihče ne more dvomiti, da se bodo razmere verjetno še poslabšale.
Klimatologi pričakujejo, da se bo nacionalno povprečje padavin povečalo za približno 20 %, kar lahko povzroči ekstremno hude nalive, ko v enem dnevu pade mesečna količina vode.
V teh posebnih razmerah bi bili tisti, ki poslušajo razprave v mojem volilnem okrožju, okrožju gospoda Corbetta ali v vsem Združenem kraljestvu, zelo zadovoljni, če jim lahko zagotovite, da bodo poplave vključene, kot navaja naša skupina v odstavku 2 predloga resolucije, in da se bo pomoč zagotovila čim prej in čim hitreje.
Kot splošni poročevalec za proračun 2007 lahko zagotovim, da bom pozorno spremljal pravilno in učinkovito porabo sredstev.
v imenu skupine ITS. - (FR) Gospod predsednik, gospe in gospodje, najprej želim v imenu skupine ITS izraziti svoje sožalje in podporo družinam žrtev in vsem prebivalcem Grčije.
63 mrtvih, več pogrešanih, uničene vasi, 200 000 hektarjev pogorelega ozemlja, kot so povedali že moji kolegi, več deset tisoč zgorelih glav živine, z vsemi posledicami, ki jih ima to za nacionalno gospodarstvo, predvsem za lokalna gospodarstva, ki trenutno še niso ocenjene: to je žalosten rezultat gozdnih požarov, ki so od konca avgusta pustošili po Grčiji.
Evropska unija bo kot ponavadi finančno pomagala pri obnovi ter bo kot ponavadi ta tragičen dogodek izrabila za to, da predlaga razširitev svojih pooblastil z ustanovitvijo stalnega evropskega organa za civilno zaščito.
Vendar to ne bi nič prispevalo k solidarnosti evropskih držav, ki so poslale helikopterje, enote za gašenje z vodnimi bombami in gasilce za pomoč njihovih grškim kolegom, kot so to storile pred dvema letoma na Portugalskem in kot bodo storile v prihodnosti, kadar bo država članica zahtevala njihovo pomoč.
Evropska unija ob vsaki priložnosti skriva svoje odgovornosti.
Politika preprečevanja gozdnih požarov nima samostojnega financiranja ter se zato opoteka okrog programa Life, ki se osredotoča na usposabljanje, komunikacijo in statistično spremljanje požarov v majhnem delu tega vprašanja.
Grki so upravičeno jezni, ker je obseg katastrofe očitno posledica številnih človeških napak: zanemarjanje podrasti, slabo usposobljeni gasilci, premalo zmogljivosti, nobenega usklajevanja operacij, nezadostne politike načrtovanja mest, prepozni pozivi za pomoč in predvsem nobenih zmogljivosti za preprečevanje.
To je še bolj osupljivo v primeru sredozemske države, kjer so požari in suše običajen pojav in ki se je soočala s tretjim vročinskim valom od začetka leta.
Nihče se ni zavedal, da zaradi podnebnih značilnosti resnično obstaja potreba enoti za letalsko gašenje.
Vendar tu ne gre izpostaviti le vlade gospoda Karamanlisa, čeprav je njen pristop "počakajmo in bomo videli" v prvih dneh požarov še posebej neprimeren: le 1 000 gasilcev, le 440 vojakov.
Nekatere strani je treba pri tem izključiti, krivda pa leži tudi pri prejšnji vladajoči stranki, socialistični stranki PASOK.
Nova demokracija in njeni zavezniki so kolektivno odgovorni za nezadostne človeške in materialne vire za gašenje in tudi za odsotnost politike za preprečevanje požarov.
Grozljiva nedavna katastrofa v Grčiji žal kaže le na neuspeh sistema. V prihodnjih dneh bodo Grki dobili priložnost, da kaznujejo ogrožen politični razred in izberejo druge, ki bodo sprejemali politične odločitve.
Upajmo, da se bodo prav odločili.
komisar. - (CS) Gospe in gospodje, razprava v zvezi s tako pomembnim vprašanjem se bo gotovo dotaknila drugih pomembnih tem, ki so nedvomno s tem povezane posredno ali neposredno.
Dovolite mi, da navedem nekaj splošnih komentarjev glede evropske solidarnosti in glede nekaterih dogodkov, ki lahko zagotovijo lekcijo za prihodnost.
Leta 2002 sem vodil državo, ki so jo, skupaj z Zvezno republiko Nemčijo in Avstrijo, prizadele hude poplave.
Obseg te nesreče je zagotovil spodbudo za oblikovanje solidarnostnega sklada.
Poplave so bile avgusta, Češka pa je prva plačila prejela naslednjega januarja.
Brez zadržkov lahko rečem, da je bilo to zelo hitro: začeli smo z nič, oblikovali politični koncept, vzpostavili strukturo ter dali pomoč v prakso.
Ta pomoč je bila znatna, moja država je bila zelo hvaležna zanjo.
Vse od takrat se zavedam pomena solidarnosti, ne le v finančnem smislu, ampak tudi na splošno.
Nikoli ne bom pozabil danskih in francoskih gasilcev in številnih ljudi iz vse Evrope, ki so nam pomagali pri odpravljanju posledic te nesreče.
Zaradi svojih izkušenj sem spoznal, da ne glede na to, kako dobro je organizirana država, vedno se bodo pojavljale nesreče, ki segajo prek njenih meja.
Nobena država ne more stalno vzdrževati ravni sredstev, ki so potrebna za obvladovanje tako izjemnih razmer.
Zato menim, da si je pravilno prizadevati za načine in sredstva, ki nam dopuščajo usklajeno ukrepanje v takšnih razmerah na ravni EU.
To je absolutno kritično.
Natančna oblika tega je lahko še vedno odprta za razprave.
Vendar je očitno, da je zmogljivost za odziv in mobilizacijo vseh možnih sredstev na ravni EU ali v EU izjemno pomembna in je trenutno še vedno nezadostna.
Le bežno se je omenilo dejstvo, da Bolgarija ni prejela nobene pomoči.
Zmogljivost je bila preprosto izčrpana.
Nobenih skritih namenov ni bilo: bilo je premalo letal, premalo usposobljenega osebja.
Kar zadeva pomoč, ki je posebej namenjena Grčiji, je zdaj jasno, da je pomoč na voljo.
Izvedla se bo na zahtevo grške vlade.
V vsakem primeru si bodo vsi organi Komisije prizadevali za zagotovitev, da se pomoč izvaja hitro in čim bolj učinkovito.
Dovolite mi, da na kratko ponovim, kar sem povedal v uvodni izjavi.
Upoštevati moramo solidarnosti sklad, sredstva iz katerega so se od njegove ustanovitve uporabila vsaj v 20 do 30 primerih.
Ustanovljen je bil za pomoč pri odpravi posledic poplav.
Za posredovanje ali pomoč se je uporabil v primerih katastrofalnih hurikanov, kot sta bila hurikana Gudrun in Kyril.
Zdaj se bo uporabil za zagotovitev pomoči v zvezi s temi katastrofalnimi gozdnimi požari.
Takšne so možnosti strukturnih skladov, ki jih je mogoče prestrukturirati kot rezultat novih izkušenj in novih potreb. Pripravljeni smo, da to storimo, za kar nas med drugim spodbuja obisk komisarke Hübnerjeve v Grčiji.
Druga pomembna lekcija, ki sem se jo naučil, je, da so osebne izkušnje pri takšnih nesrečah vredne več televizijskih dokumentarcev.
Gospe in gospodje, v tej razpravi smo se dotaknili težav podnebnih sprememb, preprečevanja, preprečevanja poplav, strategije za varstvo okolja, načrtovanja in razvoja mest ter številnih drugih vprašanj.
Vse te zadeve so nedvomno med seboj povezane.
Zato je pomembno, da odgovore iščemo na evropski ravni, kar je točno to, kar počnemo tule.
Gospe in gospodje, naj svoj govor zaključim z nekaj preprostimi besedami.
Solidarnost je obvezna in ko se soočiš z njo, tudi v zelo težkih razmerah, si precej močnejši, kot si kdaj koli pričakoval.
Hvala.
Pred zaključkom razprave se želim vsem poslancem iz vseh političnih skupin, ki so govorili, zahvaliti za koristne prispevke.
Rodil sem se v mestu Peschici v južni Italiji, ki so jo najbolj prizadeli letošnji poletni požari.
Trije, ki so umrli v teh požarih, so bili od tam.
Razumem bolečino in osuplost veliko poslancev, pri čemer sem vam hvaležen, da ste tako pogumni in realni.
Upam, da bo Svet sposoben odpraviti skrbi Parlamenta in Komisije.
Prejel sem pet predlogov resolucij v skladu s pravilom 103(2) Pravilnika.
Ta razprava je končana.
Glasovanje bo potekalo v torek.
Pisne izjave (člen 142)
v pisni obliki. - (DE) Gospod predsednik, gospe in gospodje, podobe hudih požarov v Grčiji so nas preganjale vse poletje.
Hitre pomoči drugih držav EU za reševanje požarov in sedanje ponudbe EU za plačilo pomoči v Grčiji ne bodo pozabili.
Vendar je v Grčiji nekaj, kar se že desetletja pozablja, in to me pripelje do vzroka nedavne katastrofe: in sicer potreba po vzpostavitvi zemljiške knjige.
Grčija je morala zaradi EU na tem področju začeti delovati, vendar še ni ukrepala.
Zato so velika območja grških gozdov ostala kot skupna zemljišča, torej nikogaršnja zemljišča.
Vsak, ki je požgal del gozda in si tam postavil kočo, je bil lahko prepričan, da ne bi bilo nobenega odziva; pravzaprav bi se to dejanje po izvedbi legaliziralo.
Take razmere so povzročile, da je požiganje postalo nacionalni šport.
EU je zdaj pripravljena pomagati Grkom, vendar se mora Grčija dobro zamisliti in se po potrebi opomniti.
Zlasti to pomeni, da je treba, če Grčija ne zaključi zemljiške knjige do 31. avgusta 2008, ne le nabrane kazni, ki se štejejo v milijonih, končno odplačati, ampak upoštevati tudi druga plačila.
Kot poročevalec za preglednost porabe izdatkov za kmetijstvo v EU, bom to zelo natančno spremljal.
v pisni obliki - Ob upoštevanju obsega opustošenja, ki so ga povzročili grški gozdni požari, in z obžalovanjem izgubljenih življenj v tej nesreči moram poudariti, da je to resnično resolucija o naravnih nesrečah.
Zato sem razočarana, ker komisar ni izpostavil poplav v Združenem kraljestvu.
Poplave so povzročile široko razširjeno škodo v vsej deželi, tudi v moji pokrajini West Midlands.
V pokrajini Worcestershire je bilo poškodovanih več kot 5 000 domov in podjetij, več kot 2 000 ljudi pa se je moralo začasno preseliti.
Vpliv na infrastrukturo je bil precejšen, veliko cest je bilo še tedne zatem poplavljenih in nekatere ceste so popolnoma izginile.
Kmetijstvo je bilo močno prizadeto, posledice pa niso omejene le na izgubo pridelkov, ampak tudi na izgubo nasadov, pašnikov in pridelka za naslednje leto.
Zato pozivam Komisijo, da zagotovi predložitev zahteve Združenega kraljestva za pomoč s sredstvi iz Solidarnostnega sklada za pomoč pri odpravi nekaterih neposrednih posledic poplav.
Nujno je, da so sistemi, ki omogočajo dostop do sredstev, poenostavljeni in da vsak predlagani organ EU za hitro posredovanje za pomoč državam članicam vključuje tudi hude poplave.
Naravne nesreče poleti.
Podnebne spremembe so letošnje poletje spremenile v katalog nesreč.
Rekordne poplave, suša in gozdni požari so opustošili vso Evropo.
Na Madžarskem je velik del pridelka koruze uničila suša in več kot 400 hektarov je zgorelo v gozdnih požarih, čeprav so naši gasilci pogumno vztrajali na Madžarskem in tudi v Grčiji.
Zdaj se mora EU iz teh dogodkov naučiti prave lekcije.
Rad bi opozoril, da v primeru požarov v Grčiji in na Siciliji obstaja sum požiga, namernega požiganja.
Zelo pomembno je, da povzročena škoda med katerim koli dogodkom požiga, kjer je poškodovano ali uničeno zaščiteno naravno bogastvo, ne pomeni spremembe uradnega statusa tega območja.
Če je mogoče preslepiti organe z namerno odvrženim cigaretnim ogorkom in je potem mogoče pridobiti dovoljenja, na primer dovoljenja za gradnjo, ki so bila zavrnjena zaradi okoljevarstvenih razlogov, potem bo kmalu vsa Evropa v plamenih.
Evropska unija in njene države članice se morajo zlasti osredotočiti na pravilno okrevanje in obnovo opustošenih območij.
Nazadnje opozarjam na majhno, na žalost upravno, pomanjkljivost.
Medtem ko je bilo včasih mogoče pred vzpostavitvijo zgodnje pomoči kar hitro pridobiti sredstva za pomoč ob nesrečah od Unije, tudi v dveh mesecih, zdaj to traja skoraj eno leto.
Upam, da bo Unija to prakso spremenila in bo pomoč spet hitro potekala.
Ne pozabite, da je hitra pomoč dvojna pomoč.
v pisni obliki. - (DE) Pogostost, obseg, zahtevnost in vpliv naravnih nesreč so se v zadnjih letih v vsej Evropi bistveno povečali.
Poletje 2007 so zaznamovali obsežni gozdni požari in hude poplave, ki so povzročili veliko gmotno in okoljsko škodo.
Te naravne nesreče so še enkrat jasno pokazale, da sedanji nacionalni viri dosegajo svoje meje, v finančnem in tehničnem smislu.
Zato je nujen dobro delujoč in učinkovit evropski mehanizem za civilno zaščito s hitrim ukrepanjem.
Zato pozivam k učinkovitemu sodelovanju Evrope in pozivam Komisijo, da sprejme ustrezne ukrepe.
Vsi se spominjamo poplav v Srednji Evropi leta 1999, 2001 in 2005 ter opustošenja, ki so ga povzročile v Avstriji in sosednjih državah.
Kot odziv na to so bila vzpostavljena sredstva za pomoč ob nesrečah EU.
Čas je, da ta sredstva postanejo čim bolj prilagodljiva in se takoj uporabijo.
Razvoj mehanizma za ukrepanje v krizi bo poenostavil hitro ukrepanje v izrednih razmerah velikega obsega.
v pisni obliki. - (FR) Podpiram stališče iz predloga resolucije in izražam solidarnost z grškim narodom, ki ga je prizadela ta nesreča.
EU mora čim prej zagotoviti pomoč Grčiji ter resno izboljšati svoje sposobnosti in sredstva v zvezi s civilno zaščito ter nujnim ukrepanjem.
Na žalost je bilo vreme to poletje neusmiljeno tudi v drugih evropskih državah.
Ciklon Dean je bil z vetrom, ki je pihal nad 200 km/h, eden najmočnejših orkanov, ki je zajel Antile v zadnjih 20 letih: povzročil je obsežno škodo v kmetijstvu ter v električnem in telekomunikacijskem omrežju na otokoma Martinique in Guadeloupe, dve od najbolj obrobnih regij EU.
Pozivam Evropsko komisijo, da sprejme potrebne ukrepe v podporo kmetijstvu na otokoma Martinique in Guadeloupe, zlasti sektorjema banan in sladkornega trsa, ker so bile njihove plantaže sadja skoraj popolnoma uničene, z zaskrbljujočimi socialnimi, gospodarskimi in človeškimi posledicami.
Bistveno je, da novi solidarnostni sklad in okrepljen program EuropeAid čim prej začneta veljati.
Boljša pravna ureditev - Boljša priprava zakonodaje 2005: načeli subsidiarnosti in sorazmernosti - Poenostavitev zakonodajnega okolja - Uporaba "mehkega prava" (razprava)
Naslednja točka je skupna razprava o naslednjih poročilih:
poročevalke Katalin Lévai, v imenu odbora za pravne zadeve, o boljši pravni ureditvi v Evropski uniji;
poročevalca Berta Doorna, v imenu odbora za pravne zadeve, o boljši pripravi zakonodaje 2005: uporaba načel subsidiarnosti in sorazmernosti - 13. letno poročilo;
poročevalca Giuseppeja Garganija, v imenu odbora za pravne zadeve, o strategiji za poenostavitev zakonodajnega okolja;
poročevalca Manuela Medine Ortege, v imenu odbora za pravne zadeve, o pravnih in institucionalnih vidikih uporabe instrumentov "mehkega prava".
poročevalka. - Gospod predsednik, najprej se želim zahvaliti vsem, ki so prispevali k poročilu, zelo sem jim hvaležna za pomoč.
V zadnjih letih je Komisija vedno bolj zaskrbljena zaradi kakovosti zakonodaje Skupnosti glede jasnosti in dostopnosti na eni strani ter glede njene učinkovitosti in pozitivnega učinka na državljane in podjetja na drugi strani.
Komisija se običajno sklicuje na te cilje kot na boljšo pravno ureditev ali boljšo pripravo zakonodaje.
Cilj boljše pravne ureditve je dejansko ustvariti čim več koristi sodobne, razumne in učinkovite zakonodaje s čim manjšimi stroški, da se lahko v Evropski uniji zagotovi najvišja raven produktivnosti, rasti in nazadnje zaposlovanja.
Ni dvoma, da je boljša pravna ureditev bistvena za zagotavljanje poštenega in konkurenčnega trga, blaginjo državljanov in učinkovito varstvo javnega zdravja in okolja.
To je pomemben del lizbonske strategije, ker lahko bistveno spodbudi produktivnost in zaposlovanje.
Boljša pravna ureditev je skupna odgovornost.
Zakonodaja EU, ki so jo v nacionalno zakonodajo prenesle nacionalne vlade in parlamenti, se pogosto izvaja na regionalni in lokalni ravni.
Obstaja tveganje, da se zakonodaja v tem postopku od zasnove do izvajanja postopno olepšuje.
Odgovornost za dobro pravno ureditev je zato skupna.
Veliko držav članic zdaj izvaja oceno učinka in nekatere so razvile smernice.
Vendar zelo malo držav sistematično izvaja celostno oceno učinka za nove zakonodajne predloge.
Sprejemanje zakonodaje na evropski ravni je močno zmanjšalo birokracijo.
Eno skupno pravilo, ki naj velja v vseh državah članicah, je veliko enostavnejša in učinkovitejša ter ne zapletena mreža različnih pravil na nacionalni in regionalni ravni.
Evropska zakonodaja je bila pri odpravljanju škodljivih ovir za konkurenco in nasprotujočih si nacionalnih predpisih učinkovita, torej lahko program za poenostavitev sproži stvarne gospodarske koristi, ne le z zmanjšanjem upravne obremenitve.
Izkušnje držav članic kažejo, da lahko državni organi storijo veliko za zmanjšanje neupravičene upravne obremenitve zakonodaje.
Takšen ukrep bi po mnenju Komisije spodbudil gospodarstvo EU za 1,5 % BDP in sprostil ocenjenih 150 milijard EUR za naložbe.
V poročilu podpiram cilj zagotavljanja, da je zakonodajno okolje nujno, enostavno in učinkovito.
Vendar moramo poudariti, da mora biti takšen postopek popolnoma pregleden in mora temeljiti na polnem vključevanju Evropskega parlamenta z javnim pregledom ter širokim in odprtim posvetovanjem s strokovnjaki in vsemi zadevnimi zainteresiranimi stranmi, ne le z vlado ali gospodarstvom, ampak zlasti z nevladnimi organizacijami.
Razen tega želim predlagati oblikovanje odbora za oceno učinka.
Zelo pomembno je, da ta organ, ki bo omogočal svetovanje in podporo za razvoj kulture visokokakovostne ocene učinka znotraj Komisije, deluje neodvisno od oddelkov, ki oblikujejo politiko.
Vendar to nujno ne pomeni, da morajo oceno učinka izvesti zunanji strokovnjaki, ki niso zaposleni v instituciji.
Prav tako je nujno, da odbor za oceno učinka pomaga pri razvoju skupne metodologije za vse ocene učinka.
Razen tega predlagam poseben projekt v okviru postopka ocene učinka, tako imenovano "družbeno primerjavo".
Ta projekt mora biti usmerjen zlasti na občutljive ciljne skupine, na primer prikrajšane ljudi, ženske, etnične manjšine, starše, ki vzgajajo otroke, ostarele in neozdravljivo bolne ter invalide.
Če povzamem, želim poudariti, da je cilj boljše pravne ureditve bolj enostavna, jasna, državljanom prijazna ureditev, s stalno oceno učinka in s posebnim poudarkom na ranljivih skupinah, ki se ne morejo braniti same.
Ključni elementi mojega poročila so jasnost, preglednost, enostavnost in zmanjšanje birokracije.
Gospod predsednik, tudi sam se želim zavzeti za odlične argumente gospe Lévai.
Dobro je, da si v Parlamentu vsaj enkrat na leto vzamemo čas za preučitev kakovosti zakonodaje in predpisov.
Naši predpisi in zakonodaja so vizitka Evropske unije.
Oblikujejo ogrodje, v okviru katerega delajo in živijo državljani in delujejo podjetja.
To pomeni, da moramo nameniti veliko pozornosti njihovi kakovosti.
Kakšne so trenutne razmere?
Potekajo v pravi smeri.
Komisija je razkrila veliko pobud.
Vzpostavljen je bil odbor za oceno učinka, ki opravlja veliko dobrega dela.
Vendar to ni dovolj.
To sem povedal že velikokrat: potrebujemo večjo preglednost in še enkrat se zavzemam, da odbor zunanjih strokovnjakov oceni, ali je bila ocena učinka Komisije oblikovana v skladu s pravo metodologijo.
Potrebujemo revizijo in ne birokracije.
Gospa Frassoni vedno vzklika: "Hočete več birokracije", vendar jaz sploh nočem nobene birokracije.
Želim si le več preglednosti in menim, da je vsaka oblika preglednosti vrlina vlade.
Dodatna prednost je, da lahko pri izvajanju ocene učinka v zvezi s predlogi sprememb v Parlamentu, pri čemer moram povedati, da še vedno ni zelo uspešno, preučimo, ali jih lahko prepustimo neodvisnemu organu te vrste in ne odboru Komisije za oceno učinka.
Dejstvo, da bo za težave upravne obremenitve na voljo strokovni odbor, je pomemben korak v pravo smer.
To je zelo pozitiven razvoj, ki mora imeti svojo vlogo na področju birokracije.
Seveda je zelo pomembno, kdo bo sodeloval v tem odboru.
To ne sme postati sprevod in neke vrste lažni parlament, ampak majhen odbor strokovnjakov: Torej brez vodilnih v industriji, državnih uradnikov in politikov, ampak le običajni strokovnjaki, ki vedo kaj sta ocena učinka in birokracija ter imajo veliko izkušenj na tem področju v svojih nacionalnih okvirih.
Komisija si je zadala jasen cilj: upravne obremenitve je treba do leta 2012 zmanjšati za 25 %.
To je zelo dobro, vendar mora biti to dosegljiv cilj.
To pomeni, da je treba dejansko doseči sedanje zmanjšanje 25 % in vključiti v izračun nove upravne obremenitve ter jih odšteti od rezultata, sicer bo to le izguba časa.
Poudaril bi še eno točko, ki utemeljuje posebno pozornost Komisije.
Zdaj razpravljamo o zmanjšanju upravne obremenitve, vendar bomo v prihodnosti morali narediti več tudi za zmanjšanje stroškov za skladnost.
Stroški za skladnost so stroški, ki so jih prisiljeni prevzeti podjetja in državljani zaradi usklajevanja z zakonodajo, pri čemer so ti stroški zelo visoki.
Če razpravljamo o stroških predpisov, se moramo osredotočiti tudi na stroške za skladnost, ki zdaj niso upoštevani.
poročevalec. - (IT) Gospod predsednik, gospe in gospodje, novembra 2006 je Komisija sprejela delovni dokument, začetno poročilo, o napredku strategije za poenostavitev zakonodajnega okolja, ki je nadaljevanje drugega sporočila iz oktobra 2005.
To je pomemben razvoj, kot je upravičeno dejal gospod Doorn, ki nadaljuje postopek, ki smo ga začeli za doseganje poenostavitve, kar se izenačuje s preglednostjo in je pregledna, razumljiva metoda priprave zakonodaje.
Odbor za pravne zadeve je potrdil delovni dokument, ki je opazoval dosežen napredek pri izvajanju programa poenostavitve, uvedenega, kot navedeno, leta 2005.
Program bo zlasti vključeval 43 prenovitev, pri čemer želim parlamentu predstaviti naslednje številke: 12 kodifikacij, 8 razveljavitev in 46 drugih ukrepov, ki zadevajo bistveno poenostavitev.
Razen tega je bilo v drug tekoči program, posebej namenjen kodifikacijam, vključenih 500 novih zakonodajnih pobud, približno 200 od njih le v letu 2007.
Pri tem želim poudariti nekaj točk, seveda zelo hitro, ki oblikujejo jedro mojega poročila, da obvestim parlament o dejanskih razmerah na terenu in splošnem razmišljanju celotnega odbora za pravne zadeve.
Za Komisijo imam tri jasna sporočila.
Menim, da je pomembno popolnoma pojasniti, da obstaja potreba, prvič, po sistematični vključitvi pobud za poenostavitev, od zdaj naprej v posebnem delu zakonodajnega in delovnega programa; drugič, da se v njem označi, kakšno prednost bo namenil posameznim pobudam za poenostavitev, in tretjič, da se prepreči širjenje dokumentov, ki vsebujejo sezname pobud za poenostavitev, za čim bolj jasen referenčni okvir.
Zato še enkrat poudarjam, da mora biti Komisija dosledna tudi v zvezi s cilji poenostavitve, ki jih je poudarila.
Prav tako mora preoblikovanje enkrat za vselej postati standardna zakonodajna tehnika.
Na splošno, kot predsednik odbora, v katerem so tudi kolegi gospa Lévai, gospod Doorn in gospod Medina, lahko rečem, da te štiri zakonodajne pobude celovito zajemajo razmere in je Komisija dolžna to preučiti.
Tako bi bila vedno mogoča zakonodajna pobuda v celoti, tudi v primeru posebnih predlogov sprememb, z jasnim označevanjem novih delov in tistih delov, ki se ne spremenijo.
To je ključni osnutek besedila za Parlament, ker bi omogočil bolj čitljivo in pregledno zakonodajo Skupnosti, kar si vsi želimo.
Delovni dokument Komisije dejansko predlaga uporabo začetnih povzetkov predlogov za boljšo razlago ciljev poenostavitve.
Ta pobuda bi se lahko izkazala kot neuspešna, vendar: ker je za preobširno besedilo, kot je sporočilo, lahko upravičen povzetek, ne velja enako za zakonodajo besedilo, katerega začetni povzetek lahko vsebuje negotovost.
Temu je treba zelo previdno nameniti pozornost.
Končno si poročilo prizadeva poudariti odločen znak dobre volje glede na predlog spremembe poslovnika Evropskega parlamenta v zvezi z izboljšanjem in uvedbo postopka kodifikacije (člen 80) in novega začasnega postopka za prenovo (člen 80(a)).
To so zadeve, ki jih mora Parlament preučiti, upam, da soglasno in na splošno brez spremembe, da bo lahko parlament jutri sporočil svojo potrditev te pomembne zadeve.
Gospod predsednik, moje poročilo je protislovje, ker sem uporabil protisloven izraz "mehko pravo".
Pravo ni mehko, ampak prisilno.
Stvar je v tem, da žargon EU uporablja izraz "instrumenti mehkega prava".
Kaj to pomeni?
Predvsem pomeni dokumente, ki jih je oblikovala Komisija, nekateri so razlagalni, drugi so izvedbeni akti, medtem ko so ostali le pripravljalni dokumenti.
Težava je, da glede na zmedo in pomanjkanje znanja o naravi zakonodaje Skupnosti v okviru veliko pristojnosti, vključno s samim Sodiščem, se pravna veljavnost dodeljuje dokumentom "mehkega prava".
To je kršitev temeljnih pravnih načel držav članic EU in celotne Evropske unije.
Edina sedanja upravičenost za izdajo obveznih predpisov s pravno podlago izhaja iz želja ljudi na nacionalni ravni in ravni EU, pri čemer se želje ljudi običajno izražajo prek reprezentativnih organov, kot je v tem primeru Evropski parlament, ki ga neposredno izvolijo ljudje, ali Svet, ki ga sestavljajo vlade, odvisne od ljudstva in volitev v svojih državah.
Komisija ima očitno glavno vlogo pri uporabi evropske zakonodaje kot porok za uporabo Pogodb, vendar mora to izvajati v povezavi z zakonodajnimi organi in zagotovo ne more nadomestiti zakonodajnih pooblastil, ki jih podeljujejo pogodbe Parlamenta in Sveta.
Odbor za pravne zadeve je zaskrbljen, ker, prvič, ne želimo ovirati pravice Komisije do pobude, izvršnih funkcij, ki jih mora Komisija izvajati, in zmanjšati možnosti za razvoj, ampak menimo, da je pomembno oblikovati pojmovno razliko med dvema vrstama instrumenta in da je treba, če Komisija meni, da mora uporabiti te vrste ukrep, vzpostaviti sodelovanje vsaj s Parlamentom in zagotovo s Svetom, da priprave na takšen ukrep ne povzročijo napačnih razlag ali motenj.
Izraz "odprta metoda usklajevanja" zagotovo ne more pomeniti zakonodaje.
Odprta metoda usklajevanja je lahko izjemno učinkovit instrument pri doseganju ciljev Pogodbe, vendar lahko vzpostavi le obveznosti med sodelujočimi stranmi.
To bi bilo enako pogodbam med stranmi, na primer med socialnimi subjekti.
Enako kot je sporazum med sindikati in podjetji zavezujoč za vključene strani, se lahko odprta metoda usklajevanja uporabi pri oblikovanju te vrste pogodbe, vendar zanjo veljajo predpisi Skupnosti, ki jih nikoli ne more nadomestiti, pri čemer Evropska unija kot skupnost, ki temelji na pravu, zahteva sprejetje pravnih besedil.
Zato ne moremo le reči, da nameravamo uporabiti odprto metodo usklajevanja, ker je učinkovit instrument za doseganje ciljev EU.
To ni učinkovit instrument, zato ker lahko Evropska unija deluje le kot pravni sistem.
Evropska unija nima vojske in policijskih sil ter je delovala na podlagi sprejetja veliko obveznosti držav članic, ki so jih izpolnile njihove institucije, njihovo skladnost pa nadzorujeta Komisija in Sodišče.
Odprta metoda usklajevanja ni pravna metoda, torej ni pravni instrument za oblikovanje splošnih zakonov, zato teh dveh pojmov ni mogoče zamenjati.
Kot je že omenil gospod Gargani je odbor za pravne zadeve zaskrbljen zaradi težnje proti zakonom v EU.
Evropski parlament si želi sodelovati s Komisijo pri doseganju svojih ciljev, izvršnih funkcijah in funkcijah pri oblikovanju pravnih besedil.
Vendar ne more in ne sme opravičiti uporabe tehnik, ki nasprotujejo razvoju pravne države, razvoju oblikovanja EU kot pravne osebe, skupnosti, ki mora imeti jasno hierarhijo pravil: niz pogodb, kljub vsemu jih še vedno imenujem ustavne, ki določajo temeljne zakone in zakonodajo EU, ki zajema vsa področja, kjer mora imeti EU svojo vlogo in hkrati opazuje načela sorazmernosti in subsidiarnosti, vendar ohranja pristojnosti Unije in vzpostavlja zakonodajne ukrepe za sprejetje ter za izvajanje namenja instrumente, kot so odprta metoda usklajevanja ali vsak drug instrument, ki ga Komisija želi sprejeti za doseganje ciljev EU.
(Ploskanje.)
podpredsednik Komisije. - (DE) Gospod predsednik, gospe in gospodje, boljša pravna ureditev je zelo političen projekt.
Na zadnji veliki razpravi lanskega aprila o tem vprašanju tukaj v tem parlamentu sem poudaril, da želimo doseči dva cilja: prvič, povečati želimo zaupanje državljanov v celoten sistem evropskega združevanja, in drugič, vzpostaviti moramo jasne in zanesljive parametre za evropsko gospodarstvo, da lahko zagotavlja delovna mesta in rast.
Od takrat smo precej napredovali.
Glede na javnomnenjske raziskave je odobravanje javnosti v zvezi z evropskim združevanjem večje kot je bilo že dolgo časa, gospodarski položaj se je močno izboljšal in ima dobre napovedi, pri čemer imamo široko podporo za nadaljevanje poti, ki jo začenjamo, na podlagi partnerstva za rast in delovna mesta.
Boljša pravna ureditev je ključni steber kot del politike za rast in delovna mesta.
Čeprav so celotne politične razmere zdaj zelo ugodne, ne smemo zmanjšati svojih prizadevanj, ravno nasprotno, izkoristiti moramo ta trenutek.
Nazadnje se lahko razmere spet zelo hitro spremenijo in sami sebe bi zavajali, če bi verjeli, da se je podoba Evropske unije že bistveno spremenila.
Ljudje še vedno trdno verjamejo, da je vse, kar izhaja iz Evrope, nepomembno, s pretiranim obsegom in centralistično.
Ta obtožba je nedvomno pretirana, vendar je pomembno priznati, da je to dojemanje evropske javnosti.
Zato moramo trdo delati, da spremenimo to razmišljanje.
Želimo si Evropo z rezultati.
Želimo si Evropo, ki omogoča varnost, blaginjo in varstvo okolja na vseh družbenih področjih.
To se mora izraziti v vseh praktičnih odločitvah na vseh področjih politike, bodisi v zakonodaji o kemikalijah, v farmacevtski industriji, informacijski tehnologiji ali v kmetijstvu.
Brez dvome boljša pravna ureditev ni kampanja o podobi.
V celoti smo pregledali politični slog in način, kako pripravljamo in pregledujemo zakonodajo.
Še enkrat ponavljam, da boljše pravne ureditve ne smemo obravnavati samostojno, ampak kot del celovite strategije, kot temeljno novo smer v evropski politiki.
V preteklosti so se zgodili podobni poskusi, vendar ima ta projekt, o katerem govorimo danes, dve posebnosti: področje uporabe in trajnost.
V preteklosti smo se osredotočali na začasne prilagoditve.
Zdaj smo razširili področje uporabe ideje o "boljši pravni ureditvi", da se vključi celoten evropski zakonodajni postopek, od ocenjevanja potrebe po zakonodaji, s strogim nadzorom subsidiarnosti, do obsežnega posvetovanja z zainteresiranimi stranmi, ocenjevanja vpliva gospodarske, socialne in okoljske politike in vprašanja o najboljši mogoči uporabi ter izvajanju zakonodaje Skupnosti.
Vendar boljša pravna ureditev ne zadeva le novih pobud, zdaj preučujemo tudi sedanji pravni red Skupnosti v celoti, da ugotovimo, kje in kako ga lahko poenostavimo in posodobimo.
Drug nov vidik je trajnost za katero si prizadevamo s tem pristopom.
To ni enkratna kampanja, kot so že dejali nekateri poročevalci, ampak je temeljit in dolgoročen proces, ki se dosledno izvaja.
Vse vložene pobude, ki jih zakonodajno telo ni sprejelo, se bodo redno preverjale in po potrebi umaknile.
Takšen pregled se zdaj izvaja za delovni program za leto 2008.
Program poenostavitve se bo nadaljeval leta 2007 in 2008, pri čemer bomo razkrili veliko novih pobud.
Rezultat bo postopno vključevanje vseh področij zakonodaje Evropske unije.
Razvijamo vse metode, ki so nam na voljo, kot je v svojem poročilu navedel in podprl gospod Gargani.
Polovica pobud, predvidenih v programu poenostavitve, je že uspešno zaključenih, pri čemer bomo to delo temeljito nadaljevali do leta 2009.
To bo povzročilo neposredne in stvarne koristi za podjetja, javne organe in posameznike.
Naš cilj je doseči razmere, v katerih bo zakonodaja v vsakem primeru jasna, razumljiva in uporabniku prijazna ter bo upoštevala tehnološki napredek.
Za namene nadzora kakovosti in ocene učinka smo vzpostavili odbor za oceno učinka, ki deluje neodvisno od zadevnih služb Komisije in je že pozitivno prispeval.
Zahvaljujem se gospe Lévai za obljubo o popolni podpori temu organu v poročilu.
Vendar želim tudi pojasniti, da smo zavezani k pregledu tega sistema naslednje leto in da bomo na podlagi ugotovitev tega pregleda ustrezno ukrepali.
To želim poudariti tudi v smislu pomembnih točk, ki jih je navedel gospod Doorn.
Ena od glavnih prednostnih nalog v tem letu je zmanjšanje upravnih obremenitev za podjetja, kot posledica predpisov EU.
Zato smo že razkrili 10 hitrih ukrepov in zaradi takojšnje podpore Evropskega parlamenta sta dva že uspešno izvedena.
Nadaljnji predlogi bodo sledili.
Zdaj smo v procesu izvajanja obsežnega spremljanja sedanjih obremenitev, pri čemer to spremljanje poteka v 10 glavnih gospodarskih sektorjih, ki v praksi zajemajo približno 85 % celotnega evropskega gospodarstva.
To nam bo omogočilo opredeliti možnosti zmanjšanja.
Kot navedeno je cilj zmanjšati te stroške za 25 % do leta 2012.
Popolnoma se strinjam s tem, kar je dejal gospod Doorn.
Seveda je pomembno zagotoviti, da zaradi zmanjšanja obremenitev na enem področju, nova zakonodaja ne povzroči drugih obremenitev drugje.
To je zelo pomembno in zahvaljujem se Parlamentu, da je temu namenil svojo pozornost.
Upam, da bodo države članice pred koncem tega leta enakovredno določile ambiciozne cilje, ker je ta projekt lahko uspešen le, če si zanj prizadevamo skupaj na evropski in nacionalni ravni.
Seveda imajo pri tem projektu zainteresirane strani pomembno vlogo, pri čemer potrebujemo njihovo podporo.
Zato bomo vzpostavili neodvisni odbor visoko usposobljenih strokovnjakov, ki bo zastopal mala in srednje velika podjetja, potrošnike in okoljske organizacije, katerih vloga je svetovati Komisiji o možnih ukrepih zmanjšanja.
Komisija je, tako kot jaz, zelo hvaležna Evropskemu parlamentu za široko podporo, ki jo je izrazil v poročilih, o katerih razpravljamo danes.
Komisija je zlasti zadovoljna, da poročilo gospe Lévai poziva Svet in Parlament, da izvedeta sistematične ocene učinka predlaganih predlogov sprememb, ki imajo lahko pomembne učinke.
V zvezi s tem smo se že dogovorili novembra 2005 v skupnih medinstitucionalnih pristopih.
Komisija prav tako poziva Svet in Parlament, da potrdita predlog gospoda Doorna in v nadaljevanju prilagodita svoje delovne metode, da se lahko nekatere naloge, ki zadevajo poenostavitev zakonodaje, hitro izvedejo.
Ne nazadnje nam ni v pomoč, če projekti ostanejo nedokončani.
Glede na različne instrumente, ki so v poročilu gospoda Medine Ortege povzeti kot mehko pravo, želi Komisija poudariti, da običajna zakonodaja ni vedno najbolj primerna rešitev.
Še enkrat poudarjam načelo, da morajo biti zakoni sprejeti le, če je nujno potrebno.
Na voljo imamo druge instrumente, pri čemer njihovo uporabo jasno urejajo pogodbe Skupnosti, in tudi tiste, ki so namenjeni le za podlago prihodnji zakonodaji.
V imenu celotne Komisije vam lahko resnično obljubim, da v vseh instrumentih, ki jih uporabljamo, popolnoma upoštevamo pravice Parlamenta in bomo Parlament izčrpno obveščali za medsebojno spoštovanje med institucijami.
Naj končam s ponovitvijo besed predsednika Barrosa v tem parlamentu lanskega aprila o temeljnem načelu.
Evropska zakonodaja je seveda edinstvena in je značilnost Evropske unije, ker smo pravna skupnost.
Evropsko združevanje temelji na zakonodaji.
Le zakonodaja lahko zagotavlja svoboščine, ki jih imajo danes Evropejci, in le zakonodaja lahko zagotavlja gospodarstvo z zanesljivimi in poštenimi parametri.
Državljani Evrope imajo pravico pričakovati ne le boljše zakonodaje, ampak najboljšo zakonodajo, ki je mogoča.
Pripravljavec mnenja odbora za ekonomske in monetarne zadeve. - Gospa predsednica, najprej se želim zahvaliti poročevalki o boljši pravni ureditvi v Evropski uniji gospe Lévai in odboru za pravne zadeve za sprejetje številnih predlogov, ki jih je pripravil odbor za ekonomske in monetarne zadeve, kar zelo cenimo.
To je področje, na katerem je zelo enostavno doseči soglasje glede cilja.
Vendar to ni predmet te razprave: predmet razprave je, kako doseči rezultate.
V okviru tega mora biti vloga Komisije poudarjena.
Odbor za ekonomske in monetarne zadeve je predlagal, da Komisija vodi letno spremljanje rezultatov zmanjšanja upravne obremenitve za 25 % do leta 2012.
Vloga Komisije je prav tako pomembna pri omogočanju izbire ob razpravi o zakonodaji ali na primer za samourejanje ali medsebojno priznavanje ter pri zagotavljanju, da imamo takšno zakonodajo, in pri razveljavitvi zakonodaje, ki ni skladna z lizbonskim postopkom, kar je Komisija že naredila.
Želimo, da Komisija prepozna proces Lamfalussy kot dobro izkušnjo, ki je finančne trge odprla v skladu z dejanskimi razmerami.
Vendar želimo poudariti tudi lastno odgovornost Komisije v neposrednem stiku z državljani, da zagotovi poenostavitev in boljšo pravno ureditev v zvezi s financiranjem raziskav, podporo, državno pomočjo, subvencijami različnih vrst in javnimi naročili.
Komisija ima na tem področju svojo vlogo.
Upamo tudi, da bo Komisija ponovno obravnavala zamisel o možnosti pravice do ukrepanja za državljane, ko se države članice odločijo za čezmerno urejanje.
Pomembno je vzpostaviti ravnovesje ob vse obsežnejši birokraciji v vseh lokalnih in nacionalnih organih ter, lahko dodamo, tudi v institucijah Evropske unije.
Eden od načinov za to bi bila možnost pravice do ukrepanja za državljane.
Gospa predsednica, zakonodajno okolje, v katerem delujejo podjetja, je odločilno za konkurenčnost, trajnostno rast in uspešnost zaposlovanja v zvezi z ustvarjanjem več in boljših delovnih mest.
Kot sem dejal v odboru za zaposlovanje in socialne zadeve, seveda podpiramo izvajanje odpravljanja odvečne zakonodaje, vendar se moramo prepričati, da je odpravljena zakonodaja zares nepotrebna.
Kot član odbora za zaposlovanje in socialne zadeve menim, da bo odgovor odvisen od tega, ali se bo kakovost delovnih mest v Evropi poslabšala ali izboljšala.
Boljšo pravno ureditev podpiram le, če je namen oblikovanje bolj pregledne in prilagodljive zakonodaje in ne če v resnici pomeni deregulacijo.
Ključno je, da se izvede brez škodovanja zdravju in varnosti delavcev.
Določeni cilj 25-odstotnega zmanjšanja je negotov, ker je bil izbran naključno.
Če je zakonodaja odvečna, se ne smemo zaustaviti pri 25 %.
Vendar se v celoti popolnoma strinjam s ciljem naloge in priznavam, da nepotrebna upravna obremenitev EU ogroža učinkovitost in verodostojnost zakonodaje EU.
Pozivam Komisijo, da poveča uporabo socialnega dialoga, ki je pomembno orodje za doseganje cilja boljše pravne ureditve.
pripravljavka mnenja odbora za regionalni razvoj. - Gospa predsednica, govorila bom izrecno o poročilu gospe Lévai.
Njej in odboru za pravne zadeve čestitam za odlično delo in se jim zahvaljujem za vključitev toliko vsebine in oblike našega mnenja.
Čeprav imajo dokončno odgovornost za skladnost z zakonodajo Skupnosti države članice, je dejansko izpolnjevanje zahtev večinoma naloga drugih organov, kot so regionalni in lokalni organi ter specializirane agencije.
To lahko pomeni zagotavljanje lastne skladnosti in/ali skladnosti drugih s podobnimi uredbami in direktivami.
Razen tega imajo v zvezi z določenimi direktivami ustavne regije svojo vlogo v postopku prenosa.
Odbor za regionalni razvoj želi v skladu s tem poudariti pomen obsežnih posvetovanj na vseh stopnjah zakonodajnega postopka, vključno s pripravo ocene učinka, da se omogoči upoštevanje nacionalnih, regionalnih in lokalnih različic.
Poudarjamo tudi pomen razširjanja informacij.
Zlasti pozivamo k naprednemu usmerjanju pri prenosu direktiv in za zagotovitev smernic za izvajanje v zvezi z uredbami.
Model za slednje je vodnik o državni pomoči, ki ga je pripravil GD za konkurenco.
Prav tako pozivamo k uporabi jasnega in razumljivega jezika v zakonodaji ter k zagotavljanju primerjalnih tabel pri prenosu direktiv za zmanjšanje tveganja za čezmerno urejanje.
Menimo, da bomo s temi in drugimi ukrepi, ki jih priporoča poročilo, pravzaprav vsa štiri poročila, veliko dosegli za boljšo pravno ureditev v EU.
pripravljavec mnenja odbora za notranji trg in varstvo potrošnikov. - (DE) Gospa predsednica, gospe in gospodje, naj začnem z opravičilom.
Nisem opazil, da je predhodni govornik odsoten in se je čas govora spremenil.
Hvala, da ste mi zdaj omogočili govor.
Bil sem poročevalec mnenja odbora za notranji trg in varstvo potrošnikov in po poglobljenem posvetovanju je odbor soglasno sprejel to stališče.
Najprej bi poudaril, da smo imeli v okviru odbora dogovor, da je mehko pravo, oziroma kakor koli želimo poimenovati te ukrepe, ki se zdaj vedno pogosteje uporabljajo v evropski in tudi nacionalni zakonodaji, postalo običajna praksa, ki omogoča prilagodljiv in zato hiter odziv na nov razvoj dogodkov, zaradi česar se ne sme kritizirati samo po sebi.
Do neke mere smo se tudi strinjali, da Komisija, če se obravnava na evropski ravni, uporablja mehko pravo v posameznih primerih, kot sredstvo za izogibanje priložnosti sodelovanja zakonodajnega telesa, kot določa zakon.
To je po našem mnenju glavna težava v zvezi z mehkim pravom.
Razpravljali smo tudi o dejstvu, da je Parlament potrdil pritožbo proti Komisiji v enem primeru, ker smo potrdili, da se je takšno izogibanje zares zgodilo.
Menimo, da danes zakonodajno telo potrjuje mehko pravo na tako različne načine, da moramo vedno jasno razlikovati med tem, kar se na eni strani resnično pojavi na trgu v obliki zelene knjige, z drugimi besedami, kar je preprosto načrtovano kot priprava na nadaljnjo zakonodajo, in na drugi strani, kar je resnično potrebno za prožno zakonodajo v okviru mehkega prava.
Kot člani odbora za notranji trg in varstvo potrošnikov ne ugotavljamo nobenega zakonodajnega, neposrednega vpliva takšne zelene ali bele knjige, ampak menimo, da mora zakonodajno telo ob sprejetju nove zakonodaje vedno sprejeti tudi novo odločitev.
Ne nazadnje se razprava ne osredotoča le na mehko pravo, ampak tudi na druga merila za boljšo pripravo zakonodaje, pri čemer menim, da na veliko področjih zagotovo nismo napredovali toliko, kot zdaj domnevajo državljani na podlagi medijev, zaradi česar imajo vse vključene institucije, Parlament, Svet in Komisija, odgovornost, da na tem področju napredujejo hitreje.
v imenu skupine PSE. - Gospa predsednica, želim začeti s tremi navedbami za določitev okvira te razprave.
Prvič, ne smemo pozabiti, da birokracija za eno osebo lahko drugi osebi pomeni ključen del zakonodaje.
Drugič, ne smemo pozabiti, kot je izjavil komisar Verheugen, da 50 % upravne obremenitve v zvezi z zakonodajo EU dodajo države članice.
Nazadnje je najpomembneje, da sama Evropska unija pomeni postopek poenostavitve, ker smo z eno zbirko pravil, namesto s 27 zbirkami, bistveno zmanjšali stroške v primerjavi s stanjem pred sprejetjem veliko zakonov Evropske unije.
V zvezi s tem mora biti zakonodaja jasna, enostavna za razumevanje in izvajanje ter prilagodljiva za spreminjajoče se razmere.
V preteklosti ni bilo vedno tako in včasih se je pojavilo vprašanje, ali je celotno prizadevanje za oblikovanje in izvajanje dela zakonodaje na nek način preseglo koristi te zakonodaje.
Zato bi podprl poskuse Komisije v prizadevanju za boljšo pravno ureditev in poenostavitev ter zlasti za oblikovanje odbora za oceno učinka.
Pomembno je, da pri tem vse institucije spoznajo svojo vlogo.
Za Parlament ali Svet je sicer dobro, da dogmatično razpravljata o boljši pravni ureditvi, dokler, v zvezi s predlogi sprememb, sami ne vidimo učinka teh predlogov sprememb.
Odgovornost parlamenta je tudi preučevanje veljavne zakonodaje in njena poglobljena analiza, da se ugotovi, ali je bil dosežen želen učinek.
Mesece mučno obravnavamo ta ali oni predlog spremembe, vendar za ugotavljanje, ali je imela zakonodaja želeni učinek, pogosto ni nobenega prizadevanja.
Zato upam, da bi lahko kot Parlament okrepili prizadevanje za sodelovanje v tem postopku.
(NL) Gospa predsednica, prav tako začenjam z zahvalo vsem poročevalcem za njihova izjemno zanimiva poročila.
Zelo pomembno je, da se Parlament veliko posveča temu vprašanju, in se v celoti strinjam s komisarjem, da ima veliko državljanov v Evropi vtis, da vsa slaba zakonodaja izhaja iz Bruslja.
Nacionalni poslanci prepogosto trdijo, da ne morejo pomagati, da to zakonodajo uveljavlja Bruselj.
Storiti moramo vse, kar je v naši moči, da to čim prej ovržemo.
To je prvič, da sem govoril o vprašanju iz odbora za pravne zadeve, pri čemer v tej razpravi sodelujem predvsem zaradi velikega zanimanja za to temo.
Sam sem član odbora za proračun in odbora za proračunski nadzor.
Lansko leto smo v odboru za proračun odobrili predlog, ki sem ga oblikoval za vzpostavitev organa, kar je pilotni projekt, za oceno upravne obremenitve neodvisno od Komisije.
Torej to pomeni, da je Parlament menil, da notranja ocena v Komisiji ni zadostovala.
Popolnoma se strinjam z gospodom Doornom, da moramo imeti organ izven Komisije, ki bo ocenil učinke zakonodaje.
Besedilo v proračunu, ki sta ga medtem odobrila Svet in Parlament, bo za Komisijo vodič za sprejemanje nadaljnjih ukrepov.
Prav tako je odbor za proračunski nadzor pripravil poročilo, ki je bilo sprejeto julija na plenarnem zasedanju.
Podpiramo cilj 25-odstotnega zmanjšanja upravne obremenitve, kar sta potrdila tudi komisar in gospod Doorn, pri čemer seveda ne smemo dovoliti, da zakonodajo, ki smo jo ravnokar razveljavili, ponovno sprejmemo kot novo zakonodajo.
Pomembno je, da vso zakonodajo preučimo pred letom 2013 in ugotovimo, ali je odvečna.
Komisija mora objavljati redna poročila ali druga obvestila, ki navajajo dosežke.
Ukrepi Komisije in ukrepi za zmanjšanje upravne obremenitve morajo biti pregledni.
Notranje preoblikovanje Komisije se lahko izkaže kot nujno.
Končno, zahvaljujem se gospodu Verheugnu za izjemno sodelovanje z njegovimi oddelki pri razvoju pilotnega projekta, ki ga je ta parlament sprejel lansko leto.
v imenu skupine UEN. - (PL) Gospa predsednica, s prevzemom besede v imenu skupine UEN v tej razpravi o boljši pripravi zakonodaje v Evropski uniji bi rad opozoril na naslednja vprašanja.
Prvič, avtorji zagovarjajo boljšo pripravo zakonodaje, z namenom povečanja učinkovitosti, uspešnosti, kohezije in preglednosti zakonodaje Unije.
Zato mora biti proces v skladu z naslednjimi pogoji, pri čemer podpiram to stališče:
bistveno je, da Svet, Komisija in Evropski parlament sodelujejo pri zadevi;
o zadevi mora potekati obsežno in odprto posvetovanje z vsemi zainteresiranimi stranmi, vključno s podjetniki, lokalnimi organi in nevladnimi organizacijami, pri čemer želim poudariti pomen takšnega posvetovanja;
organi Skupnosti morajo imeti večjo odgovornost za proces priprave zakonodaje, pri čemer je treba izboljšati celotno preglednost procesa;
vsaka ocena zakonodaje, ki ima namen poenostavitve, mora gospodarskim in socialnim vprašanjem pripisati enak pomen ter upoštevati vprašanja v zvezi z varovanjem zdravja in okolja;
razen tega proces poenostavitve zakonodaje ne sme povzročiti znižanja standardov, ki so določeni v sedanjem pravnem redu Unije.
Drugič, avtorji prav tako poudarjajo, da se je treba pri oblikovanju predpisov izogibati nepotrebnim in nejasnim izrazom.
Uporabljeni jezik mora biti nezapleten in enostaven za razumevanje.
Hkrati mora biti terminologija natančna in zagotovljena mora biti pravna gotovost, da lahko zakonodajo Unije razumejo njeni državljani, ki zdaj štejejo skoraj 500 milijonov ljudi.
Tretjič, pozdraviti je treba odločitev, ki je bila sprejeta na spomladanskem zasedanju 2007 Sveta, da se do leta 2012 doseže 25-odstotno zmanjšanje upravne obremenitve v zakonodaji Unije.
Lahko le upamo, da je ta cilj bolj stvaren in ima večjo možnost za uresničitev kot cilji lizbonske strategije.
Četrtič, prav tako je treba poudariti, da so poročila vsebovala predloge za nadomestne rešitve v zvezi z uvedbo nove zakonodaje.
Slednja je vključevala samourejanje ali medsebojno priznavanje nacionalnih določb in tudi možnost, da se ne sprejme noben zakonodajni ukrep.
Vsi ti predlogi zaslužijo podrobno obravnavo z vidika bistvenega povečanja zakonodaje Unije.
v imenu skupine Verts/ALE. - (IT) Gospa predsednica, gospe in gospodje, zahvaljujem se kolegom za trdo delo in opozorilo na še eno vprašanje.
Čeprav je to zelo politično vprašanje, kot je dejal komisar Verheugen, je prav tako neprijetno in pogosto tehnično, pri čemer je obravnava tega vprašanja posebej zapletena, zlasti v primeru vprašanja, kaj lahko državljanom pomeni izraz "boljša pravna ureditev" v praksi.
Zelo na kratko želim povedati, da se v zvezi s poročili gospoda Garganija in gospoda Medine moja skupina strinja skoraj z vsem.
Vendar želim glede nadomestnih možnosti za zakonodajo, tako kot komisar, poudariti potrebo po pojasnilu, da je uporaba nadomestnih možnosti zelo nezadovoljiva, pri čemer se predvsem sklicujem na samourejanje in koregulacijo.
Kot je navedel gospod Medina, se je najpomembneje osredotočiti na pravno in zakonodajno vrednost aktov.
Gospod Doorn se dobro zaveda, da jaz in moja skupina dvomimo o osredotočanju pozornosti na subsidiarnost in sorazmernost, torej na uvodno temo tega poročila, ter na upravne stroške.
Menimo, da je vprašanje upravnih stroškov manjša težava v primerjavi s celotno zmogljivostjo naših predpisov in institucij za oblikovanje zakonodaje, ki je jasna, jo je mogoče uporabiti pošteno in uravnoteženo, je nedvoumna in predvsem ni odprta za različna tolmačenja.
Razpravljanje o teh vidikih je vsaj tako pomembno kot razpravljanje o stroških.
Razen tega je že gospod Titley dejal, da so visoki upravni stroški očitno odvisni predvsem od držav članic, in menim, da se temu ne posveča dovolj pozornosti.
Na primer, želim izvedeti, koliko bo stalo, gospod Verheugen, da storite vse, kar se od vas zahteva?
Odbori, poročila, spremljanje, vse to stane in če resnično želimo vzpostaviti tako veliko strukturo, moramo vedeti, koliko bo to stalo.
v imenu skupine GUE/NGL. - (CS) Gospa predsednica, komisar, menim, da je skupna razprava o vseh poročilih, ki jih povezuje skupna tema ustvarjanja in preučevanja sekundarne zakonodaje Skupnosti, zelo pozitiven korak.
Želim na kratko komentirati poročilo gospoda Garganija.
Verjamem, da je poročilo na splošno zelo dobro, in zato priporočam, da ga Parlament sprejme.
Popolnoma se strinjam s predlogom, da mora biti strategija poenostavitve pravnega okolja politična prednostna naloga.
Vendar v zvezi s tem menim, da je nujno okrepiti vlogo Evropskega parlamenta v zakonodajnem postopku.
Pri tem mislim, da mora imeti Parlament enako pobudo za pripravo zakonodaje kot Komisija, kar bi nedvomno pozitivno vplivalo na proces poenostavitve in izboljšanja kakovosti pravnega okolja v Evropi.
Prav tako želim izraziti zadržke v zvezi s cilji, ki jih je določila Komisija in ki določajo, da je treba razen zakonodaje Skupnosti zmanjšati tudi nacionalno zakonodajo za 25 % do leta 2012.
Časovni načrt za poenostavitev v obdobju 2006-2009 zagotavlja 43 pregledov, 12 kodifikacij, 26 drugih ukrepov in 8 razveljavitev.
Vendar hkrati le na področju kodifikacij pričakujemo 500 novih zakonodajnih pobud.
Zato menim, da načrti Komisije za zmanjšanje sekundarne zakonodaje Skupnosti niso stvarni.
v imenu skupine IND/DEM. - (DA) Gospa predsednica, zahvaljujem se odboru za pravne zadeve in poročevalcu za temeljito poročilo o "mehkem pravu" - sporna beseda, ki na srečo v danščini ne obstaja.
Sem poročevalec za isto področje v skupnem parlamentarnem odboru za evropski gospodarski prostor, v katerem popolnoma podpiramo ugotovitve gospoda Medine Ortege.
Leta 2005 so strokovnjaki Komisije za notranji trg izdali priporočilo o zaščiti avtorskih pravic za skladatelje in avtorje.
To so usklajevali z generalnim direktoratom za konkurenco v primeru proti agencijam za pravice.
Danskemu društvu za avtorske pravice KODA je stalno grozila kazen 10 % prihodka društva od leta 1973.
Pozivam predsednika Komisije Joséja Manuela Barrosa, da ukrepa in zagovarja kulturno raznolikost.
Priporočilo in primer konkurence skupaj pomenita zavezujoče pravo in razlastitev, kar pomeni kršitev zakonodaje EU, namreč tak vpliv je mogoče doseči le z zakonodajo.
Neizvoljeni izvršilni organ ne more sprejemati zakonov in razlastiti s priporočili in primeri konkurence.
Namesto tega mora vložiti predlog direktive o avtorski pravici umetnikov in agencijah za pravice, kar smo zahtevali v poročilu Lévai.
Kot izvoljeni predstavniki ljudi zastopamo potrošnike glasbe, umetnike, radijske, televizijske ustanove ter veliko malih in srednje velikih podjetij, ki se preživljajo z različnimi kulturnimi dejavnostmi.
Zavračamo upravno zakonodajo v korist nekaj multinacionalk.
Preden Komisija izda takšna priporočila se mora vedno posvetovati z izvoljenimi predstavniki.
v imenu skupine ITS. - (DE) Gospa predsednica, seveda je zaželeno manj birokracije in več pravne jasnosti ter seveda je skrajni čas, da odpravimo stare in zastarele predpise in direktive.
Če na primer govorimo o direktivi o optičnih sevanjih, ki je bila oblikovana predvsem za omejitev izpostavljenosti delavcev UV sevanju, seveda vsak, ki od začetka zanika vsaj malo zdravega razuma običajnemu državljanu, ne sme biti presenečen zaradi obtožb o upravni blaznosti in pretirani birokraciji EU, ki se zdaj kaže v pojavu zelo veliko agencij EU.
Nedvomno so državljani pametnejši kot priznava institucija EU in prav tako opažajo, da se razen regulativne vneme, pregovorna upravna blaznost, pojavlja tudi neke vrste deregulativna blaznost, in sicer v primeru pravic in varnosti državljanov.
Torej nikogar ni mogoče obtožiti diskriminacije, na primer, muslimanom in drugim skupinam priseljencev se stalno skoraj dovoljuje kršitev zakona, hkrati pa je trg dela zaradi potrebe po neevropskih kvalificiranih delavcih vse bolj pod pritiskom, da se izogiba kolektivnim pogodbam in drugim socialnim pravicam.
To je po mojem mnenju zares nesprejemljivo.
Državljani so prav tako upravičeno prizadeti zaradi ustave, o kateri so potekala pogajanja za zaprtimi vrati in je zdaj polepšano okrepljena, in zaradi pomanjkanja izražanja mnenja v različnih krogih širitve EU.
Menim, da ukrepi v okviru gesla približati EU državljanom ne morejo odvrniti od pravih težav.
Bruselj se mora naučiti priznati, če državljani rečejo "ne", in mora svoje odločitve sprejemati na podlagi volje ljudi.
Cilj mora biti zvezna Evropa subsidiarnosti, torej Evropa, v kateri prevladujejo demokracija, pravna država in preglednost ter s katero se lahko državljani spet končno poistovetijo.
(SK) Prvič, želim se osredotočiti na potrebo po kodifikaciji.
V Evropski uniji obstaja veliko zakonodajnih predpisov, ki vplivajo na veliko družbenih odnosov.
Ker jih je tako veliko, jih je preveč zapleteno in težko upravljati.
Zakonodajni akti EU niso namenjeni le odvetnikom, uporabljajo jih tudi običajni državljani Evropske unije.
V zvezi s tem je težava, ki zadeva povezave med temi akti in akti nacionalne zakonodaje.
Čeprav državljani Evropske unije poiščejo določen zakon, pogosto ne vedo, da so z njim temeljno povezani drugi akti EU.
Zato predlagam podrobno obravnavo vprašanja kodifikacije zakonov, da bosta iskanje in poznejša praktična uporaba lažji.
Drugič, želim se osredotočiti na predloge sprememb, vložene v Evropskem parlamentu.
Menim, da ni praktično "obogatiti" prvotno besedilo EU s predlogi sprememb, ki so pogosto nesmiselni.
Nekateri nimajo nobenega temeljnega vpliva na zadevno temo in pomenijo le jezikovne predelave.
Nekateri razširjajo področje uporabe prihodnje zakonodaje tako, da povzročajo podvajanje zakonodaje in vnašajo zmedo.
Rešitev težave se ne sme zagotoviti v več aktih Skupnosti, ker to povzroča nejasne razmere.
Posledično je lahko pogosto obseg spremenjenega zakonodajnega akta po obravnavi v Evropskem parlamentu skoraj dvakrat večji od besedila Evropske komisije, kar ne pomeni poenostavitve ali večje jasnosti.
Kodifikacija mora temeljiti na načelih učinkovitosti, uspešnosti, odgovornosti, preglednosti in stalnosti.
v imenu skupine PPE-DE. - (DE) Gospa predsednica, gospe in gospodje, v imenu svoje skupine želim navesti le tri pripombe glede točk tega načela.
Prva pripomba zadeva oceno učinka za zakonodajne predloge.
Priznavam, da je bil od leta 1999, ko je Parlament prevzel pobudo za to vprašanje, in od leta 2003, ko je bil sprejet medinstitucionalni sporazum, o katerem se je pogajal naš predsednik gospod Gargani, dosežen bistven napredek.
Vendar še vedno obstajajo pomanjkljivosti.
Parlament zahteva, tako kot prej v veliko resolucijah, da se ocena učinka za zakonodajne predloge opravlja bolj neodvisno.
Nikakor ne skrivam mnenja, da moramo razmišljati o tem, ali naj sprejmemo model ZDA neodvisne agencije, ki se vzpostavi zunaj Komisije in opravlja ocene učinka zakonodaje v skladu s standardiziranim postopkom, ne le za Komisijo, ampak tudi za vse druge institucije.
Vendar je še ena ključna točka na podlagi izkušenj odbora za pravne zadeve, da se ocene učinka dejansko ne izvajajo standardno za vsak predlog Komisije.
Citiram lahko dva posebna primera iz generalnega direktorata za pravosodje in generalnega direktorata za notranji trg, ki se ju spomnim.
Prav tako menim, da je pomembno resno preučiti možnost izvajanja ocene učinka v postopkih komitologije, ker je pri tem pogosto birokracija rezultat odločitev komitologije in s tem povezanih obremenitev.
V zvezi z mehkim pravom popolnoma podpiram poročilo gospoda Medine Ortege.
Seveda imamo v odboru za pravne zadeve vse bolj vtis, da Evropska komisija napačno uporablja instrument mehkega prava, da bi se izognila pravicam do soodločanja Parlamenta.
Ni sprejemljivo, da se Komisija odloča kot zakonodajni organ na predlog generalnega direktorata za konkurenco o čemer se posvetuje s Parlamentom, vendar to ne velja za priporočila v zvezi z notranjim trgom.
V zadnji točki želim opozoriti na vprašanje poenostavitve.
Nujno potrebujemo institucionalni sporazum o poenostavitvi, tako kot na drugih področjih, da si zagotovimo učinkovit postopek.
Ne želimo si odpreti Pandorine skrinjice in namesto poenostavitve povzročiti še večjo zmedo.
(PL) Gospa predsednica, z veseljem ugotavljam, da je v zadnjih letih Evropska komisija vedno bolj zaskrbljena zaradi kakovosti zakonodaje Unije.
Komisija si na eni strani prizadeva zagotoviti pregledno in dostopno zakonodajo ter na drugi strani učinkovito in s pozitivnim vplivom na državljane in podjetništvo.
Boljši zakoni povečujejo koristi sodobne in učinkovite zakonodaje, medtem ko hkrati zmanjšujejo stroške izvajanja na najnižjo raven.
Sporočilo Komisije z dne 14. novembra 2006 o strateškem pregledu boljše pravne ureditve v Evropski uniji skupaj z navedenim ciljem doseganja 25-odstotnega zmanjšanja upravne obremenitve do leta 2012 pomeni ključni prvi korak k reševanju težave na evropski in nacionalni ravni.
Sporočilo prav tako poudarja potrebo, da Svet in Evropski parlament zagotovita redne ocene učinka v zvezi z glavnimi spremembami predlogov in da se dodeli večji pomen predlogom v zvezi s poenostavitvijo zakonodaje v okviru kodifikacije in razveljavitve zastarelih zakonodajnih aktov.
V povezavi s tem je zlasti pomembno vzpostaviti poseben Svet za obravnavo ocene učinka in za okrepitev izvajanja zakonodaje Skupnosti s preventivnimi ukrepi držav članic v začetni fazi izvajanja zakonodaje Skupnosti.
Za Evropski parlament je kot del rednega dela za boljšo pravno ureditev bistveno, da se vključi v medinstitucionalno razpravo in da deluje kot sozakonodajalec pri sprejemanju zakonodajnih aktov, ki izhajajo iz takega procesa.
Pomembno je poudariti nova načela komitologije v tem parlamentu.
Ta načela krepijo nadzor Evropskega parlamenta in Sveta nad izvršilnimi pooblastili Komisije in s tem prispevajo k poenostavitvi zakonodaje Skupnosti.
V zvezi z vlogo Komisije mora ta zahtevati od držav članic in ne le priporočati, da predložijo primerjalne tabele za pregled, zlasti zaradi lažjega preverjanja postopka prenosa direktiv v vsako državo članico.
Prav tako je treba Komisijo pozvati, da v vloženih zakonodajnih predlogih uvede lahko razumljiv in pregleden jezik ter hkrati ohrani pravno gotovost in točnost terminologije.
(PL) Gospa predsednica, boljša priprava zakonodaje je zelo pomembna za usklajevanje ukrepov v Evropski uniji.
Čestitam vsem poročevalcem za odlična poročila.
Zahvaljujem se gospe Lévai ter gospodom Doornu, Garganiju in Medini Ortegi.
V veliko nacionalnih parlamentih in tudi v tem parlamentu je postala težnja po obravnavi čim več težav z zakonsko ureditvijo očitna.
To pogosto izhaja iz prepričanja, da je mogoče vprašanja rešiti z oblikovanjem določbe.
Pri tem poskušamo upoštevati vse argumente, lobistov in zadevnih posebnih interesov.
Posledično so pravne določbe premalo pregledne ter jih državljani, podjetja in uprava težko razumejo.
Na koncu postanejo obsežni dokumenti, ki so premalo pregledni in se težko prenesejo v zakonodajo vseh držav.
Boljša priprava zakonodaje mora vključevati uporabo zakonodajnih instrumentov z namenom doseganja ciljev iz Pogodbe.
Koregulacija in samourejanje se lahko uporabljata za dopolnjevanje zakonodajnih ukrepov, vendar le, če zagotavljata boljše ali enako področje uporabe kot metode pri uporabi zakonodaje.
Boljša priprava zakonodaje in izogibanje obravnave čim več zadev z zakonodajo niso nova vprašanja, ampak jih je treba obravnavati čim hitreje.
Rezultat vrednotenja zakonodajnih posledic, zagotavljanja terminološke natančnosti in pravne gotovosti, omejevanja uporabe kratic in neupravičeno predolgih uvodnih izjav mora biti boljša, sodobnejša, racionalnejša in učinkovitejša zakonodaja.
Sprejeti ukrep bo bistveno zmanjšal upravne stroške, ki jih povzročajo Parlament, zainteresirane strani in tisti, na katere vpliva uvedena zakonodaja.
Uporaba tako imenovanega mehkega prava na podlagi prakse Skupnosti pomeni nadaljnji izziv.
Mehko pravo ne zagotavlja popolnega pravnega varstva, ni zavezujoče in povzroča pravne zadržke.
Na področjih za katera ima Skupnost zakonodajna pooblastila se ga ne sme uporabiti namesto zakonodajnih aktov.
Vprašanja, ki jih zajemajo študije, imajo velik praktični pomen in zahtevajo nadaljnje hitre ukrepe.
Uspeh boljše pravne ureditve bo odvisen predvsem od sodelovanja Evropske komisije s Parlamentom in Svetom.
Gospa predsednica, ta skupna razprava zajema štiri poročila, ki so domnevno združena za zasnovo boljše pravne ureditve v EU.
To je zagotovo protislovje.
Čeprav je bilo o tem veliko napisanega in povedanega, je bilo jedro tega vprašanja v celoti prezrto.
Poročilo gospoda Doorna najbolje povzema omejeno stališče do pojma boljše pravne ureditve.
Nazadnje to poročilo navaja, da akcijskega programa Komisije za zmanjšanje upravne obremenitve za 25 % do leta 2012 "ni mogoče enačiti z deregulacijo in ne more voditi k spremembi ciljev politike in ravni želenih dosežkov, ki jih vsebuje zakonodaja Skupnosti".
Zato niti eno poročilo ne obravnava možnosti, da se dejansko zahteva manj predpisov ali celo neobstoj zakonodaje.
V tej razpravi tega pojma ne bo mogoče doumeti preprosto zato, ker bi bil zaradi tega razmišljanja Euroland prisiljen priznati, kar vemo že več let, da EU za podjetništvo ni ugodno okolje.
Gospod predsednik, ko razpravljamo o boljši pravni ureditvi, moramo najprej opozoriti na obseg težave.
Nihče si ne predstavlja vodenje sodobnega gospodarstva brez pravne ureditve, vendar je lahko pretirana pravna ureditev prav tako zelo škodljiva, kar dokazujejo številke Komisije.
Podpredsednik Komisije Verheugen je lani v pogovoru za časnik Financial Times dejal, da je ponovno ocenil letne stroške pravne ureditve za gospodarstvo EU in da ti znašajo neverjetnih 600 milijard EUR.
To je približno 5,5 % BDP EU.
Kaj pa priznane koristi trgovine enotnega trga?
V zvezi s tem lahko spet obravnavamo številke Komisije.
Komisija je koristi trgovine ocenila na 160 milijard EUR na leto.
Z drugimi besedami, stroški pravne ureditve EU presegajo koristi enotnega trga za več kot trikrat.
Regulativni sistem EU povzroča revščino in škoduje naši konkurenčnosti glede na globalizacijo.
Bojim se, da je vsa razprava o boljši pravni ureditvi le prikrivanje dodajanja enake vsebine.
Ne potrebujemo boljše pravne ureditve, potrebujemo manj pravne ureditve.
Imam praktični predlog: dogovorimo se, da v naslednjem parlamentarnem mandatu ne sprejmemo nobene nove zakonodaje.
Namesto tega sprostimo pooblastila institucij EU v zvezi z nalogo deregulacije.
Opravimo ocene učinka, posvetujmo se z industrijo in nato odpravimo zakonodajo, ki nas ovira.
Hvala, gospod Helmer.
Kolikor vem, sem bila danes zjutraj še ženska.
(EL) Gospa predsednica, želim se osredotočiti na predloge sprememb, ki sem jih vložil odboru za ustavne zadeve in so bili vključeni v besedilo mnenja odbora o uporabi mehkega prava.
Mehko ali "neobvezujoče" pravo je splošno sprejeta oblika skupne evropske regulativne politike na podlagi dialoga, ki vključuje usklajevanje, sodelovanje, pogajanje in hierarhijo.
Glavna ugotovitev je, da so se instrumenti mehkega prava, ki niso zavezujoče narave, vendar kljub temu imajo nekatere posredne pravne rezultate, izkazali kot primerni za učinkovito ureditev nekaterih področij dejavnosti Skupnosti, v okviru pogodb Skupnosti in ob upoštevanju zahtev iz teh pogodb.
Prav tako menim, da je treba instrumente mehkega prava uporabljati kot pripravljalne instrumente za zavezujoče zakonodajne akte.
Ob začetku veljavnosti jih zamenjajo uradni zakonodajni akti, pri čemer prispevajo k razlagi in uveljavitvi zakonodaje Skupnosti.
Vendar poudarjam, da bi pretirana uporaba instrumentov mehkega prava opozorila na spremembo enotnega modela Evropske skupnosti v tradicionalno mednarodno organizacijo.
Mehko pravo ne sme biti nadomestek, kjer je bistveno sprejeti zavezujočo zakonodajo Skupnosti, ki je seveda v skladu z načeloma subsidiarnosti in sorazmernosti.
Kot sem poudaril v enem od sprejetih predlogov sprememb, si mora Komisija posebej prizadevati za zagotavljanje preglednosti, prepoznavnosti in javne odgovornosti v postopku odobritve nezavezujočih aktov Skupnosti ter zagotavljati večjo uporabo ocene učinka v procesu odločanja.
(RO) Gospa predsednica, komisar, na spomladanskem zasedanju Evropskega sveta je bilo predlagano zmanjšanje birokracije Skupnosti in nacionalne birokracije za 25 % do leta 2012.
Države članice morajo razviti načrt za opredelitev in zmanjšanje upravnih stroškov z izogibanjem pretirani pravni ureditvi pri prenosu zakonodaje Skupnosti v nacionalno zakonodajo.
Za zagotavljanje boljše pravne ureditve morajo imeti prednost predlogi za poenostavitev zakonodaje, zmanjšanje števila normativnih aktov in ohranitev le zelo nujnih prepisov.
Neobvezne zakonodajne instrumente (mehko pravo) je treba razviti v sodelovanju z demokratičnimi institucijami, pri čemer jih je treba uporabljati zelo previdno, brez nadomeščanja zakonodaje Skupnosti, po potrebi.
Za zakonodajo, ki jo je lahko razumeti in uporabljati, so bistvene študije vpliva in posvetovanje zadevnih strank, zlasti ob upoštevanju socialnega učinka zakonodajnih predlogov.
Informacijsko tehnologijo je treba uporabljati za zmanjšanje upravnih stroškov in za zagotovitev preglednosti zakonodajnega procesa.
V prihodnosti bo evropska pogodba državljanom Evropske unije prek nacionalnih parlamentov omogočila izvajanje nadzora nad izpolnjevanjem načela subsidiarnosti v okviru zakonodajnih predlogov.
(PL) Gospa predsednica, dura lex, sed lex je latinsko geslo, ki ga verjetno pozna večina odvetnikov.
Prevede se "zakon je krut, a je (še vedno) zakon".
Danes razpravljamo o mehkem pravu, ki opredeljuje poseben pristop, vendar ni pravno zavezujoč.
To je izraz političnih izjav, resolucij, izjav Sveta, sklepov predsedstva, vendar takšne določbe niso zavezujoče.
Seveda lahko mehko pravo uporablja Evropsko sodišče za tolmačenje določb.
Zato je to vrsta prava, čeprav Sodišče navaja, da naj ne bi imelo pravno zavezujočega učinka, tudi v zvezi z osebami za katere velja.
Vendar morajo v praksi nacionalna sodišča upoštevati priporočila pri reševanju sporov.
To pravo pomaga pri razlagi sprejete nacionalne zakonodaje, zagotavljanju njenega izvajanja in dopolnjevanju zavezujočih določb Skupnosti.
Poročevalec je zagotovil zelo kritično analizo nezavezujočih pravnih določb.
Zlasti se šteje kot neprimerno izvajanje teh določb s strani Komisije.
Poročevalec poudarja, da bi bilo v razmerah, v katerih ima Skupnost zakonodajno oblast, za organ, kot sta Svet ali Parlament, primerno sprejeti zakon, ki upošteva načela subsidiarnosti in sorazmernosti.
Strinjam se s poročevalcem, da je edini način za zagotavljanje možnosti uporabe in izvajanja zakonodaje sprejetje določb v okviru institucionalnih postopkov iz Pogodbe.
(SV) Gospa predsednica, kot podlago za sodelovanje v EU so države članice podpisale več pogodb, ki določajo temeljna pravila o urejanju, kaj EU je in kaj mora EU storiti.
To se imenuje primarna zakonodaja in institucijam EU ni dovoljeno sprejemati odločitev, ki ne temeljijo na primarni zakonodaji.
Parlament želim opozoriti na resolucijo poročevalca Manuela Medine Ortege, v kateri poziva Komisijo, da se izogiba izrazu mehko pravo.
Kot vsi vemo so mehko pravo nezavezujoči dokumenti Komisije za pojasnjevanje direktiv na različnih področjih politike.
Na srečo in ne na žalost, kot navaja gospod Ortega, imajo države članice glasovalne pravice na področjih, kjer popolno usklajevanje zakonodaje pomeni le nemogočo željo federalistov.
Zakonodaja Skupnosti je zavezujoča le na področjih, na katerih so države članice same prenesle pravice za odločanje na Skupnost.
(PL) Gospa predsednica, pozdravljam dejstvo, da so bile pobude v zvezi s poenostavitvijo zakonodaje prvič vključene v delovni in zakonodajni program Komisije za letošnje leto.
Boljše zakonodajno okolje ter jasna in učinkovita zakonodaja sta bistvena pogoja za zagotavljanje boljšega izvajanja zakonodaje.
To bo izmenoma vplivalo na stopnjo gospodarske rasti in ustvarjanje delovnih mest ter tako koristno prispevalo k uspehu lizbonske strategije.
Prav tako ne smemo pozabiti, da je v veliko primerih dosedanji način oblikovanja zakonodaje Skupnosti med državljani držav članic sprožil pojav ideje o oddaljeni birokratski strukturi.
Ta struktura se dojema kot ravnodušna za reševanje težav s katerimi se srečujejo običajni ljudje ali za poenostavljanje življenja, pri čemer te razmere dobro izkoriščajo evroskeptiki.
Očitno poenostavitev ne sme biti omejena na evropsko raven.
Poenostavitev mora potekati tudi na nacionalni ravni, da se koristi poenostavitve Skupnosti ne izgubijo zaradi nacionalnih predpisov.
Odločno podpiram pozive Evropski komisiji, da spremlja ta proces tudi na nacionalni ravni.
Seveda poenostavitev zakonodaje sama po sebi ne zagotavlja boljše kakovosti zakonodaje.
Ugotoviti moramo, ali tako imenovano mehko pravo pomeni učinkovit instrument v smislu Skupnosti.
Vsi se zavedamo, da sedanji model mehkega prava zahteva obveznost prenosa v nacionalne sisteme.
To ni povezano le z višjimi stroški, ampak ima tudi velik vpliv na jasnost in učinkovitost zakonodaje prav na nacionalni ravni.
Razen tega to povzroča resne težave na področju sodne prakse, ker podaljšuje čakalne dobe zaradi potrebe po obravnavi pristranskih vprašanj na Sodišču Evropskih skupnosti.
Strinjam se z izjavo, da tako imenovano mehko pravo prepogosto pomeni dvoumen in neučinkovit instrument, ki lahko negativno vpliva na zakonodajo Skupnosti in institucionalno ravnovesje.
Ne sme se ga uporabiti kot nadomestilo za želeno, vendar nesprejeto zakonodajo.
Učinkovit sistem ocenjevanja učinka zakonodajnih aktov je osnovni pogoj za zagotavljanje visoke kakovosti in učinkovite zakonodaje Skupnosti ali nacionalne zakonodaje.
Menim, da je treba na tem področju še veliko narediti, in želim izkoristiti priložnost v tej razpravi, da poudarim, kako pomembna je popolna neodvisnost institucije, ki je pooblaščena za izvajanje ocene učinka.
Boljša priprava zakonodaje mora pomeniti tudi vključevanje Evropskega parlamenta v medinstitucionalno razpravo in vključevanje kot sozakonodajalca.
(PL) Gospa predsednica, pozdravljam dejstvo, da namenjamo vedno več pozornosti kakovosti ustrezne zakonodaje Evropske skupnosti.
Za slednjo velja nadzor glede preglednosti, dostopnosti in učinkovitosti.
Vendar ne smemo pozabiti, da boljša priprava zakonodaje vključuje vse vidike zakonodajnega procesa, od začetne ideje do vzpostavitve in izvajanja.
Zato moramo ob razpravljanju o boljši pravni ureditvi v skladu s tem preučiti vsako raven uprave.
Ne smemo dovoliti nepotrebne rasti upravne strukture z vsemi obremenitvami, ki jih povzroča.
To ne velja le za evropsko upravo, ampak tudi za upravo na ravni držav članic.
Zato morajo Evropska unija in države članice vzpostaviti ambiciozno strategijo za zmanjšanje upravne obremenitve, ob upoštevanju, da takšne obremenitve izhajajo iz evropske in nacionalne zakonodaje.
Seveda so države članice odgovorne, da razvijejo in izvajajo programe za poenostavitev upravnih ukrepov in zagotavljanje več sistematičnih ocen socialnih in gospodarskih učinkov izvajanja zakonodaje Skupnosti.
v imenu skupine ALDE. - Gospod predsednik, mislila sem, da moj govor ne bo prišel na vrsto in vam ga bom morala poslati pozneje, vendar si močno želim sodelovati v imenu svoje skupine.
Očitno so to štiri zelo pomembna poročila, o katerih smo razpravljali v zvezi z boljšo pripravo zakonodaje.
Čeprav ni pogosto, moram reči, da soglašam s kolegi na desni strani parlamenta, ko pravijo, da je oblikovanje štirih poročil o boljši pripravi zakonodaje malce pretirano, kajne?
Ali ni mogoče oblikovati enega, jasnega in preprostega poročila?
Svoje pripombe želim osredotočiti na vprašanje o mehkem pravu in poročilu gospoda Medine Ortege.
Mehko pravo povzroča skrbi.
Uporaba mehkega prava je lahko zelo koristen postopek, vendar lahko povzroči zmedo, nejasnost in težave.
Gospod Medina Ortega si v poročilu prizadeva za jasnost, kar odobravam, vendar bo med zakonodajalci vedno obstajala želja po uporabi nadomestnih zakonodajnih metod, razen zavezujočega prava.
Priznati moramo, da država ne zmore vsega, vendar moramo ob tem priznanju zelo jasno opozoriti na nevarnosti uporabe mehkega prava.
Najprej, značilnost mehkega prava je izogibanje zakonodajalcu, Parlamentu, demokraciji, kar je popolnoma nesprejemljivo, kot so že omenili kolegi iz odbora za pravne zadeve.
Zavedati se moramo te nevarnosti in zagotoviti, da se to ne zgodi.
Videli smo zelo jasen primer z zelo pomembnim projektom v zvezi z evropskim pogodbenim pravom, o katerem je treba nujno razpravljati tudi politično, vendar je bil zaradi načina obravnave predložen kot mehko pravo.
Ob uporabi mehkega prava ali nadomestnih metod v zvezi s sodišči in dostopom do sodišč obstajajo dodatne težave.
Če uporabljamo nadomestne metode, pogosto govorimo o nadomestnih sistemih za reševanje sporov na evropski ravni, jih državna struktura prav tako ne podpira.
Eden od mojih volivcev se je nedavno vrnil s počitnic v drugi državi EU.
Pri najemu avtomobila je bil prikrajšan in je moral uporabiti nadomestni sistem, podjetje za najem avtomobila pa ni želelo sodelovati.
V tem primeru sistemi mehkega prava, ki jih ne podpira zavezujoče pravo, izneverijo državljane in ne zagotavljajo pravice.
Če si želimo EU, ki zagotavlja pravico s sprejeto zakonodajo in z dostopom do sodišč, moramo biti zelo previdni v zvezi z mehkim pravom in zagotoviti, da ga država na nek način še vedno podpira.
podpredsednik Komisije. - (DE) Gospod predsednik, gospe in gospodje, zelo sem hvaležen za široko podporo, ki ste jo izrazili v tej razpravi, vendar želim pojasniti nekaj točk.
Najprej, boljša pravna ureditev ni isto kot deregulacija.
To moram odločno ovreči.
Kot sem že dejal, to ni odbor za deregulacijo; evropsko združevanje temelji na zakonodaji, ne na odpravljanju zakonodaje.
Boljša pravna ureditev je točno to, kar pove njeno ime: njen cilj je izboljšati pravno ureditev, jo posodobiti, poenostaviti, oblikovati bolj pregledno in predvsem bolj dovzetno za potrebe malih in srednje velikih podjetij.
Pogosto so ta podjetja izpostavljena enakim obremenitvam kot velike družbe, kar ni pošteno.
Zlasti želim potrditi, kar je dejala gospa Frassoni, da ne gre za zniževanje standardov.
Če obravnavamo veliko pobud, ki jih je do zdaj predlagala Komisija, boste ugotovili, da ni niti enega primera, v katerem je Komisija predlagala zniževanje standarda ali poslabšanje ravni evropskega združevanja, ki je bila dosežena.
Namen je le doseči cilje, ki jih vi, Evropski parlament, obravnavate kot politično nujne, vendar na bolj preprost, posodobljen in cenejši način.
To želim pojasniti.
Očitno je v zvezi s statistiko veliko zmede.
Pravzaprav sem precej presenečen.
Naj poskusim pojasniti.
Poenostavitev je stalen program, ki se nenehno krepi.
Komisija trenutno obravnava 143 pobud za poenostavitev, od katerih jih je približno polovico že sprejela; tj. 67 pobud je bilo sprejetih.
Te pobude zajemajo veliko število temeljnih aktov skupaj z naknadnimi prepisi.
Torej, imamo 143 pobud za poenostavitev, kar pomeni, da to zadeva več tisoč aktov.
Pri tem je namen, kot sem že navedel, pregledati veljavno zakonodajo in ugotoviti, ali je še vedno primerna za sedanje razmere.
Navsezadnje je jasno, da je treba po približno 50 letih evropskega združevanja to nujno storiti.
V zvezi s stroški je stvar drugačna.
Pogosto ponavljanje gospoda Helmerja še ne pomeni, da so njegove trditve pravilne.
Predvidevam, da ni prisoten, vendar bi to želel enkrat za vselej pojasniti.
Upravne obremenitve za podjetja se opredeljujejo kot stroški evropskih podjetij zaradi vodenja evidenc ter statističnih in informativnih obveznosti in zaradi evropske, nacionalne ali regionalne zakonodaje.
Ti stroški skupaj znašajo 3,5 % evropskega bruto nacionalnega proizvoda, čeprav to zajema vse tri ravni: evropsko, nacionalno in regionalno.
Zdaj že imamo razčlenitev izvora teh stroškov: približno 35 % neposredno izhaja iz evropske zakonodaje, 15 % iz prenosa evropske zakonodaje v nacionalno zakonodajo, preostalih 50 % pa nastane izključno na nacionalni ravni.
Seveda je popolnoma napačno trditi, tako kot trdi gospod Helmer, da EU stane gospodarstvo 350 milijard EUR in da notranji trg nima toliko koristi, torej stroški pravne ureditve EU presegajo koristi enotnega trga.
S spoštovanjem, to je sleparija in je usmerjeno na nevednost ljudi, ne upošteva dejstva, da bi brez zakonodaje EU še vedno imeli nacionalno zakonodajo, tudi v Združenem kraljestvu, in to, kot vemo, v posebej velikih količinah.
To bi bilo zagotovo še dražje.
Naj podam primer, koliko obsegajo masovna poenostavitev in potencialni prihranki evropske zakonodaje.
V Evropi smo imeli v 27 državah 1 400 različnih delov tehnične zakonodaje o brezžičnih sistemih.
To pomeni, da je moralo podjetje v Združenem kraljestvu, ki je proizvajalo posebne brezžične sisteme, poznati 1 400 posameznih delov nacionalne zakonodaje.
V skladu s predlogom Komisije je ta parlament sprejel zakonodajo, ki je poenostavila teh 1 400 določb in jih preoblikovala v en sam del zakonodaje.
Izračunali bi lahko natančen prihranek, ki smo ga s tem omogočili podjetjem, vendar je celotno sporočilo jasno.
Zmanjšanje za 25 % je popolnoma dosegljivo.
S tem predlogom smo predložili 10 hitrih ukrepov, da dokažemo, da je v tehničnem smislu to precej enostavno.
Vse kar morate storiti je, da pregledate veljavne uredbe in ugotovite katere statistične in informativne obveznosti ter obveznosti vodenja evidenc obstajajo in ali jih na podlagi sedanje prakse dejansko še potrebujemo v takem obsegu.
V veliko primerih ugotavljamo, da jih nikakor ne potrebujemo v takem obsegu ali da je zaradi sodobnih informacij in komunikacijske tehnologije vse veliko lažje.
Dosegli bomo teh 25 % in to bo povzročilo dobiček 1,5 % BNP za evropsko gospodarstvo.
To ima seveda makroekonomsko razsežnost, ker v Evropski uniji ni veliko gospodarskih programov, ki imajo pozitiven 1,5-odstoten gospodarski učinek.
Mimogrede bi rad povedal, da bomo dosegli zelo visok učinek rasti, če bo vse po načrtih in se novo čezatlantsko sodelovanje (odprava trgovinskih ovir v čezatlantski trgovini) uspešno zaključi.
Menimo, da je bilo za vas to pojasnilo pomembno, da vemo o čem govorimo.
Poudarjam vse, kar je bilo tukaj izrečeno v zvezi z oceno učinka.
To je bistvo vsega, pri čemer je pravilo Komisije naslednje: nobenega novega predloga brez obsežne ocene učinka in nobenega novega predloga brez ocene učinka, ki jo je pregledal odbor za oceno učinka.
Če se to pravilo občasno prekrši, menim, da ima Evropski parlament absolutno pravico, če že ne odgovornost, da na to kritično opozori.
Brez ocene učinka zakonodajalec ne more ocenjevati praktičnih rezultatov svojega ukrepa.
Čeprav ocena učinka razkrije, da bo novi predlog povzročil stroške gospodarstvu ali državljanom, to nujno ne pomeni, da se bo ukrep opustil, ker so nekatere stvari pomembnejše od stroškov.
V primerih varstva okolja, boja proti podnebnim spremembam, zmanjšanja odvisnosti od fosilnih goriv ali pospeševanja zdravja državljanov stroški niso pomembni.
V takih primerih moramo storiti, kar je nujno.
Kljub temu je Komisija dolžna v celoti obveščati Parlament o socialnih, okoljskih in gospodarskih posledicah vsakega novega predloga.
Zato je ocena učinka tako pomembna.
Zelo natančno bomo preučili predloge, ki so bili tukaj vloženi.
Najpomembnejšo točko, ki je bila že večkrat omenjena v tej razpravi, popolnoma podpiram: vse to je lahko uspešno le, če je to skupen projekt.
To ne bo uspešno, če se obravnava kot spor med institucijami.
Uspelo bo le, če bodo to vse tri institucije, Parlament, Svet in Komisija, skupaj podprle in postavile kot prednostno nalogo.
To je edini način, da to prizadevanje uspe.
Ta razprava je končana.
Glasovanje bo potekalo v torek.
Poročilo o dejavnosti EURES-a za obdobje 2004-2005: skupnemu evropskemu trgu dela naproti (razprava)
Naslednja točka je vprašanje za ustni odgovor (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007), ki ga je Komisiji postavil gospod Andersson v imenu odbora za zaposlovanje in socialne zadeve, o poročilu o dejavnosti EURES-a za obdobje 2004-2005: skupnemu evropskem trgu dela naproti.
avtor. - (SV) Gospod predsednik, prej smo govorili o pomembnosti mobilnosti za rast in zaposlovanje v Evropi.
Potem smo govorili o mobilnosti delavcev, ki opravljajo dodatno usposabljanje, iščejo nova delovna mesta v svoji državi, spreminjajo poklice z dodatnim usposabljanjem, in o geografski mobilnosti znotraj držav, vendar tudi o čezmejni geografski mobilnosti.
Če pogledamo po Evropi, lahko vidimo, da je to pomembno za rast.
Nekatere države, ki imajo najvišjo mobilnost, imajo tudi najvišjo rast in zaposlovanje v Evropi.
To je zelo pomembno.
Kakšne so razmere v Evropi?
Sicer se razmere precej razlikujejo med posameznimi državami, vendar lahko hkrati opazimo napredek.
V zadnjih letih smo videli napredek.
Prihajam iz obmejne regije med dvema skandinavskima državama, kjer mobilnost na začetku ni bila velika, vendar se je v zadnjih letih močno povečala.
Za rast in zaposlovanje je pomembno, da se lahko ljudje na eni strani nacionalne meje preselijo na drugo stran meje.
Morda na začetku niso našli dela, potem pa so ga našli na drugi strani meje.
To povečuje rast v vsej regiji in je dolgoročno koristno.
Prav tako imamo veliko ovir.
To sem spoznal pri tem delu.
Ovire obstajajo v različnih sistemih socialne varnosti, davkih in podobno ter v pomanjkanju informacij.
V zvezi z informacijami o tej temi obstaja sodelovanje za službe za zaposlovanje EURES.
Sodelovanje EURES se je razvilo v zadnjih letih.
Delno s posebnimi omejitvami, vendar predvsem s portalom, do katerega imajo dostop posamezniki državljani, da poiščejo informacije o razpoložljivosti delovnih mest in tudi o socialni varnosti.
Kakšne so razmere v zvezi z davki?
Kaj moram storiti, če bom prečkal mejo?
V zadnjem proračunu Evropskega parlamenta smo uveljavili povečanje 2 milijona EUR za sodelovanje EURES.
Zato vlagamo vprašanje za ustni odgovor in resolucijo.
Prepoznavamo veliko potreb, ki so namenjene nadaljnjemu povečanju mobilnosti.
V vprašanju za ustni odgovor se osredotočamo na državljane iz tretjih držav.
Vprašanje je usmerjeno v prihodnost.
Vemo, da Evropa potrebuje več delavcev, ne le državljane iz tretjih držav.
Ti delavci so že prisotni, pri čemer moramo povečati sodelovanje, zlasti s sosednjimi državami s katerimi poteka sosedsko sodelovanje, in ustvariti večje možnosti za delavce, da pridobijo pomembne informacije o stanju na področju zaposlovanja, sistemu socialne varnosti in davkih.
Drugi del vprašanja zadeva sezonske delavce.
V Uniji so že dolgo časa prisotni sezonski delavci, ki prav tako potrebujejo boljše informacije o razmerah, socialnih ugodnostih in veljavnih predpisih.
To je mogoče pridobiti na portalu EURES.
Nazadnje želim zastaviti vprašanje, ali Komisija ima zamisli o izboljšanju mobilnosti na drugih področjih.
O prehodnih določbah in mobilnosti med novimi in starimi državami članicami je potekala je obsežna razprava.
V EU še vedno veliko držav izvaja prehodne določbe.
Upam, da bo to obdobje čim krajše in bomo kmalu lahko v celoti uporabljali prosto mobilnost ter bodo izginile vse prehodne določbe.
Za nas je prav tako pomembno, da se ozremo okrog in ugotovimo, kakšne bodo razmere v primeru večje mobilnosti v državah, ki niso uporabile nobenih prehodnih določb, ker mobilnost ni posebej velika.
To ni obsežno in verjetno na splošno obstajajo razlogi, da izboljšamo informacije.
Če, upajmo, zdaj prehodne določbe izginejo, moramo izboljšati informacije za posamezne delavce o prostih delovnih mestih in potrebah, kaj je treba prispevati v zvezi s socialno varnostjo, davkih in podobno.
To so vprašanja, ki smo jih predložili Komisiji.
Vem, da ima Komisija enake cilje kot Evropski parlament, vendar kakšen je načrt Komisije?
Gospod predsednik, gospe in gospodje, pred odgovorom na vsako vprašanje, ki ste ga postavili, želim spomniti, kaj je sistem EURES.
To je edinstven sistem z veliko prednostjo v združevanju omrežja, ki zajema več kot 800 strokovno usposobljenih svetovalcev, z učinkovitim portalom, ki omogoča enostaven dostop do podatkov in interaktivno izmenjavo podatkov.
Od leta 2006 portal EURES omogoča enostaven dostop do vseh ponudb delovnih mest v Evropski uniji in tudi do nacionalnih služb za zaposlovanje v državah iz Evropskega gospodarskega prostora v 25 evropskih jezikih.
Povprečno portal omogoča dostop do več kot 1 200 000 ponudb.
Hkrati so prisotni svetovalci EURES, da pomagajo delavcem in njihovim družinam, ki želijo izkoristiti možnosti, ki jih omogoča mobilnost.
Zdaj bom odgovoril na vsako vprašanje posebej.
Začel bom s prvim vprašanjem, ki zadeva možno širitev sistema EURES za državljane tretjih držav.
Kot veste je bil EURES prvotno uveden kot podpora državljanom Evropskega gospodarskega prostora, da bi jim pomagal poiskati zaposlitev zunaj svojih držav in s tem povečal mobilnost.
Zdaj Komisija načrtuje dostopnost sistema EURES tudi za delavce iz drugih držav: to ne bo le izpolnilo njihovih pričakovanj, ampak bo koristilo tudi Uniji.
Glede na starajoče prebivalstvo in demografsko upadanje v Evropi moramo biti pripravljeni na pomanjkanje evropske delovne sile v bližnji prihodnosti, ki bo vplivalo na ključne sektorje našega gospodarstva in življenjski slog.
Razen tega bi lahko sistem EURES prispeval k globalni rešitvi težave priseljevanja iz tretjih držav.
Zato je bila splošnim načelom sistema EURES dodana nova usmeritev za obdobje 2007-2010, ki zagotavlja možnost širjenja področja uporabe informacij, dostopnih prek omrežja EURES za izpolnjevanje potreb delavcev iz tretjih držav.
Po akcijskem načrtu Komisije o zakonitem priseljevanju želimo podrobno analizirati možnosti širjenja sistema EURES v to smer.
Na začetku bi lahko preučili, da sedanjim delom, ki zagotavljajo informacije o življenjskih razmerah in delovnih pogojih, dodamo informacije, prilagojene državljanom iz tretjih držav, ki želijo vstopiti na evropski trg, in zagotovimo informacije tudi v jezikih teh držav.
Drugo vprašanje zadeva vključevanje sezonskih in kratkoročnih začasnih ponudb zaposlitve v sistem EURES.
Res je, da prvotne analize, opravljene za sistem EURES, niso pokazale potrebe in stopnje povpraševanja po kratkotrajnem delu v tujini.
Statistika, ki nam je na voljo, je zajela le najkrajše obdobje enega leta, pri čemer ni upoštevala povpraševanja po sezonskem delu ali delovnih izkušnjah ter študijske prakse.
Vendar je bila po priporočilu Evropskega parlamenta o povečanju proračuna sistema EURES za leto 2007 opravljena raziskava v okviru sistema, da se določi potreba po uvedbi in izvedljivosti takšne storitve.
Odziv veliko držav je bil izjemno pozitiven.
Nekateri partnerji že imajo izkušnje s to vrsto storitve na področju turizma, gradbeništva in kmetijstva.
V prihodnosti, ko se bodo razvijali načrti za nadaljnji razvoj sistema EURES, se bo možnost za širitev te storitve samodejno preučila.
V zvezi s tretjim vprašanjem Komisija prav tako meni, da imata lahko poklicna in geografska mobilnost pozitivno vlogo pri izboljšanju delovanja evropskega trga dela in sta zato podpora in krepitev te mobilnosti pomembni.
Zato Komisija razvija akcijski načrt, ki temelji na rezultatih evropskega leta mobilnosti delavcev 2006, s ciljem povečati mobilnost na evropskem trgu dela in odpraviti glavne ovire za nadaljnji razvoj.
Ta akcijski načrt bo priporočil krepitev vloge sistema EURES in ga oblikoval kot glavni instrument za podporo mobilnosti delavcev v vsej Evropski uniji ter izboljšal ozaveščanje o sistemu.
Načrt bo imel tri cilje:
1. povečanje strateške razsežnosti sistema EURES s krepitvijo njegovih analitičnih zmožnosti glede tokov mobilnosti in sprememb na trgu dela;
2. povečanje kakovosti njegovih storitev z omogočanjem mobilnim delavcem EU in njihovim družinam bolj celovito storitev;
3. povečanje obsega delovanja s krepitvijo odnosov z drugimi službami, ali zasebnim sektorjem, in postopno odpiranje dejavnosti za delavce iz drugih delov sveta, kot sem že pojasnil v odgovoru na prvo vprašanje.
Vaše četrto in zadnje vprašanje zadeva čezmejne projekte EURES in njihovo vlogo pri podpori državam članicam za odpravo začasnih ukrepov.
Za EURES je bila obravnava posebnih težav, ki izhajajo iz čezmejnih odnosov, vedno pomembna prednostna naloga.
Zdaj imamo že 20 projektov čezmejnega sodelovanja, zadnji je projekt med Češko republiko in Nemčijo ter med Slovaško in Madžarsko.
Razen tega zdaj izvajamo 14 študij izvedljivosti za opredelitev novih projektov in storitev, bodisi med novimi državami članicami ali med starimi in novimi državami članicami.
Vendar, gospe in gospodje, menim, da je prišel čas za opustitev pojma o starih in novih državah: v nekem smislu je Španija nedvomno nova država, prav tako Grčija, pri čemer bi še lahko nadaljeval.
Sprašujem se, kako dolgo bomo še uporabljali to vrsto razvrščanja za enakovredne države članice Evropske unije.
V vsakem primeru se izvaja 14 študij izvedljivosti, da se opredelijo novi projekti.
To so praktični projekti, ki so oblikovani za pomoč državljanom, delodajalcem in čezmejnim delavcem, v vsakodnevnem življenju.
Partnerji lahko vključujejo sindikate, organizacije delodajalcev, službe za zaposlovanje ali vse druge udeležence, ki delajo na lokalni ali regionalni ravni.
Upamo, da bomo s temi projekti olajšali izmenjavo delavcev med partnerskimi državami in jih spodbudili, da sprejmejo potrebne ukrepe v zvezi z začasnimi ukrepi.
Gospe in gospodje, zaključiti želim s poudarkom še enega pomembnega vidika dela sistema EURES, to je omejevanje možnosti za socialni damping.
Očitno je, da so dobro obveščeni ljudje ob prihodu v drugo državo v veliko boljšem položaju od tistih, ki teh informacij nimajo.
Tudi v zvezi s tem je sistem EURES edinstveno in zelo učinkovito orodje.
v imenu skupine PPE-DE. - Gospod predsednik, naj začnem z izjavo, da se strinjam s pripombami kolega z nasprotne strani parlamenta, gospoda Anderssona, vendar želim, da se to v prihodnje ne obravnava kot uveljavljen primer.
Spomniti je treba, da je imela ta resolucija v odboru veliko podporo.
Kot skupina ne vlagamo nobenih predlogov sprememb k tej resoluciji in upamo, da bodo kolegi iz vseh političnih strank in vseh narodnosti podprli to, kar je vredno podpore, in sicer je to načelo, da EU zadeva ljudi in zagotavljanje več možnosti več ljudem, pri čemer imajo ob izpolnjevanju tega pojma evropske službe za zaposlovanje posebno vlogo.
Vendar imam dve podvprašanji, na kateri lahko komisar odgovori v nadaljnjih pripombah ali v pismu.
Obstajata dve manjši točki, vendar upam, da nista zanemarljivi.
Prva zadeva dejansko uporabo portala.
Če kot besedno zvezo vnesete "job mobility in Europe" (poklicna mobilnost v Evropi), se neposredno odpre portal EURES, ki je zelo dober portal in preprost za uporabo.
Vendar morate uporabiti ključni besedi "job mobility" (poklicna mobilnost).
Če vnesete le "jobs in Europe" (zaposlitev v Evropi), se vam izpiše seznam drugih portalov, kot so Eurojobs, Jobpilot, Topjobs, Careers in Europe itd.
Ti portali so lahko zelo koristni, vendar je naš cilj povezava s portalom EURES.
Torej je moje vprašanje: ali mogoče storiti še več za zagotovitev širše dostopnosti portala EURES tistim posameznikom, ki nujno ne obiskujejo centrov za iskanje zaposlitve, ampak želijo imeti sami dostop prek mreže.
Druga točka je, da je eden od vidikov portala EURES, ki ga prav tako odobravam, podportal o vseživljenjskem učenju in znotraj njega portal PLOTEUS.
Z zanimanjem sem poslušal o portalu PLOTEUS, ker je to, v korist kolegov, ki morda do zdaj tako kot jaz tega niso vedeli, portal o učnih možnostih v celotnem prostoru.
To je zares veliko prizadevanje, ne le v Evropi, ampak v celotnem prostoru.
Na to sem se osredotočil zato, ker so v zvezi z mobilnostjo prijateljev in kolegov v Vzhodni in Srednji Evropi večinoma povezane možnosti za dostop na zahod, vendar menim, da je treba več pozornosti usmeriti na možnosti dostopa v Vzhodno in Srednjo Evropo z zahoda.
Ena od ovir, govorim seveda kot Anglež, je učenje jezika in prilagodljivost jezikom, pri čemer je lahko projekt PLOTEUS, upam, da se bo komisar s tem strinjal, za spodbujanje učenja jezikov zelo pomemben del poklicne mobilnosti.
V obeh točkah o portalu PLOTEUS in dostopu do mreže želim poudariti: vsekakor je treba razmišljati o možnostih v celotnem prostoru, vendar je treba ta portal približati običajnim ljudem za povezovanje ob več priložnostih.
v imenu skupine PSE. - Gospod predsednik, portal EURES ima ogromen potencial, vendar je treba večino tega potenciala šele uresničiti.
Še vedno obstaja veliko omejitev.
Vprašanje navaja, da naj portal postane služba, kjer lahko vse uredite na enem mestu v zvezi z geografsko in poklicno mobilnostjo delavcev, vendar moramo priznati in sprejeti dejstvo, da je do tega še zelo daleč.
Vendar je treba v napredni elektronski dobi omogočiti vzpostavitev takšnega portala "vse na enem mestu".
Delavci, ki načrtujejo migracije po vsej EU zaradi iskanja dela, potrebujejo dostop do natančnega in lokaliziranega znanja, ki jih spodbudi za selitev skupaj z družino - podrobne informacije, na primer vse od šol v določenem kraju, delovanja šol, števila učencev in prostih mestih.
Enako velja za zdravstvo, nastanitev in množico drugih vprašanj.
Portal vključuje informacije v zvezi s temi področji, vendar so informacije zelo splošne in navajajo le kratek nacionalni povzetek.
Morda se zdi, da je oblikovanje podrobnih in lokaliziranih informacij v portalu obsežna naloga, vendar to ni nujno.
Veliko takšnih podrobnih informacij že obstaja na spletnih straneh lokalnih organov, zdravstvenih organov, lokalnih izobraževalnih organov in državnih organov.
V portal se lahko vključijo spletne povezave teh strani, da uporabnike, ki želijo več podrobnih informacij, pripeljejo do teh strani.
Vedno več je informacij, ki so na voljo na lokalni ravni v veliko jezikih.
V mojem območju imamo vse informacije od vpisa v volilni imenik do iskanja nastanitve na voljo v poljščini in veliko drugih jezikih.
Nazadnje so takšne informacije pogosto na voljo v veliko jezikih tretjih držav, kar je povezano s točko, ki jo je obravnaval komisar.
Priseljevanje iz tretjih držav ne more rešiti težav, ki jih v EU povzročajo demografske spremembe, vendar lahko pri tem pomaga.
Zato me veseli, ker je komisar govoril o načrtih za opremo portala EURES, da bo imel v tem postopku pomembno vlogo.
Prosti pretok delavcev je eden od štirih bistvenih pogojev za obstoj in uspešno delovanje enotnega trga EU.
Enotni trg dela, ki še ni razvit, bi iskalcem zaposlitve omogočil pridobivanje novih spretnosti, znanja in izkušenj ter bi jim zagotovil možnost izbire zaposlitve in uresničitev spretnosti in znanja, pri čemer bi lahko delodajalci izbirali med veliko zaposlenimi za ohranitev potrebnih strokovnjakov.
Omrežje EURES (evropske službe za zaposlovanje) je instrument za ustvarjanje enotnega trga dela z omogočanjem pretoka delovne sile v EU, državah Evropskega gospodarskega prostora in v Švici (tretjih držav ne bom omenjala).
Nacionalne službe za zaposlovanje, sindikati, organizacije delodajalcev ter regionalni in lokalni organi sodelujejo v omrežju.
Njihovo dejavnost usklajuje Evropska komisija.
Vloga omrežja EURES je obveščati, svetovati in pomagati potencialnim mobilnim delavcem pri priložnostih za delo v tujini ter pri življenjskih, delovnih in študijskih pogojih v državah Evropskega gospodarskega prostora, ter pomagati delodajalcem, ki želijo zaposliti delavce iz drugih držav.
Portal EURES je bil vzpostavljen leta 2006 in omogoča milijon prostih delovnih mest v vsej Evropi.
Do danes se je na portalu registriralo 8 000 delodajalcev in 184 000 iskalcev zaposlitve.
Čeprav je pravica do prostega gibanja ob prizadevanju za življenje in delo v tujini ena od temeljnih pravic evropskih državljanov, ki jo določa rimska pogodba, še vedno veliko starih držav članic uporablja prehodna obdobja za države, ki so se EU pridružile leta 2004 in 2007.
Nemčija zaradi visoke stopnje brezposelnosti v državi načrtuje podaljšanje prehodnega obdobja za odprtje trga dela do leta 2011.
Nekateri viri informacij navajajo, da se srečujemo s pomanjkanjem delovne sile v EU, drugi pa poročajo o visoki stopnji brezposelnosti.
Na portalu EURES je milijon prostih delovnih mest, vendar je hkrati gibanje delovne sile omejeno.
Kako učinkovit je EURES?
Navedla bom primer svoje države Litve.
Glede na uradno statistiko je v štirih letih Litvo zapustilo 34 000 delavcev, vendar je s pomočjo storitev EURES v zadnjih dveh letih in pol to storilo le 405 delavcev.
Mediji pogosto posredujejo nezanesljive informacije o suženjstvu priseljencev v Italiji, Španiji in Združenem kraljestvu, kjer se delavci iz novih držav srečujejo z nečloveškimi delovnimi in življenjskimi razmerami.
Ali ni to pomanjkljivost sistema EURES?
Ljudje ne prejmejo dovolj informacij o delovnih in življenjskih razmerah ter ne vedo, kje poiskati pomoč, ko se pojavijo težave.
Dejavnosti v letu 2006 so pokazale, da so se pojavile nove ovire za prosti pretok delovne sile, to so praktične težave, nastanitev, jezik, zaposlitev partnerja ali zakonca in psihološke težave ob prilagajanju na novo državo ter načrtovanje vrnitve domov.
Razveseljivo je, da bo Komisija začela izvajati akcijski načrt za mobilnost leta 2007, ki bo pomagal rešiti nastale težave.
Informacijski sistem o geografski in poklicni mobilnosti, ki temelji na načelu vse na enem mestu, bi tudi pomagal pri tem.
v imenu skupine UEN. - (PL) Gospod predsednik, obljubim, da ne bom govoril o virtualnem prostoru in možnostih, da bi lahko usmerjanje v tem prostoru omogočilo odprtje trga za državljane Srednje in Vzhodne Evrope, tako kot je govoril prejšnji govornik gospod Bushill-Matthews.
Osnutek resolucije vsebuje pohvale evropske službe za zaposlovanje EURES.
Vendar se moramo zavedati, da je za nekatere opazovalce EURES primer pretirane evropske birokracije.
Kot je ravnokar poudarila kolegica iz Litve, je le 8 % Litovcev, ki so odšli v tujino na delo, uporabilo instrument sistema EURES.
To pomeni zelo malo ljudi.
Morda to dejansko ni primer pretirane birokracije, vendar bi bile zadeve veliko bolj preproste, če bi se evropski trg dela končno popolnoma liberaliziral.
Evropejci bi lahko iskali zaposlitev na običajen način in ne bi nujno uporabljali sistema EURES.
Seveda je treba vse metode podpreti, vključno z uradnimi informacijami o prostih delovnih mestih za sezonske ali začasne delavce.
To mora najprej zadevati državljane držav članic Unije.
Državljani tretjih držav so na drugem mestu, vključno z državljani iz držav, ki sodelujejo z Unijo v okviru evropske sosedske politike.
Pred dvema letoma in dvema mesecema, ko smo sprejeli smernice o politiki zaposlovanja za države članice, smo poudarili potrebo po odpravi vseh ovir za prosti pretok delavcev v Evropi, kot določajo pogodbe.
Na žalost Nemčija, Avstrija in nekatere druge države članice niso upoštevale tega poziva in so ohranile ovire, ki preprečujejo dostop do trga dela.
To je v nasprotju s temeljnimi svoboščinami na katerih temelji Evropska unija, kot je že navedla kolegica.
Sčasoma bo prišlo do prostega dostopa, vendar bomo medtem izgubili veliko časa.
Tukaj in zdaj moramo razpravljati o splošnih rešitvah, ne o delnih ukrepih.
v imenu skupine Verts/ALE. - (DE) Gospod predsednik, moji kolegi imajo popolnoma prav, da sistem EURES ustvarja evropsko zgodbo o uspehu.
Brez omrežja EURES geografska in poklicna mobilnost v Evropi ne bi bila mogoča v takem obsegu, kot je danes, in ne bi bila na voljo delavcem, ki poznajo svoje pravice in jih zato lahko izvajajo.
Četrta svoboščina Evropske unije bi obstajala le na papirju, če ne bi bilo sistema EURES.
Zato ne razumem, gospod komisar, zakaj ne pokažete več predanosti za izboljšanje sistema EURES, oziroma ustvarite več središč in izboljšate kakovost, npr. z modeli najboljše prakse v obmejnih regijah.
Dejansko bi se morali pojavljati kot gobe po dežju, da bi izpolnili cilje evropskega leta mobilnosti delavcev in povečali geografsko mobilnost v Evropi.
Pri tem potrebujemo zares več predanosti.
Regije, ki so prizadete zaradi pomanjkanja usposobljenih delavcev, bi imele koristi, zlasti če bi se mobilnost v Evropi poenostavila.
Seveda najprej in predvsem uporabljajo omejitve države članice, pri tem je Svet spet opazno odsoten.
Medsebojno priznavanje sistema socialne varnosti ima še vedno zelo dolgo pot, preden se bo dosegla raven, ki bo delavcem omogočala zaposlitev v drugi državi članici brez izgube nekaterih pravic socialne varnosti.
Še težje je delavcem v državah članicah, kot je moja država, ki še vedno vztrajajo pri omejevanju mobilnosti v prehodnem obdobju.
V teh državah mobilnost poteka v nezakonitih in občutljivih razmerah zaposlovanja, pri čemer plače in varnost določa črni trg.
Vendar lahko boj proti socialnemu dampingu poteka le na podlagi zakonite mobilnosti.
Zato sem zbegana, zakaj vlade, kot je nemška, na eni strani govorijo o pomanjkanju usposobljenih delavcev kot o pereči težavi, vendar na drugi strani nimajo poguma, da omogočijo ljudem iz vzhodnoevropskih držav, da izkoristijo prosti pretok, pri čemer bi tudi omilile včasih nesmiselne razmere na mejah.
Prav tako pozivam socialne partnerje, da storijo več za mobilnost v različnih državah, uvedejo javni nadzor in odkrijejo izkoriščevalce ter končajo ustvarjanje dobička iz socialnega dampinga.
v imenu skupine IND/DEM. - Gospod predsednik, Evropa obsega precej raznoliko geografijo, zemljo in podnebje, kar je vzrok za veliko različnih življenjskih slogov in gospodarstev.
Zlasti raznoliko je bilo vedno področje delovnih praks, zato se je delovno pravo razvijalo različno.
Različni ljudje imajo različne delovne navade.
Raznolikost je začimba življenja.
Na to vplivate na lastno odgovornost, ker je to bistvo polne zaposlenosti in delovnega prava.
Odbor za zaposlovanje je pravzaprav znan kot odbor za zaposlovanje in socialne zadeve, pri čemer je zagotovo največja socialna korist za posameznika in za družbo, da imajo ljudje zaposlitev.
Aprila 2005 je imela Nemčija 10-odstotno brezposelnost, medtem ko je bila v Združenem kraljestvu 4,5-odstotna, vendar je Združeno kraljestvo sprejelo manj delovnega prava EU.
V veliko vzhodnoevropskih državah imajo visoko stopnjo brezposelnosti.
Seveda so napredovali in se nekoliko izboljšali, vendar si zagotovo ne želijo zamenjati gospodarstva pod sovjetsko oblastjo, ki ga vodijo neizvoljeni komisarji, s centraliziranimi predpisi neizvoljenih komisarjev EU.
Evropa si ne želi, da EU uveljavi skupno zbirko delovnega prava za vse.
Takšna prisila lahko povzroči le dvig brezposelnosti, ki vodi v neke vrste že iz preteklosti znan socialni nemir.
Upam, da si tega nihče več ne želi.
(HU) O rasti geografske in poklicne mobilnosti v Uniji kot ključnemu dejavniku za zmanjšanje brezposelnosti in povečanje gospodarske konkurenčnosti smo že veliko razpravljali.
Unija s 27 državami ima veliko zalogo delovne sile, ker zaradi neenake regionalne razdelitve razpoložljivih delovnih mest ne more zagotoviti zaposlitvenih možnosti za velik del oseb, na začetku poklicne poti, in zaposlenih nad starostjo 50 let.
Zato je zdaj pospeševanje priseljevanja delavcev, ki prihajajo v več držav članic iz tretjih držav, čeprav je v Uniji na voljo primerna in usposobljena delovna sila, nujno vprašanje.
Omrežje EURES ima izjemno vlogo v odnosu med ponudbo in povpraševanjem, vendar na žalost še ni dobilo ustrezne podpore virov EU, ki so na voljo za razvoj.
Zelo jasno je: slišal sem, da je na voljo 700 svetovalcev EURES, medtem ko gospod Špidla navaja 800, če upoštevamo to številko v zvezi z 20 milijoni državljanov, ki ne najdejo zaposlitve v 27 državah članicah, je to očitno neznatna številka za primerjavo.
Le 25-26 svetovalcev za eno državo je zgolj kaplja v morje in nikakor ni dovolj za to nalogo.
Drugo, po mojem mnenju težavno, vprašanje je, da so na portalu dostopne informacije o iskalcih zaposlitve, medtem ko je o podjetjih, ki omogočajo zaposlitvene možnosti, veliko manj informacij.
Po zadnjih informacijah je v sistemu EURES skupaj predstavljenih 11 000 podjetij.
Če želimo veliko večjo vključenost gospodarskih subjektov kot zdaj, potrebujemo veliko večjo informacijsko kampanjo.
Menim, da sta razvoj omrežja in portala EURES ter njegovo spodbujanje skupni evropski interes, zato pozivam k sprejetju predlogov.
Gospod predsednik, ni dvoma, da je program EURES zelo pomemben in dobro deluje, vendar ga je treba izboljšati.
Obravnavati želim posebno vprašanje v zvezi z mobilnostjo, o kateri se vsi strinjamo, da je nujna in dobra za Evropo.
Ta posebna težava je povezana z državljani EU, ki prihajajo na Irsko in imajo zakonca, ki ni iz države EU.
V zadnjih tednih je irska vlada izdala nalog za izgon za 120 takšnih zakoncev.
Vem, da jih je veliko prejelo obvestilo irskih organov, da je bila njihova vloga za stalno prebivališče začasno ustavljena do sklepa sodišča, ki bo verjetno izdan šele leta 2009.
To očitno pomeni oviranje mobilnosti v Evropi za tiste državljane Evropske unije, ki se želijo preseliti na Irsko zaradi dela, ki je tam na voljo, in ugotovijo, da so zaradi zakonske zveze z nedržavljanom EU omejeni.
Menim, da je to nepošteno do tistih, ki bi se morda preselili, vendar je še bolj nepošteno do tistih, ki so se že preselili in živijo na Irskem s svojimi zakonci, v nekaterih primerih že zelo dolgo, ter bodo zdaj izgnani.
Pozivam komisarja, da nujno vzpostavi stik z irskim ministrom in ga pozove k preklicu nalogov za izgon ter dodeli začasno prebivališče za zadevne družine in konča negotovost teh družin v zvezi s svojo prihodnostjo.
Takšne vrste vprašanj se ne smejo pojavljati, če mislimo resno glede mobilnosti v Evropi.
Prepričan sem, da veljavna irska zakonodaja, ki se v zvezi s tem izvaja, krši direktivo Evropske unije iz leta 2004 o mobilnosti in stalnem prebivališču in tudi protidiskriminacijsko zakonodajo Evropske unije, ker velja le za zakonce državljanov EU, ki niso Irci.
To sta dve resni vprašanji, pri čemer pozivam komisarja, da ta stališča takoj in nujno predloži irskim organom, zlasti ministru Brianu Lenihanu, za takojšno rešitev te zadeve.
(PL) Gospod predsednik, v tej razpravi želim opozoriti na dve vprašanji.
Prvič, nujno je v celoti izvajati eno od temeljnih svoboščin v podporo evropskega enotnega trga, in sicer prosti pretok delovne sile.
V primeru delavcev iz novih držav članic je ta svoboščina zelo omejena, na primer v Nemčiji in Avstriji.
Očitno so te razmere škodljive za mobilnost delavcev na celotnem ozemlju Evropske unije.
Drugič, nujna je močna podpora, zlasti novim državam članicam, da se omogoči zvišanje stopnje zaposlenosti v teh državah.
Na primer, v moji državi, Poljski, je stopnja zaposlenosti 51 % za moške in komaj 46 % za ženske.
Za primerjavo, v Združenih država in skandinavskih državah ti kazalniki že presegajo 70 %.
Gospod predsednik, menim, da je razumevanje pomena vedno večje mobilnosti široko razširjeno in da so vse izkušnje v zvezi z delavci, raziskovalci izjemno dobre - lahko preverite kjer koli.
Uspeh je dejansko v mobilnosti in evropskem sodelovanju, pri čemer vemo, da je pomemben za kakovost zaposlovanja in učinkovitost trgov dela, zavedamo se, da je to povsem evropska zamisel in da je za možnosti posameznika izjemno pomembna.
Kljub navedenemu se še vedno srečujemo s številnimi ovirami.
Podpora portala EURES in zagotavljanje njegovega dobrega delovanja je pomembna.
Vendar moramo hkrati zagotoviti, da se ovire, na primer predpisi o prehodu, čim prej odpravijo, ker je nesmiselno, da si na eni strani prizadevamo povečati mobilnost, na drugi strani pa sprejemamo oviranje mobilnosti.
Druga stvar, ki jo je v zvezi s tem pomembno navesti, je, da je kljub odpravi teh ovir še vedno premalo mobilnosti.
To velja za domači in čezmejni trg dela.
Menim, da bi se lahko portal EURES uporabljal ne le za obveščanje in izboljšanje zaščite tistih, ki se želijo seliti v drugo državo in na drug trg dela, kot je poudaril gospod Andersson, ampak bi se lahko uporabljal tudi za obveščanje vseh organov odločanja o preostalih ovirah na evropskih trgih dela, ker je razlika med vizijo na eni strani in teorijo na drugi strani precej velika.
Menim, da bi lahko portal EURES obveščal na dva načina: tiste, ki si prizadevajo za selitev na druge trge dela, in vse nas ter države članice za preprostejšo dejansko selitev.
To je izziv, o katerem bi lahko nocoj še dodatno razpravljali.
Gospe in gospodje, menim, da je razprava jasno pokazala, da je sistem EURES dobro orodje, ki ima svojo vlogo in je koristno: resnično prispeva k prostemu pretoku delovne sile, pomaga mobilnosti, pomaga ljudem pri iskanju informacij o trgih dela v Evropski uniji in o svojih pravicah.
Na drugi strani, kar je bilo tudi poudarjeno v razpravi, nismo dosegli popolnih ali dokončnih razmer, zato moramo nadaljevati z dodatnim razvojem sistema EURES.
V razpravi so bila zastavljena vprašanja, ki jih zdaj ne bom posamezno komentiral, ker imajo posebno in organizacijsko naravo, pri čemer menim, da je vsako vprašanje vredno strokovne ocene glede na vsebino.
Iz razprave je jasno, da sta splošna ideja Komisije o razvoju tega portala in splošna vizija Evropskega parlamenta o namenu in razvoju tega portala skoraj enaki ter nam omogočata resnično učinkovito in koristno dolgoročno sodelovanje ter medsebojno pobudo.
Prav tako želim poudariti, da je bilo navedenih veliko idej, ki so presegle področje uporabe tega parlamentarnega vprašanja, na primer vprašanje o nacionalni zakonodaji, vendar so to vprašanja, ki sem si jih zabeležil in jih bom dodatno preučil.
Dnevni red naslednje seje: glej zapisnik
Zaključek seje
(Seja se je končala ob 21.45.)
Otvoritev seje
(Seja se je začela ob 9.00.)
Razprave o primerih kršitev človekovih pravic, demokracije in načela pravne države (razglasitev vloženih predlogov): glej zapisnik
Revizija enotnega trga (razprava)
Naslednja točka je poročilo Jacquesa Toubona v imenu odbora za notranji trg in varstvo potrošnikov o reviziji enotnega trga: premagovanje ovir in neučinkovitosti z boljšim izvajanjem in uveljavljanjem.
poročevalec. - (FR) Gospod predsednik, gospod komisar, gospe in gospodje, to je poročilo na lastno pobudo, ki ga predlaga naša politična skupina in ga po več mesecih dela podpira zelo velika večina odbora za notranji trg in varstvo potrošnikov.
Pozdravljam to zelo široko podporo, ker če bo Parlament predlog potrdil na plenarnem zasedanju, bomo lahko v celoti sodelovali pri delu, ki ga zdaj opravlja Komisija v zvezi z oblikovanjem sporočila o strategiji notranjega trga za 21. stoletje, ki se pripravlja za prihodnjo jesen, in v velikem obsegu vplivali na to delo.
Notranji trg je bil glavni dosežek Evropske unije v več kot 50 letih.
Je osrednji element evropskega združevanja in zdaj lizbonske strategije.
Vendar pomeni proces, ki se stalno razvija, in k njemu moramo zlasti pristopiti s političnega vidika.
To je po mojem mnenju najizvirnejši element poročila, ki vam ga predlagam.
Evropa je v zelo negotovem obdobju in treba se je zavedati, da se notranji trg ne more razvijati, če se še naprej srečuje z obsežnim nezaupanjem in dejanskim nasprotovanjem javnosti, ki notranji trg in politiko konkurence pogosto obravnava kot ključna vzroka za različne socialne probleme, ki jih imajo naši državljani.
Zato mora biti cilj vsake strategije notranjega trga, da se to nezaupanje in to nasprotovanje spremenita v zaupanje v notranji trg, delno s poudarjanjem njegovih koristi in delno s prizadevanjem za cilje odprtosti in konkurenčnosti ter socialne kohezije z njenimi različnimi sestavnimi deli: okoljem, zaposlovanjem, kulturo, dostopom za ranljive skupine.
V našem poročilu smo poskušali najti to ravnotežje in menim, da je poročilo dobilo tako široko podporo zato, ker smo to uspešno naredili.
To je glavno priporočilo, ki ga želimo dati Komisiji: notranjega trga ni mogoče razširiti in razvijati, če naši državljani ne podpirajo politike.
Zato smo predlagali tri pristope: obnovo zaupanja, zmanjšanje bremena in postavitev naše politike notranjega trga v mednarodni okvir.
Zato smo poudarili vse vidike, kot sta varstvo okolja in potrošnikov, ki vplivajo na kakovost življenja naših državljanov.
Pozvali smo k temu, da bi bili nacionalni parlamenti bolj vpleteni v naše delo v zvezi s tem, zato da bi bolje poznali prednosti enotnega trga.
Pomemben predlog spremembe, ki sem ga sam oblikoval in bo po mojem mnenju splošno potrjen, je spremenjeni predlog spremembe 12.
V tem predlogu spremembe, ki temelji na sklepih Evropskega sveta z dne 21. junija o mandatu medvladne konference z namenom, da bi se v novo spremenjeno Pogodbo vključil odstavek o javnih storitvah, pozivamo Komisijo, da pojasni položaj javnih storitev, storitev splošnega pomena in storitev splošnega gospodarskega pomena, ker menimo, da imajo te storitve zelo pomembno vlogo pri uspešnem notranjem trgu, ki ima podporo javnosti.
To smo ugotovili že, ko smo razpravljali o direktivi o storitvah na notranjem trgu.
Velik poudarek smo namenili tudi malim in srednje velikim podjetjem ter ranljivim osebam, zlasti invalidom.
V zvezi z razvojem pravice do porabe ugotavljamo, da je čezmejne porabe zelo malo, to je okoli 6 %, kar je očitno premalo.
V politiko notranjega trga seveda vključujemo energetsko politiko in ukrepe proti globalnem segrevanju ter odpiranje omrežnih panog.
Eden od glavnih - in spornih - predlogov je, da se v vsako novo zakonodajo vključi preskus notranjega trga.
To je vse, kar sem hotel povedati v tem kratkem govoru.
Če bomo uspešno združili moč notranjega trga ter zavezanost proizvajalcev in potrošnikov tej politiki, bo to po mojem mnenju velika spodbuda za blaginjo, zaposlovanje in ohranitev evropskega socialnega modela, ki bo Evropi hkrati zagotovila trden gospodarski položaj v svetu.
pripravljavka mnenja odbora za ekonomske in monetarne zadeve. - (FR) Gospod predsednik, gospod komisar, moja naloga je, da predstavim stališče odbora za ekonomske in monetarne zadeve, tokrat, če lahko tako rečem, z veseljem.
Pripravljavec mnenja, ki smo ga izbrali, ne želi predložiti tega poročila v svojem imenu, ker se ni strinjal z dejstvom, da je bil na podlagi glasovanja v odboru za ekonomske in monetarne zadeve poudarek namenjen davčnim pogojem za skladen notranji trg.
Preprosto povedano, odbor za ekonomske in monetarne zadeve meni, da so za skladno delovanje notranjega trga potrebne nekatere pobude Komisije za preprečevanje davčnega izkrivljanja.
Sama lahko le podprem stališče, ki ga je izrazil odbor za ekonomske in monetarne zadeve.
Menim, da je danes treba poudariti drugi dve točki.
Prva je delovanje politike konkurence.
Zadnji dogodki, zlasti tisti, ki so vključevali bonitetne agencije, so nam znova pokazali, da enotni trg potrebuje strogo politiko konkurence, ki se bo uporabljala v vseh sektorjih trga.
Drugi vidik, ki ga je omenil poročevalec, sta mednarodna razsežnost in sposobnost Evropske unije, da pri upravljanju notranjega trga doseže, da ta postane nosilec mednarodne standardizacije.
Danes to še bolj drži na finančnih trgih in upam, da bo Komisija tudi v tem primeru lahko prevzela pobudo pri predlaganju mednarodne standardizacije, ki jo potrebujemo, da dosežemo napredek pri nadzoru.
komisar. - Gospod predsednik in poslanci, odkar je Komisija februarja objavila vmesno poročilo smo imeli nekaj zelo produktivnih razprav o reviziji enotnega trga.
Delo se zdaj približuje vrhuncu in Komisija pričakuje, da bo sklepe objavila v novembru.
Zahvaljujem se članom Odbora za notranji trg in varstvo potrošnikov, zlasti poročevalcu Jacquesu Toubonu, za oblikovanje izjemnega paketa priporočil in predlogov.
Članom Odbora za ekonomske in monetarne zadeve pa se zahvaljujem za jasen in konstruktiven prispevek k poročilu.
Komisija je prav tako hvaležna političnim skupinam za tesno sodelovanje in oblikovanje visokokakovostnih dokumentov o politiki.
Kot pri vseh dobrih poročilih ugotavljam tudi, da so pri nekaterih vprašanjih različna mnenja ali poudarki.
Naj na kratko povzamem bistvo.
Med udeležence enotnega trga je vključenih 500 milijonov državljanov in več kot 20 milijonov podjetij.
Od vzpostavitve leta 1992 je enotni trg povečal evropsko proizvodnjo za več kot 2 % in ustvaril skoraj tri milijone novih delovnih mest.
Blaginja Evrope in njen zunanji vpliv sta velika dosežka.
Za ohranjanje teh dosežkov moramo spodbujati nadaljnji razvoj enotnega trga.
Ničesar ne smemo sprejemati kot samoumevno.
Vzdrževati moramo konkurenčno prednost Evrope za evropska podjetja in zlasti za njene državljane.
Evropa z visokokakovostnimi javnimi storitvami na področju zdravstva, izobraževanja in socialnega varstva ni mogoča brez trdnega gospodarstva.
Naš glavni cilj je torej: vsi - Komisija, Parlament in države članice - moramo biti pri svojih reformah vodilni in pogumni.
Revizija enotnega trga je pomemben del prizadevanj Komisije, da se v Evropi zagotovijo oprijemljivi rezultati in oblikuje "agenda državljanov".
Na enotnem trgu so še vedno veliki izzivi.
Naj navedem nekaj primerov.
Na področju poštnih storitev se približujemo končnemu paketu za popolno odprtje trga.
Na področju energetske politike bo komisar Piebalgs kmalu predstavil predloge za oblikovanje enotnega evropskega energetskega trga.
Komisarka Kuneva vodi obsežen pregled evropskih zakonov o varstvu potrošnikov.
Z vami in državami članicami sodelujemo pri oblikovanju evropskega patenta.
Vsaka posamezna tržna reforma nekaj šteje, če pa upoštevamo vse skupaj, je njihov pomen še večji.
Današnji enotni trg - obsežen, dinamičen, odprt trg - je rezultat vseh teh težavnih reform in vseh težkih odločitev, ki smo jih sprejeli.
Na kratko, stalen uspeh enotnega trga - zmožnost izboljšanja življenjskih standardov in socialnih razmer vseh evropskih državljanov - od nas zahteva vodilnost in pogum ne samo pri oblikovanju vizije prihodnosti, ampak pri sprejemanju resničnih in pogosto težkih političnih odločitev, s katerimi se srečujemo.
V zvezi s samo revizijo pa želim poudariti naslednje: prvič, način našega dela - kako izvajamo politiko enotnega trga - in drugič, skupne politične prednostne naloge.
V zvezi z načinom dela vsi vemo - kar jasno izraža tudi vaš osnutek poročila - da moramo okrepiti partnerstvo in lastništvo.
Zato pozdravljam poziv Parlamenta k trdnejšim mrežam sodelovanja.
Enotni trg je skupno podjetje, zato moramo pri izvajanju sodelovati in pri tem vedno upoštevati potrebe državljanov.
To pomeni krepitev uspešnih projektov, kot je SOLVIT, in zagotavljanje boljše pomoči državljanom pri reševanju čezmejnih težav.
Pomeni tudi pospeševanje novih orodij, kot je informacijski sistem notranjega trga, da se okrepi sodelovanje med državami članicami.
Tako kot vi sem tudi jaz prepričan, da bo tesno partnerstvo bistvo našega uspeha.
Pozdraviti želim zanimiv predlog v vašem poročilu - zamisel o "preskusu notranjega trga" za vse nove ukrepe.
Ta element je izrazito prisoten v naših mehanizmih "boljše ureditve", katerih pomen je treba poudariti.
Če ugotovimo, da bodo novi predlogi dejansko ovirali pretok oseb, blaga, storitev in kapitala - in s tem ogrozili enotni trg - moramo to priznati in se vprašati, ali so potrebne spremembe, preden bo kdo oškodovan.
Zdaj pa k našim skupnim političnim prednostnim nalogam enotnega trga.
V vmesnem poročilu za spomladansko zasedanje Evropskega sveta je Komisija poudarila več smernic za prihodnost enotnega trga.
Izpostavil bom primere s področij, ki jih najbolj poznam.
Vaše poročilo upravičeno izpostavlja maloprodajne finančne storitve kot področje, na katerem lahko enotni trg napreduje.
Verjamem, da lahko Evropa državljanom pomaga pri boljšem čezmejnem poslovanju na področju hipotekarnih storitev, zavarovanj, plačilnih kartic, bančnih računov in drugod.
Komisija bo 19. septembra v Bruslju gostila predstavitev, na kateri bo predloženih več informacij o prednostnih nalogah vseh zainteresiranih strani.
K udeležbi vabim vse, ki vas to zanima.
V razpravo želim vključiti še eno vprašanje, ki bi moralo biti del revizije enotnega trga, to je e-uprava.
Vse države članice vedno več storitev opravljajo elektronsko, s čimer se zmanjšujejo stroški, državljanom pa se olajša dostop do njih.
Čeprav se s tem ustvarijo priložnosti, pa se moramo spoprijeti tudi z izzivi.
Naj navedem nekaj primerov.
Najprej glede e-naročil.
Zagotoviti moramo, da nacionalni organi pri sprejemanju tehnologij in varnostnih standardov ne oblikujejo izključno nacionalnih trgov e-naročil.
Prav tako morajo države članice pri pripravah na izvajanje direktive o storitvah uporabljati skupne sisteme, da lahko varno izmenjujejo informacije.
Na koncu omenjam še mednarodno razsežnost, ki ima na moje zadovoljstvo pomembno mesto v vašem poročilu.
Komisija je zavezana povečanju svetovnega vpliva Evrope in vzpostavljanju trdnejših vezi.
Torej poleg širjenja in poglabljanja dialogov z Združenimi državami in Japonsko, potekajo tudi srečanja na vrhu s Kitajsko, Indijo, Rusijo in Brazilijo.
Ti svetovni dialogi nam omogočajo, da se naučimo več o svojih partnerjih, zagovarjamo svoje vrednote in standarde ter rešujemo vprašanja dvostranskega interesa in oblikujemo nove poslovne priložnosti za evropska podjetja.
Na kratko, zunanja razsežnost je zelo pomembna za politiko notranjega trga.
Če povzamem, veseli me, da se lahko strinjam z vami glede prednostnih nalog revizije enotnega trga - v zvezi z načinom izvajanja enotnega trga in političnimi področji, ki bodo najbolj koristila državljanom.
Po sprejetju revizije enotnega trga bi se z veseljem ponovno srečal z vami, da predstavimo sklepe in razpravljamo o nadaljnjih ukrepih.
v imenu skupine PPE-DE. - Gospod predsednik, v veliko veselje mi je danes zjutraj pozdraviti poročilo gospoda Toubona, ne samo kot koordinator v imenu skupine, ampak tudi v imenu kolegice, naše podpredsednice gospe Thyssen, ki danes žal ne more biti z nami, ker je morala v Belgijo k staršem, ki se ne počutijo dobro.
Poročilo pozdravljam v imenu vseh članov skupine.
Eden od najpomembnejših vidikov odličnega dela g. Toubona je njegovo vseobsegajoče in celovito stališče glede enotnega trga, kot ga je opredelil v svojem govoru.
Res je, da enotni trg vpliva na življenje vsakega državljana Evropske unije.
Težava je v tem, da se enotni trg ter njegov uspeh in prihodnji razvoj prepogosto jemljejo kot samoumevni.
Kot je dejal g. Toubon, resnično je treba pozvati vse nas in zlasti Komisijo, da pri svojem delu v zvezi z novo strategijo oblikuje nekaj novih radikalnih zamisli ter da predvsem izboljša celoten politični profil enotnega trga in njegov pomen za vse nas.
Države članice in predsedniki vlad morajo marca na srečanju na vrhu, ko bodo obravnavali ta dokument, to v celoti izkoristiti.
Druga točka - in veseli me, da ste, gospod komisar, to poudarili - je celotna svetovna razsežnost.
Popolnoma jasno je, da je v celoti delujoč enotni trg velika konkurenčna prednost za Evropo v svetovnem gospodarstvu.
Odgovornost vseh nas pa je, da v imenu vseh državljanov ohranjamo to odločilno konkurenčno prednost.
To bomo dosegli le z jasnim, dolgoročnim zagovarjanjem ugodnosti in politik, da se v imeni vseh državljanov spodbuja nadaljnji razvoj enotnega trga, kot zelo dobro navaja to poročilo.
v imenu skupine PSE. - (FR) Gospod predsednik, gospe in gospodje, skupina PSE je pravkar sprejela pomemben prispevek o reviziji notranjega trga.
Z veseljem bo komisar McCreevy pozneje lahko dobil kopijo.
Notranji trg obravnavamo kot največji gospodarski dosežek Unije skupaj z eurom, vendar v nasprotju s komisarjem nismo tržni fanatiki.
Trg je naraven prostor za trgovanje med ljudmi že odkar smo napredovali s stopnje nabiralništva.
Trg je koristen, ima tudi svoje prednosti, vendar sam na sebi ni model za družbo.
Tržno gospodarstvo je dobro, če le ne končamo kot družba, v kateri je vse naprodaj ter so človeške potrebe, kot so izobraževanje, kultura, socialno skrbstvo in zdravje, povsem odvisne od tržnih sil.
Kar zagovarjamo, je socialno tržno gospodarstvo, pri katerem za potrebno konkurenco še vedno veljajo pravila, potrošniki so zaščiteni in učinkovite javne storitve nadomestijo pomanjkljivosti trga.
V Združenih državah zdravstveni sektor predstavlja več kot 15 % BDP, kar je dvakratno evropsko povprečje, vendar 44 milijonov ameriških delavcev nima zdravstvenega zavarovanja.
Da se v Evropi prepreči zdravstveno varstvo dveh hitrosti, želimo doseči evropsko podporo za zdravstvene storitve.
Pozivamo Komisijo, da končno upošteva zahtevo Evropskega sveta z zasedanj v Nici, Laekenu in Barceloni ter predloži predloge za okvir Skupnosti, ki bo nacionalnim, regionalnim in lokalnim organom omogočil, da zagotavljajo javne storitve s popolno pravno varnostjo.
Pozivamo Komisijo, da si prizadeva doseči visoko stopnjo socialne varnosti na notranjem trgu.
Za vso zakonodajo, katere cilj je dokončno oblikovanje enotnega trga, mora biti opravljena študija njenega vpliva na zaposlovanje v zadevnem sektorju.
Potrebne so zaščitne klavzule, kot je Montijeva klavzula, ki bodo zaščitile pravico do stavke in kolektivne pogodbe.
Po našem mnenju so za ohranjanje visoke stopnje socialne zaščite potrebne ambiciozne direktive o delovnem času in ureditvi začasnega dela.
Socialna zaščita ni neskladna z gospodarsko učinkovitostjo.
Dejansko so države, ki imajo najbolje organiziran socialni dialog, kot so skandinavske države, Nemčija, Nizozemska in nekatere druge, tiste, ki imajo najuspešnejša gospodarstva v Evropski uniji.
Na kratko, skupina PSE podpira konkurenco, ki spodbuja, sodelovanje, ki krepi, in solidarnost, ki združuje.
Citirala sem Jacquesa Delorsa.
Svoji kolegici Evelyne Gebhardt bom prepustila komentar Toubonovega poročila, za katerega lahko rečem, da je na splošno pozitivno.
(Ploskanje.)
v imenu skupine ALDE. - (DA) Gospod predsednik, najprej želim pohvaliti gospoda Toubona za zelo dobro opravljeno delo.
Mislim, da smo dosegli povsem razumen rezultat, s katerim smo lahko zelo zadovoljni.
Hvaležna sem tudi kolegom poročevalcem v senci iz drugih skupin, zlasti gospodu Harbourju iz Skupine Evropske ljudske stranke (krščanskih demokratov) in Evropskim demokratom, za njihovo konstruktivno sodelovanje.
Zdaj imamo poročilo, ki po mojem mnenju vsebuje številne usklajene liberalne predloge.
Najprej želim poudariti liberalizacijo poštnega trga, ki je po mojem mnenju nujno potrebna in pomembna, ter večjo konkurenco na energetskem trgu in splošno izboljšanje politike konkurence.
Vsi ti predlogi bodo zaščitili in izboljšali štiri temeljne svoboščine enotnega trga.
Cilj je jasen: doseči želimo enotni trg brez ovir.
Konec koncev obstaja stalna potreba po izboljšanju enotnega trga, boljši pripravi Evrope na globalizacijo, še dodatnem izboljšanju njenega gospodarstva ter nenazadnje tudi po zagotavljanju večje izbire, nižjih cen in boljše kakovosti za potrošnike.
Navsezadnje je to bistvo enotnega trga.
Na srečo ima to poročilo vizijo in tej viziji je treba nameniti pozornost.
Poročilo predstavlja spodbudo za Komisijo, prispevek k lizbonski strategiji ter poziv Evropi, naj poviša prestavo, če se želi pridružiti vrhu in se upreti pritisku konkurence, zlasti s Kitajske in iz Združenih držav.
Če torej Komisija želi najboljše za Evropo, njene državljane in podjetja, bo komisar McCreevy v delovnem procesu Komisije upošteval to poročilo in sledil Parlamentu.
Prepričana sem, da bo tako enotni trg vedno trdnejši v korist naših podjetij, velikih in malih, ter tudi državljanov.
Enotni trg brez ovir bo ustvaril več delovnih mest in večjo rast, kar je pogoj za to, da bomo lahko financirali evropsko socialno državo - in evropska javnost bo dejanski zmagovalec.
Vendar ni le Komisija tista, ki mora prebrati to poročilo.
Tudi gospod Sarkozy in gospa Merkel morata zelo, zelo skrbno preučiti poročilo.
Če zagovarjamo enotni trg brez ovir, ne moremo in ne smemo sprejeti položaja, v katerem dve veliki državi še naprej ovirata, da ne rečem, ogrožata, prost energetski trg.
v imenu skupine UEN. - Gospod predsednik, prvih 10 let delovanja notranjega trga je gospodarstvu EU dodalo 877 milijard EUR in prispevalo k oblikovanju več kot 2,5 milijona delovnih mest, zato menim, da nihče ne more nasprotovati temu, da je notranji trg zagotovo uspešen.
Menim, da bo v naslednjih 10 letih zagotavljanje svetovne konkurence za Evropo zelo pomembno.
Zato ne morem podpreti stališča, da skupni konsolidirani sistem obdavčitve dohodkov pravnih oseb ne bo oviral konkurenčnosti EU, in žal je to eden od razlogov, da sem se kot poročevalec Odbora za ekonomske in monetarne zadeve izključil iz tega poročila.
Menim, da bo skupna konsolidirana osnova za davek od dobička pravnih oseb, ki je uskladitev davkov pod drugim imenom in skozi stranska vrata, ogrozila konkurenco, vhodne naložbe, rast in zaposlovanje v Evropi.
Pri davkih je potrebna konkurenca, ne usklajevanje.
Če želimo zagotoviti, da bo Evropa še naprej rasla in v prihodnje postala dinamično gospodarstvo na svetovni ravni, menim, da je na tem področju potrebna konkurenca.
Zato pozivam Komisijo, da čim prej izvede oceno učinka skupne konsolidirane osnove za davek od dobička pravnih oseb na notranji trg.
Menim, da mora Evropa povečati prizadevanja na področju mednarodnih dialogov v zvezi s finančnimi trgi ne le z ZDA, Japonsko in Kitajsko, ampak tudi z drugimi nastajajočimi gospodarstvi, kot je Indija.
Pravzaprav je Evropa v primerjavi z drugimi državami na področju razvoja in naložb v raziskave in razvoj na mrtvi točki. Menim, da morajo države članice spodbujati večje sodelovanje na področju blaga in storitev, ki temeljijo na tehnologiji, da se oblikujejo trgi znanja.
Na koncu želim še enkrat poudariti, da je na področju davkov potrebna konkurenca in ne uskladitev, če naj Evropa v prihodnosti postane dinamično gospodarstvo.
v imenu skupine Verts/ALE. - (DE) Gospod predsednik, zahvaljujem se poročevalcu za njegovo odlično sodelovanje ter odprt in pregleden način, na katerega je pripravil to poročilo.
Poročilo obravnava pomembna vprašanja.
Krepitev zaupanja ljudi v notranji trg je bistvena naloga, ki bo poleg obravnavanja gospodarskih vprašanj pomenila tudi večje upoštevanje okoljskih in potrošniških vprašanj.
Poleti smo lahko v zvezi s tem videli še en primer pomanjkljivosti, ko je družba Mattel, največji proizvajalec igrač na svetu, morala umakniti igrače že tretjič v manj kot enem letu.
Javnost pravilno pričakuje hiter odziv Evropske unije in Evropske komisije in mi želimo videti spremembo direktive o varnosti igrač.
Poročilo obravnava glavna vprašanja, vključno z vlogo davčne politike, v zvezi s katero je moje stališče precej drugačno od stališča govornika pred menoj.
Menim, da je treba opozoriti na tveganje izkrivljanja konkurence, če ne moremo doseči večje davčne usklajenosti.
To je druga tema, v zvezi s katero upravičeno pričakujemo predloge Komisije.
Po našem mnenju so težavne tudi izjave o energetski politiki.
Poleg dejstva, da je vprašanje ločevanja omrežij in potrošniških storitev tako zelo pomembno - in tukaj ni bilo obravnavano -, obžalujemo, da se jedrski energiji namenja tako pomembna vloga.
Veliko nerešenih varnostnih vprašanj v zvezi z jedrsko energijo, ki sta jih še poudarili ravno letošnji nesreči v reaktorjih v Nemčiji in na Švedskem, je bilo povsem spregledanih, kar velja tudi za še vedno neuspešno obravnavanje problema odlaganja jedrskih odpadkov in dejstvo, da subsidiarnost ostaja sporno vprašanje.
Države članice so se odločile, da se odpovejo jedrski energiji, in zato menim, da ni prav, da Evropska unija tu posega s finančno podporo.
Deregulacija poštnih storitev je še eno področje, na katerem je premalo ravnotežja.
Menimo, da vprašanje financiranja univerzalnih storitev v majhnih državah članicah in na oddaljenih območjih ni bilo ustrezno obravnavano.
Dostop do univerzalnih storitev je ključen v smislu ponovne izgradnje zaupanja ljudi v notranji trg.
v imenu skupine IND/DEM. - Gospod predsednik, gospod Toubon priznava, da imajo državljani vseh držav članic pomisleke glede notranjega trga in drugih skupnih politik.
Trdi, da EU ni uspelo premagati krize zaupanja.
Nato se sklicuje na sam dokument - zdaj znan kot reformna pogodba - ki je povzročil to krizo, pri čemer je pokroviteljsko dejal, da bo sodelovanje nacionalnih parlamentov pripomoglo k boljšemu razumevanju prednosti enotnega trga.
Mimogrede, ti ubogi nevedni parlamenti so le demokratično izvoljeni neodvisni zakonodajalci 27 evropskih narodov, za razliko od te nesmiselne posvetovalne skupščine, ki ne zastopa in ne more zastopati nikogar drugega kot Komisijo in njene pripadajoče elite.
Na podlagi tega to poročilo začenja načrt za zmanjšanje nacionalne odgovornosti za opravljanje univerzalnih storitev, tako da se spremeni opredelitev univerzalnih storitev in vključijo zdravstvene storitve, za prevzem nadzora nad pravicami intelektualne lastnine, ki bo, kot vsi vemo, vključevala patente za programsko opremo, za prilagoditev obdavčitve podjetij brez zastopnika, za oblikovanje nekakšne oblasti kralja Kanuta nad izotermijo, da bi se s trgovino z ogljikom kopičila moč in denar.
Vemo tudi, da bodo EU, njene gospodarske partnerice in Svetovna trgovinska organizacija še naprej uničevala mala podjetja.
Gospod Toubon, kriza zaupanja?
Pa še kakšna.
v imenu skupine ITS. - (RO) Gospod predsednik, le pozdravimo lahko analizo razvoja enotnega trga, tega velikega cilja evropskega projekta, 50 let po njegovem začetku.
Vendar ni gotovo, da je bil dosežen znaten napredek, saj projekt resno zamuja glede na predlagan časovni načrt.
Položaj je obžalovanja vreden ob upoštevanju dejstva, da ta pomemben instrument solidarnosti, vključno s štirimi temeljnimi svoboščinami (prost pretok oseb, blaga, kapitala in storitev), ne prispeva dosledno k uresničevanju evropskega projekta.
Če se vprašanja vzpostavitve enotnega trga ne bomo lotili zelo analitično, bomo pri uresničevanju tega cilja naleteli na težave zaradi vsaj treh razlogov.
Sedanji razkorak med različnimi ravnmi funkcionalnosti in učinkovitosti nacionalnih trgov: Teoretično so vsa gospodarstva, ki temeljijo na odnosih prostega trga, funkcionalna, praktično gledano pa je funkcionalnost trga pogojena s številnimi političnimi, gospodarskimi, socialnimi, kulturnimi in zlasti zgodovinskimi dejavniki, ki zaznamujejo bolj ali manj funkcionalen trg, pri čemer ta razkorak slabo vpliva na izgradnjo enotnega trga.
Zaščitniški ukrepi, ki jih določijo nekatere države, zlasti tiste z razvitim gospodarstvom, onemogočajo napredek manj razvitih trgov in ta zloraba gospodarske moči znatno zmanjšuje njihove pravice do prednosti vplivov konkurence, kar je bistven demokratični element enotnega trga.
Končno, odsotnost skupnih zakonskih določb, zlasti na področju obdavčevanja, negativno vpliva na projekt enotnega trga, če upoštevamo, da lahko heterogenost obdavčevanja ustvari napetosti med državami članicami.
Podpiram poročilo, vendar menim, da je treba za doseganje večje skladnosti opraviti analizo nacionalnih trgov v državah z manj razvitim gospodarstvom, zlasti v novih državah članicah, kot je Romunija, in potem glede na rezultate sprejeti ukrepe približevanja razvitim gospodarstvom, ker je to nujen pogoj za vzpostavitev evropskega enotnega trga.
(CS) Gospe in gospodje, skupni trg je nedvomno temelj konkurenčnosti Evropske unije in zadovoljstva potrošnikov.
Poročilo, o katerem danes razpravljamo, jasno in po mojem mnenju precej ustrezno navaja, da je bil ta trg, na katerega smo lahko ponosni, zgrajen na načelih gospodarske konkurence.
Zato poudarjam, da je enotni trg zdaj ogrožen.
Ogroža ga reformna pogodba, sprejeta pod portugalskim predsedstvom.
V skladu z mandatom nemškega predsedstva je treba neizkrivljeno konkurenco povsem izločiti iz temeljnih ciljev Unije, ki so vedno ključni pri reševanju morebitnih sporov.
Vse, kar je ostalo, je oblikovanje notranjega trga s strani Unije.
Gospodarska konkurenca se tako izgubi v nekem dodatnem protokolu, ki niti približno nima moči reformne pogodbe.
Ko bo reformna pogodba sprejeta, bo zagovarjanje načel neizkrivljene konkurence v Uniji še težje kot danes.
To ne bo krepilo ne konkurenčnosti Unije ne zadovoljstva potrošnikov.
(DE) Gospod predsednik, gospe in gospodje, kolegi, najprej se zahvaljujem poročevalcu, gospodu Jacquesu Toubonu, ki je bil tudi odgovoren za pripravo našega stališča v skupini PPE-DE v tesnem sodelovanju s predstavniki držav članic iz severne, južne, vzhodne in zahodne Evrope.
Dodobra smo izmenjali mnenja in se strinjamo, da pozitivni vidiki notranjega trga zelo presegajo to, kar pozna splošna javnost, in tudi to, kar je bilo priznano v nekaterih razpravah tukaj v Parlamentu.
Strinjamo se tudi, da bodo imele Komisija in njene službe za odnose z javnostmi pomembno vlogo pri ozaveščanju delavcev o prednostih trga.
Po mojem mnenju ter glede na združitev družb Suez in Gaz de France se lahko preskus notranjega trga - ki ga predlaga to poročilo in ga naša skupina PPE-DE podpira - zelo koristno prenese v nacionalno zakonodajo.
Povsem razumno bi tudi bilo, da se vprašamo, ali ne bi bilo koristno, da se pri takšnih združitvah ali drugemu razvoju na ravni držav članic uporabijo podobni preskusi, da se preveri njihov vpliv na notranji trg in preuči, ali imajo na tem trgu prednosti za običajne ljudi.
V poročilo smo vstavili tudi odstavek o storitvah splošnega interesa, ki je zdaj nedvomno smiseln glede na novo pravno podlago, ustvarjeno z reformno pogodbo, kot je bilo že rečeno.
Strinjamo se tudi, da je notranji trg ključna prednost Evrope v procesu globalizacije.
Le pravilno delujoči notranji trg je lahko zaščiten pred določenim razvojem na mednarodnih trgih.
Ne moremo se zanašati le na sisteme spremljanja, gospa Rühle, čeprav so lahko pomembni v zvezi z umikom igrač: sklicevati se moramo tudi na ponos in značilno kakovost naših evropskih proizvajalcev, ker nikoli ne bomo mogli spremljati vsega.
Zelo nas zanima, kaj bo Komisija kot odziv na to poročilo predlagala v reviziji enotnega trga letos jeseni, in upamo, da bomo lahko sprejeli dodatne odločitve o pravi usmeritvi za notranji trg na podlagi poročila, ki ga bo Komisija sprejela takrat.
(DE) Gospod predsednik, v imenu skupine socialdemokratov se zahvaljujem gospodu Toubonu za poročilo, ki ga na splošno podpiramo, ker vsebuje veliko pozitivnih vidikov, ki so za člane naše skupine zelo pomembni.
To je takšno, kot mora biti, saj tukaj govorimo o prihodnosti notranjega trga, govorimo o odgovorih na vprašanja, ki jih zastavljajo ljudje, ki živijo v Evropski uniji, in govorimo o zaupanju v politike Evropske unije.
Gospe Riis-Jřrgensen bi rekla naslednje: ni zadosti, da preberemo le tiste odlomke poročila, ki nekomu dajo osebno zadovoljstvo; besedilo je treba obravnavati v celoti.
Nikjer ni rečeno, da so svobodna konkurenca, notranji trg in deregulacija edine prednostne naloge.
Pravzaprav je ravno nasprotno, saj je vključenih veliko socialno-demokratičnih vidikov.
V odstavku 8 smo na primer izrazili pomen presoje vplivov, ki je zlasti pomembna v smislu socialnih pravic in delovnega prava.
To je ključno za doseganje velikokrat ponovljenega cilja, da je treba zagotoviti, da imajo ljudje prednost pred gospodarstvom in ne obratno - to mora biti prednostna naloga vseh politik, za katere si prizadevamo.
Drug vidik poročila, ki je zelo pozitiven za nas kot socialne demokrate, je premik pri razširitvi obsega usklajenosti v nasprotju s preprostim vzajemnim priznavanjem.
Vzajemno priznavanje ni slabo, ampak usklajenost je boljša.
Pravzaprav smo oblikovali odziv, ki ponuja učinkovito obliko zaščite javnosti na visoki ravni ter hkrati jasno prikazuje, da ne moremo imeti scenarija konkurence med socialnimi sistemi držav članic; kar želimo, je sodelovanje med različnimi socialnimi sistemi, ki temelji na najvišjih možnih vrednotah.
To je izredno pomemben vidik in zelo dobro je, da smo ga predstavili.
Drug posebno pomemben dosežek za nas kot socialne demokrate je bil v zadnjem trenutku dosežen dogovor o storitvah splošnega interesa.
Pozdravljam dejstvo, da se je evropska ljudska stranka premaknila naprej na podlagi besedila, ki se zdaj pripravlja za Pogodbo o Evropski uniji.
Prav je, da je zagovarjanje storitev splošnega interesa ena od naših prednostnih nalog in da moramo obravnavati pravno negotovost, s katero se zdaj srečujejo te storitve v Evropski uniji, zato da zaščitimo javnost in zadovoljimo povpraševanje na tem področju.
Vendar socialni demokrati v zvezi z eno točko ne moremo dati naše potrditve in to je "preskus notranjega trga".
Nikjer v besedilu, gospod Schwab, ni določen ta preskus notranjega trga in predlagam, da natančneje preberete besedilo.
Za nas, socialne demokrate, preskus notranjega trga ni standard, ki ga želimo uporabljati - ali vsaj ne, dokler se podoben poudarek ne nameni drugim preskusom, kot je vključevanje načela enakosti spolov ali socialni vpliv, ki izhajajo iz pogodb.
Dokler se takšni preskusi, ki jih zahtevajo pogodbe Evropske unije, stalno ne izvajajo, ne moremo odobriti preskusa, ki niti ni določen v pogodbah.
To je še ena točka, v zvezi s katero mora biti naše stališče jasno.
(DE) Gospod predsednik, notranji trg zagotovo deluje, če to merimo v smislu splošne gospodarske rasti.
Prav tako zagotovo deluje, če le sprejmemo dejstvo, da je to, kar doživljamo od vzpostavitve notranjega trga v Evropi, največja porazdelitev blaginje, ki jo je Evropa kdaj koli imela v času miru.
Vendar v smislu, kako ga ljudje sprejemajo, notranji trg zagotovo ne deluje.
Zakaj ne?
Točno zato, ker imamo tako velik razpon ravni blaginje, ker prihodek, ki ni zaslužen z delom, narašča veliko hitreje kot plače - to pa je razlog, da bo 15 let po Jacquesu Toubonu to poročilo obravnavano kot velik dokaz neuspeha socialistov in socialnih demokratov.
Če preberemo osnutek predlogov sprememb k temu poročilu, ni nobenih presenečenj.
Pozivajo k učinkovitim regulativnim mehanizmom, reviziji strategije notranjega trga, pobudam za okrepitev socialnega programa in socialni zaščitni klavzuli.
Socialni demokrati so bili v veliki večini v Evropi tako zelo dolgo časa in ugotovimo lahko, da v 15 letih niso dosegli ničesar in da so odgovorni za povečanje politične radikalizacije v Evropi.
Gospod predsednik, veseli me, da je bila večina prispevka naše skupine k mnenju Odbora o ekonomskih in monetarnih zadevah vključena v odlično poročilo gospoda Toubona.
Uresničitev popolnega enotnega trga je bistvena za gospodarski uspeh Evrope.
Natančneje, različni zakonodajni ukrepi, ki so bili nedavno sprejeti na področju veleprodajnih finančnih storitev, so veliko pripomogli pri vzpostavljanju enotnega evropskega trga na tem področju, z visokimi regulativnimi standardi in "ugodnostmi pronicanja" (trickle-down beenefits) za potrošnike.
V več primerih ti postajajo svetovni standardi in naslednja stopnja je zagotovitev, da se predpisi, ki urejajo to področje, ustrezno in enakomerno izvajajo po vsej Evropski uniji.
Seveda se bomo uprli nadaljnjim nepotrebnim predpisom.
Vendar veliko kulturnih, tradicionalnih, pravnih in davčnih omejitev na enotnem trgu še vedno ovira finančne storitve na maloprodajni ravni.
Zato nameravamo pregledati beli knjigi Komisije o maloprodajnih finančnih storitvah in hipotekarnem posojilu, da opredelimo možnosti za izboljšave s čim manj težavami.
Omeniti želim proces Lamfalussy, ker je do zdaj veliko pripomogel k prilagajanju temeljne zakonodaje na področju finančnih storitev dejanskemu svetu akterjev in regulativnih organov na trgu.
Proces je še vedno na stopnji učenja, vendar je bil obravnavan velik del zakonodaje in zgodnji pokazatelji so pozitivni.
Čeprav je večina predlogov sprememb vključenih v odlično poročilo gospoda Toubona, obžalujem, da se tisti v zvezi s procesom Lamfalussy niso vključili.
Področje, ki je v pristojnosti Odbora za ekonomske in monetarne zadeve in še vedno ovira delovanje enotnega trga, je davčni sistem.
Čeprav v celoti priznavajo pravilo o soglasju na tem občutljivem področju in suvereno pravico držav članic, da same določijo davčne stopnje, sedanji sistemi davka na dodano vrednost in trošarin jasno preprečujejo popolno uresničitev enotnega trga ter njegovih ugodnosti za potrošnike in podjetja.
Zato pozivamo Komisijo, da predloži praktične predloge za spodbuditev popolne pravice državljanov EU do prostega pretoka blaga, zlasti v zvezi z davčnimi sistemi za spletne in čezmejne nakupe.
Gospod predsednik, kot predsednica Odbora za notranji trg in varstvo potrošnikov bi rada čestitala gospodu Toubonu, zlasti za njegova prizadevanja, da bi dosegel soglasje vseh skupin glede sklopa priporočil za revizijo notranjega trga, za katerega verjamem, da ga bo Komisija upoštevala, tako kot današnjo razpravo.
Poudariti želim nekatere predloge, ki so po mojem mnenju ključni za vključitev državljanov v proces in razvoj notranjega trga ter zlasti za krepitev zaupanja.
Zelo pomemben predlog je večje sodelovanje nacionalnih parlamentov, da bi se boljše izrazila različna stališča držav članic in njenih državljanov.
Prav tako pomembna je vključitev socialnih in okoljskih razsežnosti notranjega trga, notranji trg pa mora seveda še naprej omogočati večjo izbiro, boljšo kakovost in konkurenčne cene za potrošnike in mala podjetja.
Zmanjšanje upravnih bremen in spodbujanje inovativnosti, ob istočasni zaščiti intelektualne lastnine, nam bo omogočilo konkurenčnost na svetovnem prizorišču.
Zaupanje potrošnikov v notranji trg je mogoče le, če lahko državljani vidijo ugodnosti ter uživajo pravice in možnosti, ki jih imajo kot člani EU.
Zato upam, da bomo presegli zgolj varstvo potrošnikov in jim zagotovili pravna sredstva, ko se bodo stvari zapletle.
V zvezi s tem bi rad poudaril zelo pomembno delo mreže SOLVIT in evropskih potrošniških centrov.
Te neformalne, praktične mreže zagotavljajo hitre rešitve za zelo zapletene težave, ki jih državljani obravnavajo kot birokratsko okolje.
Eden od razlogov, zakaj ne želijo kupovati v tujini, je ta, da ne verjamejo, da se jim bodo zagotovila pravna sredstva, če bi se stvari zapletle.
Komisija mora zato okrepiti te mreže kot bistveni element postopka revizije.
Gospod komisar, mislim, da imamo enake cilje: oblikovanje notranjega trga, ki je ustrezen in odziven za vse - to ste dejali v uvodnih opombah - in mislim, da si želimo sodelovati za zagotovitev, da naši državljani še naprej dosegajo raven dostopa do notranjega trga, ugodnosti in varstva skupaj s pravnimi sredstvi.
Gospod predsednik, rad bi izpostavil tri stvari.
Najprej se želim zahvaliti gospodu Toubon za način, na katerega je vodil celoten postopek.
Mislim, da so bili vsi člani desnice in levice Parlamenta dejansko precej zadovoljni s tem, kako so stvari potekale.
Menim, da je poročilo zelo dobro in uravnoteženo.
Druga stvar je prodaja notranjega trga.
Menim, da je namen tega dokumenta prodaja notranjega trga in da moramo to res narediti.
Gospod Goebbels, prej ste omenili tako imenovani nordijski model.
Naj vam povem, da nordijski model po eni strani res poudarja socialno skrbstvo, po drugi strani pa poudarja tudi gospodarsko odprtost.
To so države, ki v celoti upoštevajo pravila enotnega trga - prosti pretok blaga, prosti pretok storitev - s poljskimi vodoinštalaterji. - prosti pretok denarja in oseb, pri čemer prihajajo na delo ljudje iz drugih držav, torej gre tudi za odprto gospodarstvo.
Moje mnenje je, da ne smemo zanemarjati pomena enotnega trga, ker je verjetno najboljša stvar, ki smo jo dosegli v Evropski uniji.
Na koncu bi rad navedel primer, kako enotni trg ne deluje.
To je resničen primer.
Pilot letalske družbe Finnish Finnair je začetek poletja v Italiji kupil avtomobil, vrste ne bom omenjal.
Pol ure zatem, ko se je odpeljal iz trgovine, ga je ustavila policija.
Vzeli so mu začasne registrske tablice, ki so bile legalne in kupljene v Nemčiji, ter zasegli avtomobil, ki mu ga ne nameravajo vrniti do konca pravnega postopka v decembru.
Zelo verjetno je, da ga sploh ne bo dobil nazaj, čeprav gre tu za notranji trg, kjer bi moral veljati popoln in prost pretok blaga.
Povedati želim, da je to poročilo odlično in kaže, da moramo resnično še naprej izboljševati ter sodelovati z notranjim trgom, s pravim ravnovesjem med svobodno konkurenco in socialnim skrbstvom.
(RO) Gospod predsednik, dragi kolegi, razvoj enotnega trga je bistven dejavnik evropskega združevanja.
Vendar ga ne smemo obravnavati kot nekaj končnega, v povezavi s čimer socialne posledice niso pomembne.
Z zadnjo širitvijo Evropske unije je postal veliko bolj gospodarsko nehomogen kot v preteklosti.
Pomanjkanje homogenosti se lahko šteje kot prednost za nekatere neoliberalne politike, vendar ne za vse državljane.
Konkurenca je za družbe, solidarnost je za ljudi, kot je rekel Jacques Delors.
S tega vidika ima Toubontovo poročilo poleg nedvomnih pozitivnih značilnosti tudi nekatere pomanjkljivosti.
Teoretično vsi podpiramo lizbonsko strategijo, gospodarstvo, temelječe na znanju, in visokokakovostna delovna mesta, kjer primerjalna prednost ne more biti poceni delovna sila.
Poročilo navaja tudi, da je pomemben način za povečanje podjetniške konkurenčnosti mobilnost delavcev, ki jo je treba spodbujati.
Kot socialisti menimo, da je odprava ovir v zvezi s prostim pretokom oseb in delovne sile temeljna pravica, določena v pogodbah.
Spodbujanje mobilnosti iz izključno gospodarskih razlogov že ima resne socialne posledice v državah izvora delavcev: poleg dejanskih prihodkov lahko naštejemo izgubo strokovnjakov in kvalificirane delovne sile, odseljevanje in zmanjšanje števila aktivnega prebivalstva, na tisoče otrok, ki živijo brez staršev ter potrebujejo posebne izobraževalne in socialne storitve.
Dolgoročni socialni stroški in stroški v zvezi s človeškimi viri še niso znani.
Zato zahtevamo raziskavo v zvezi s tem posebnim vprašanjem, saj gospodarski ukrepi nikoli ne smejo ogrožati socialnega vidika.
(Ploskanje.)
(ES) Gospod predsednik, naj najprej čestitam poročevalcu, gospodu Toubonu, za vsebino poročila in za sposobnost, da spodbuja široko podporo za njegovo sprejetje na tem plenarnem zasedanju.
S potrditvijo, da je bil pri oblikovanju enotnega trga v Evropski uniji dosežen velik napredek, bi v tem trenutku potrdili, kar je očitno, vendar je, pa čeprav je to očitno, tudi pomembno ponoviti, da je pot še dolga.
Po mojem mnenju nam izkušnje kažejo, da so odprta gospodarstva tista, ki najbolj rastejo, ter da se večja konkurenca vedno spremeni v koristi za potrošnike v smislu kakovosti in cene blaga in storitev, ki konkurirajo ali se pojavljajo na trgu.
Na globaliziranem trgu, kot ga imamo dandanes, je nemogoče verjeti, da se napredek lahko doseže z zaščitniškimi ukrepi, in seveda bo lahko Evropska unija kot gospodarska zainteresirana stran v svetovnem merilu imela trdno gospodarstvo le, če si bo še naprej prizadevala za ukrepe, ki bodo liberalizirali, oblikovali in poglabljali enotni trg.
Ljudje so večjo konkurenčnost in ukrepe liberalizacije na evropskem trgu večkrat obravnavali kot opustitev evropskega socialnega modela ali opustitev zaščite, ki jo zagotavljajo socialne pravice.
Menim, da je ravno obratno, in sicer, da je zato, da se bo evropski socialni model še naprej razvijal ter bodo evropskim državljanom še naprej zagotovljeni ukrepi socialne zaščite in dobre socialne storitve, pomembno, da evropsko gospodarstvo raste, pri čemer bo ta rast mogoča le, če poglobimo evropski enotni trg.
Rekla sem, da je bil dosežen velik napredek, vendar je treba še veliko narediti in eden od mojih kolegov je navedel nekaj posebnih primerov v zvezi s tem.
Menim, da je pomembno odpraviti ovire, zato da bodo lahko mala in srednje velika podjetja delala po vsej Evropski uniji.
Prav tako je pomembno, kot je navedeno v poročilu, da se preučijo in razvijejo trg maloprodajnih finančnih storitev in zlasti pravice intelektualne lastnine.
Komisijo pozivam, naj od nacionalnih vlad in Sveta zahteva, da zagotovijo ustrezen prenos določb Skupnosti v nacionalno zakonodajo.
(DE) Gospod predsednik, podpiramo odpravo omejitev na notranjem trgu, zato da se spodbujajo njegovi pozitivni vplivi, kot je trajnostna rast, in pri tem procesu je pomembno, da se ustrezna pozornost nameni socialni zaščiti običajnih državljanov.
Ker storitve splošnega pomena - kot imenujemo "osnovne" oblike oskrbe - zaradi svoje posebne pomembnosti ne morejo biti preprosto prepuščene silam trga.
Zlasti na zdravstvenem in socialnem področju potrebujejo poseben sklop pravil.
Žal mi je, da vidim precej nepotrebno omembo jedrske energije v odstavku 16.
To je nesporno zelo tvegana tehnologija, ki ogroža prebivalstvo.
V zvezi s to točko poročila ne morem podpreti.
Povedati je treba tudi, da različne nacionalne razlage pri prenosu zakonodaje EU ustvarjajo negotovost.
Kot so pokazale številne študije, je to znatna ovira pri vzpostavitvi notranjega trga.
Za konec želim omeniti mednarodno pomembnost evropskih standardov.
Sedanji spor glede pomanjkljivih igrač s Kitajske dobro prikazuje, kako pomembno je, da imamo v dialogu z zunanjimi trgovinskimi partnerji mednarodno priznane standarde.
Čeprav se države, kot je Kitajska, čutijo preobremenjene zaradi dolgega seznama zahtev glede kakovosti, potrebujemo ukrepe za izboljšanje varnosti izdelkov in živil, zato da se zaščitijo evropski potrošniki.
(SV) Gospod predsednik, gospod komisar, notranji trg je eden od najpomembnejših elementov, na katerem temelji sodelovanje v Evropski uniji.
Sodelovanje temelji na vzajemnem zaupanju in spoštovanju med državami članicami.
Zato je tudi bistveno, da vsak prispeva tako, da hitro in učinkovito izvaja zakonodajo EU, ki jo je treba prenesti v nacionalno zakonodajo.
SOLVIT je dober način za spremljanje izpolnjevanja obveznosti, ki se lahko še dodatno razvije.
Politiki, ki delamo na evropski ravni v Parlamentu ali Svetu, smo odgovorni za zagotavljanje, da zakonodaja spodbuja konkurenčnost in ne ustvarja nepotrebne administracije ter da izpolnjuje potrebe in rešuje probleme, ki še vedno obstajajo.
Zato moramo doseči politično soglasje in splošno razumevanje pomena notranjega trga, h kateremu sta gospod Toubon in Komisija pomembno prispevala.
Hvala, gospod Toubon.
PPE-DE želi eno Evropo za vse, z možnostmi zaposlitve za vse in učinkovitim zdravstvenim varstvom ter brez revščine.
EU, ki lahko postane še močnejša.
To lahko dosežemo le, če je trg konkurenčen in trgovini ne škodujejo zastarela zakonodaja, nepotrebne carine, subvencije ali nadzor trga.
Brez nemoteno delujočega trga in trdnih evropskih podjetij ne bo denarja za blaginjo.
Notranji trg in konkurenčnost samodejno ustvarjata socialno varnost in sta pogoja za blaginjo.
(HU) Najprej bi povedala, da smo z veseljem pozdravili obsežno razpravo, v katero so nas lani vključili kolegi gospoda Toubona pred pripravo tega poročila.
Poleg tega čestitam gospodu Toubonu za pripravo tega poročila.
Najprej bom komentirala člen 40, ki poudarja odgovornost držav članic.
V zvezi s tem zlasti menim, da države članice niso dolžne zaradi Evropske komisije ali Evropskega parlamenta prenesti pravil notranjega trga, ampak najprej in predvsem zaradi sebe ter drugih članic, še najbolj pa zaradi svojih državljanov in njihovih podjetij.
Zato ne smemo spregledati poročila o dosežkih na področju notranjega trga iz julija 2007 in informacij, ki jih vsebuje.
Pogoj za nove države članice, ki so pristopile leta 2004 in 2007, sta bila uvedba in prenos celotnega pravnega reda Evropskih skupnosti.
Iz poročil o napredku je razvidno, da dve leti po izteku roka s prenosom direktiv brez izjeme najbolj zamujajo stare države članice, ki so odgovorne za štiri največje primanjkljaje prenosa.
Razmerje neizpolnjevanja obveznosti notranjega trga med posameznimi starimi in novimi državami članicami je 1 : 2, včasih pa je lahko celo 1 : 8, na primer med Slovenijo in Italijo.
Neposredni rezultat tega je, da so tisti, ki se ravnajo po zakonu, na slabšem zaradi neenakega obravnavanja in diskriminacije.
Ko govorimo o prihodnosti notranjega trga, moramo vsi vztrajati, da podjetja in države, ki se držijo pravil in prenašajo pravni red Evropskih skupnosti, pri tekočem razvoju notranjega trga ne smejo biti v slabšem položaju.
Zahvaljujem se poročevalcu.
(CS) Gospod komisar, države članice so se pred 15 leti strinjale o poglobljenem gospodarskem povezovanju ter obljubile, da bodo vzpostavile enotni evropski trg za prost pretok blaga, storitev, kapitala in oseb.
Na podlagi tega je bilo v 90. letih 20. stoletja oblikovano konkurenčno okolje za podjetnike, kar je povzročilo večjo izbiro in nižje cene za potrošnike.
Vendar lahko od leta 2000 naprej vidimo, kako nekatere države članice, zlasti stare, tako prikrito kot odkrito ščitijo svoje majhne nacionalne trge pred sosednjo konkurenco ter tolerirajo upravne in druge ovire ter tako preprečujejo hitro in popolno izoblikovanje enotnega trga brez ovir.
Glede na hitro liberalizacijo svetovne trgovine in glede na to, kako naglo Evropejci delamo prostor za blago iz tretjih držav, je to paradoksno obnašanje.
Ali ne bi bil zdrav evropski trg rešitev za obvladovanje izzivov globalizacije in brezposelnosti?
Ta nerazumni položaj je nastal s populizmom in dajanjem prednosti napačnim nacionalnim interesom pred skupnimi interesi potrošnikov in podjetnikov.
Zato pozdravljam zeleno knjigo Komisije in predlog revizije: ta revizija bo razkrila, kako se veljavna evropska zakonodaja v številnih državah ne upošteva, in pokazala pomanjkljivosti, ki zmanjšujejo zaupanje v enotni trg.
Primer tega je nejasnost v zvezi s tem, kdaj uporabiti ali ne uporabiti načela države porekla.
Če želimo, da trg deluje pravilno, moramo doseči napredek pri liberalizaciji omrežnih storitev in dokončno oblikovati trg finančnih storitev ter preseči mite, ki so razširjeni pri zdravstvenih in socialnih storitvah.
Uvedba eura in nedavne direktive so okrepile trgovino v Uniji ter dosegle njeno večjo preglednost.
Vendar vsi vemo, da so podjetniki vedno bolj obremenjeni z urejanjem dokumentacije, in da potrebujemo enake pogoje za pošteno mednarodno konkurenco.
Prav tako potrebujemo modernejše in enostavnejše mehanizme nadzora.
Pozivam Komisijo, da si čim bolj prizadeva za spremljanje izvajanja veljavnih direktiv in doseže napredek na področju medsebojnega priznavanja, preden spodbuja morebitno usklajevanje.
Zavedam se, da bosta zaradi globalizacije trgovine potrebna standardizacija drugih proizvodov in sporazum o evropski oznaki porekla.
Strinjam se, da so razlike na področju davka od dohodka pravnih oseb vir nesoglasij in bo treba o njih dodatno razpravljati.
Evropski trg je proces in ne dogma.
(FI) Gospod predsednik, ne smemo udrihati po globalizaciji zaradi škode, ki jo povzroča, ampak moramo sprejeti praktične ukrepe.
Zaščita nacionalnih trgov zavira našo celino in tako ogroža njeno gospodarsko rast, na katero se zanaša tudi socialna Evropa.
Pozitivno je, da poročilo poudarja pomen dokončanja procesa, pri čemer se zlasti energetika in komunikacije odprejo za konkurenco, ker so razvita in odprta omrežja končno v interesu potrošnika ter zagotavljajo rast.
Za pospešitev tega razvoja potrebujemo tudi učinkovite regulativne mehanizme in spremljanje.
Eden od mehanizmov mora biti vključen v tako imenovano načelo čezmejne odgovornosti do strank.
Tako bo vsak, ki naroči delo ali storitve, odgovoren za zagotovitev, da je dejavnost pregledna in da so podizvajalci opravili svoje obveznosti.
Unija in Parlament imata pri preučevanju različnih energetskih možnosti preveč ideološko stališče.
V praksi se škodljivi vplivi podnebnih sprememb preprečujejo z zmanjšanjem emisij.
V nasprotju s tem, kar je na primer pravkar rekel gospod Bulfon, je nerealno predvidevati, da bomo dosegli dejanske in učinkovite rezultate, ne da bi bila jedrska energija del rešitve.
Naš prednostni cilj mora biti zmanjšanje uporabe fosilnih goriv.
(SK) Za začetek izražam priznanje kolegu Jacquesu Toubonu za spodbudno poročilo, ki je odlična in uravnotežena podlaga za naslednje dokumente Komisije.
Čeprav so bile štiri temeljne svoboščine zagotovljene z Rimskima pogodbama, je njihovo praktično izvajanje še vedno zelo ovirano.
Revizija sedanjega stanja notranjega trga je priložnost, da podpremo veljavna pravila in spremenimo tista, ki so zastarela.
Ta novi pristop lahko odpravi vrzel med možnim in dejanskim ter ponudi rešitve za odpravo ovir med trgi 27 držav članic.
Strinjam se s stališčem poročevalca, da je uspeh notranjega trga povezan s tremi stebri: pri prvem gre za povečanje pravic potrošnikov in oblikovanje ugodnega poslovnega okolja, ki je zlasti pomembno za mala in srednje velika podjetja.
Izboljšati je treba na primer dostop malih in srednje velikih podjetij do javnih naročil.
V zvezi z drugim stebrom moramo odstraniti vse preostale ovire, kot so ovire za oblikovanje enotnega plačilnega območja.
Tretji steber vključuje krepitev mednarodne razsežnosti notranjega trga EU z oblikovanjem večjega čezatlantskega notranjega trga.
V okviru globalnega gospodarstva bo EU uspešna le, če bo imela enake ali celo večje inovacijske zmogljivosti kot njeni trgovski partnerji.
Zato EU potrebuje posebne ukrepe za povečanje inovacijskih zmogljivosti.
Države članice morajo ustvariti ugodno okolje za dejavno sodelovanje med podjetji, javnim sektorjem in univerzami.
Usmerjanje javnih in zasebnih naložb v zelo specializirana raziskovalna središča, povezana z univerzami, lahko ustvari podlago za poslovno skupnost prihodnosti.
(DE) Gospod predsednik, gospod komisar, gospe in gospodje, velikemu delu javnosti se lahko današnja razprava zdi precej nenavadna: navsezadnje notranji trg obstaja že več kot 15 let in veliko ljudi se ga je navadilo.
Vendar ima tudi po vsem tem času še vedno presenetljive pomanjkljivosti zaradi zaščitniškega obnašanja nekaj držav članic.
Poleg tega so nekatere stvari v teh letih spodletele.
Javnost - potrošniki - ima manj svobode izbire in na trgu nikakor ni enakih konkurenčnih pogojev; morda to velja za velika podjetja, vendar pri malih in srednje velikih podjetjih zagotovo ni tako.
Vsi se strinjamo - upam, da lahko tukaj govorim ne le v imenu Parlamenta, ampak tudi Komisije in Sveta -, da notranji trg ni sam sebi namen.
Citiram enega od največjih utemeljiteljev enotnega trga, Jacquesa Delorsa, ki je govoril o treh ključnih načelih - konkurenci, za spodbujanje; sodelovanju, za krepitev; in solidarnosti, za združevanje.
Zadnja od treh je bila več let nekako zasenčena.
Za nas, socialne demokrate, sta solidarnost in kohezija na notranjem trgu zelo pomembni.
Nazadnje poudarjam naslednje: učinkovit trg vsebuje učinkovite zaščitne ukrepe in varstvo potrošnikov.
Le če vzpostavimo to dvoje, bomo zgradili zaupanje, na katerega nas vsi opozarjajo.
V zadnjih letih se je povečalo število proizvodov, ki vsebujejo nevarne snovi ali pomenijo tveganje: kitajske igrače so le vrh ledene gore.
Na tisoče proizvodov je predmet pritožb.
Tu se skriva naša naloga in tudi vaša, gospod komisar: paket ukrepov za nadzor trga moramo uporabiti, da spet pridobimo zaupanje ljudi; ukrepati moramo in ne preprosto pustiti stvari, takšne kot so.
(RO) Gospod predsednik, gospodarska in socialna kohezija ter solidarnost sta bistveni za Evropsko unijo.
Strukturni skladi prispevajo k razvoju vseh evropskih regij in so zlasti pomembni za nove države članice.
Ne potrebujemo le gospodarske unije z najbolj dinamičnim gospodarstvom, temelječim na znanju, ampak tudi socialno Evropo, v kateri ima vsak svojo vlogo ter v kateri so javne storitve zelo kakovostne in dostopne skoraj 500 milijonom evropskih državljanov.
Potrebujemo zdravstvene in izobraževalne storitve, potrebujemo trajnostni sistem socialne zaščite.
Prevoz, energetika in komunikacije so bistveni za gospodarski razvoj EU, vendar je treba vsem zagotoviti dostop do teh storitev.
E-uprava in razvoj finančnih storitev sta bistvena za preglednost in kakovost javnih storitev, ker morata zagotoviti tudi varstvo potrošnikov v digitalnem okolju.
Upamo, da bodo omejitve za romunske in bolgarske delavce v zvezi z dostopom do trga dela Skupnosti odpravljene.
Nediskriminacijski dostop do evropskega trga dela je pomemben za zagotovitev enakih delovnih pogojev in preprečevanje socialnega dampinga.
(PL) Gospod predsednik, notranji trg se kot eden od stebrov Evropske unije stalno spreminja.
Vsak dan lahko vidimo, kako zelo dejansko vpliva na življenje običajnih državljanov.
Poglobitev evropskega združevanja je neposredno odvisna od poglobitve združevanja med gospodarstvi posameznih držav članic.
Zato je za vse državljane zelo pomembno, da se sprejmejo odločni ukrepi za odpravo ovir pri pretoku oseb, kapitala, blaga in storitev na notranjem trgu.
Poročilo gospoda Toubona je natančno poročilo, ki opredeljuje področja, na katera se morata zakonodaja in politika EU osredotočati za izboljšanje delovanja notranjega trga.
Opozarja na več vprašanj, ki jih moramo pri našem delu prednostno obravnavati zlasti zato, da pridobimo zaupanje državljanov, tako potrošnikov kot poslovnežev, v notranji trg.
Iskreno podpiram idejo iz poročila gospoda Toubona, da morajo biti nacionalni parlamenti vključeni v zakonodajno delo Parlamenta, kar bo EU posledično znatno približalo državljanom.
Ta predlog je zelo smiseln.
Na koncu dodajam, da se kot nekdanja poslovna ženska strinjam z vsemi priporočili v zvezi z odpravo upravnih ovir za podjetja, ki so navedena v poročilu.
Gospodarstvo EU bo lahko gospodarstvom Združenih držav, Kitajske in Indije konkuriralo le na podlagi skladne, tržno usmerjene in liberalne politike.
Poročevalcu čestitam za odlično poročilo, katerega največja vrednost je uravnotežena vsebina.
Preprosto menim, da predstavlja nepolitični časovni načrt, ki določa prednostne naloge za naše delo v zvezi z notranjim trgom.
komisar. - Gospod predsednik, spoštovani poslanci, pozorno sem spremljal razpravo o prihodnosti enotnega trga in vsem udeležencem bi se rad zahvalil za pripombe.
Revizija enotnega trga je pomemben del sklicevanja na zagotovitev oprijemljivih rezultatov v Evropi z jasnim osredotočanjem na državljane.
Enotni trg ni sredstvo za dosego drugega cilja.
Naše politike morajo služiti ljudem in izboljšati kakovost njihovega življenja.
Vsi Evropejci, tudi vi in jaz, se moramo poistovetiti s temi politikami.
Na enotnem trgu so še vedno veliki izzivi.
Nekateri naši predlogi so že v obravnavi.
Ostale bomo kmalu predložili.
Pri teh pobudah potrebujemo vašo podporo, da se bodo uspešno zaključile.
Ponovno preučujemo način ureditve enotnega trga, na nacionalni ravni in ravni EU.
Vse pobude so temeljito pripravljene v skladu z načeli boljše pravne ureditve.
To nam omogoča preučitev vseh možnosti, preden sprejmemo ukrepe, vključno z preučitvijo samoregulacije na določenih področjih.
Izboljšati moramo lastništvo evropskega trga.
Pripada našim potrošnikom, podjetjem, delavcem in civilni družbi.
Prav tako nacionalnim, regionalnim in lokalnim organom.
Olajšati moramo dnevno sodelovanje med državami članicami.
Še enkrat bi se rad zahvalil poročevalcu in veselim se nadaljnjih pripomb Parlamenta v prihodnjih mesecih.
Ta razprava je končana.
Glasovanje o tej točki bo potekalo danes.
Pisne izjave (člen 142)
v pisni obliki. - To samoiniciativno poročilo je odlična priložnost za prispevanje k sedanji reviziji enotnega trga.
Parlament ima s tem priložnost poudariti ugodnosti dokončno vzpostavljenega enotnega trga.
Natančneje, medtem ko opozarja na izzive enotnega trga, poročilo predlaga tudi konkretna priporočila.
Med temi priporočili zlasti podpiramo poudarjanje pomembnosti obravnavanja podnebnih sprememb z ukrepi trajnostnega razvoja; potrebo po bistvenem povečanju zaupanja potrošnikov v čezmejne nakupe; poudarjanje konkurenčnosti, potencial rasti in zaposlovanja na področju inovativnosti ter malih in srednje velikih podjetij; spodbujanje resničnega prostega pretoka delavcev v Uniji ter, bolj splošno, odstranitev vseh ovir za dokončno vzpostavitev celovitega in uspešnega enotnega trga.
Seveda je treba ta priporočila prenesti v direktive o enotnem trgu, da jih bodo države članice v celoti izvajale.
Za uspešno dokončno oblikovanje pravil enotnega trga mora Unija vzpostaviti potrebna orodja za izvrševanje, da se spodbudi sodelovanje med nacionalnimi upravami, vzpostavijo informacijske kontaktne točke za podjetja in državljane, izboljša učinkovitost pritožbenega postopka in sprejmejo ukrepi prek sodišč, kadar je to potrebno.
v pisni obliki. - Enotni trg je še vedno temeljni dosežek EU.
Vendar še zdaleč ni popoln.
Vse štiri svoboščine so pomanjkljive.
Priča smo tudi krhanju zaupanja zainteresiranih strani v dosežke enotnega trga.
Ti se večinoma jemljejo za samoumevne.
Kar se tiče pretoka blaga, 25 % blaga je še vedno predmet različnih nacionalnih tehničnih ovir.
Upam, da se bo politični paket Komisije iz januarja 2007 hitro prenesel v ciljno usmerjene ukrepe za reševanje preostalih ovir.
V zvezi s pretokom oseb ostaja negotovost pri nekaterih osnovnih načelih, predvsem glede prenosljivosti socialnih pravic.
Veseli me, da na tem političnem minskem polju potekajo postopna pogajanja na področjih, kot sta pokojnine in dostop do čezmejne zdravstvene oskrbe.
Na področju pretoka kapitala in storitev pa potekajo velike spremembe.
Status quo, na primer v zvezi z odsotnostjo skupne davčne osnove za dohodke pravnih oseb, izkrivlja odločitve o naložbah na enotnem trgu ter škoduje malim in srednje velikim podjetjem.
Čeprav si EU močno prizadeva za obravnavanje prihodnjih izzivov z reformno pogodbo, je za dokončno oblikovanje enotnega trga potrebna politična spodbuditev.
Ta se mora osredotočiti na odstranitev dvoumnosti v poslovnem okolju, pojasnitev veljavne zakonodajne ureditve in prizadevanje za zmanjšanje upravnih bremen.
v pisni obliki. - V celoti pozdravljam poročilo in se strinjam, da je razvoj enotnega trga prinesel veliko ugodnosti za evropske državljane, predvsem s tem, da je potrošnikom zagotovil večjo izbiro in nižje cene, vzpostavil dinamično poslovno okolje ter omogočil prosto izmenjavo blaga, storitev in zamisli.
S tem se je olajšalo evropsko vključevanje na različnih področjih in se še naprej krepi zmožnost EU za doseganje širokih ciljev.
Vendar imam pridržke glede nekaterih elementov tega poročila:
Ne strinjam se s predlogom iz tega poročila, da je uvedba skupne konsolidirane davčne osnove za dohodke pravnih oseb potrebna ali zaželena.
Menim, da bi bil tak predlog, če bi ga Komisija vložila, prvi korak k uskladitvi davkov, ki je po mojem mnenju nesprejemljiva.
Menim, da lahko države članice še najboljše določijo naravo in področje uporabe svojih davčnih sistemov.
Na koncu bi rada izrazila mnenje, da je sklicevanje poročila na jedrsko energijo kot bistveni del energetske mešanice EU neustrezno in tega elementa poročila ne bom podprla.
Statut družbe v zasebni lasti, pravo gospodarskih družb (razprava)
Naslednja točka je ustno vprašanje, ki ga je vložil gospod Giuseppe Gargani v imenu Odbora za pravne zadeve, za Komisijo v zvezi s stanjem zakonodajnih postopkov o "Statutu družbe v zasebni lasti" in "štirinajsti direktivi o pravu gospodarskih družb" - B6-0137/0000).
avtor. - (IT) Gospod predsednik, gospod komisar, gospe in gospodje, razprava o tem vprašanju je zelo pomembna tako institucionalno kot politično, če upoštevamo, da ima izreden politični in institucionalni pomen.
Zelo jasno bom povedal in odgovarjam za svoje besede, da Evropska komisija ni izpolnila pričakovanj Evropskega parlamenta, ker ni upoštevala uradnih zahtev Parlamenta ter ni predložila predlogov za zakonodajo o evropskih družbah v zasebni lasti in premestitvi glavnih uprav kapitalskih družb.
Predlog za zakonodajo o statutu družbe je bil uradno zahtevan februarja 2007 na podlagi člena 192 Pogodbe in - kot želim poudariti in prosim komisarja, da posluša, ker je to zelo pomembno ustno vprašanje, gospod predsednik, na katerega je treba odgovoriti - po temeljiti razpravi ter zaslišanju kvalificiranih in reprezentativnih strokovnjakov, ki so nam pokazali, kako pomemben je ta instrument in kako koristen bi bil za spodbujanje malih podjetij, ki želijo uspešno delovati na notranjem trgu.
Gospod komisar, naloga Komisije je bila, da takoj sproži postopek za sprejetje zakonodajnega predloga, pri čemer začne s presojo vplivov.
Poleg tega je Komisija že imela študijo izvedljivosti iz decembra 2005, vendar ni naredila ničesar in si je namesto tega vzela čas do julija, ko je začela s posvetovanji o potrebi - to je bila spet le hipotetična razprava - po evropski družbi v zasebni lasti, čeprav Parlament kot izvoljeni predstavnik celotne Unije ni mogel zakonito utemeljiti svoje zahteve na dejanskem zakonodajnem aktu.
Ne bom podrobneje obravnaval evropske zakonodaje, ker bo Klaus Lehne, eden od glavnih strokovnjakov iz odbora in vodilni na tem področju, kmalu govoril o pravnih vidikih tega vprašanja.
Vprašanje želim predstaviti bolj poglobljeno in komisarja opozarjam, zato da bo lahko ustrezno preučil vse, kar bom povedal, na odnos med institucijami, na katerem mora temeljiti potrebno sodelovanje med Komisijo in Parlamentom.
Gospod komisar, po mojem mnenju ste bili nespoštljivi do Parlamenta, grobo ste ga zavrnili.
Ignorirali ste zahteve Parlamenta, sprejete v skladu s členom 192, in zlasti medinstitucionalni sporazum o boljši pravni ureditvi, poleg tega pa pogosto niste ukrepali - bil sem predsednik tega odbora in zelo dobro vem, koliko vprašanj še ni rešenih -, čeprav se je Komisija uradno zavezala, da bo upoštevala zahteve ter parlamentarnim odborom tudi zagotovila hitre in ustrezne odgovore.
To nikakor ni bilo tako!
Neizpolnjevanje teh obveznosti odpira vprašanje odgovornosti Komisije, ki jo brez težav lahko opredelim kot zakonsko, do Evropskega parlamenta.
Na konferenci o pravu gospodarskih družb, ki jo je organiziralo nemško predsedstvo, je gospod Lehne pravilno povedal, da bi lahko Evropsko komisijo postavili pred Sodišče zaradi neizpolnjevanja obveznosti.
Parlament, to zelo jasno poudarjam, se mora zavedati, da je Komisija na svoji spletni strani že potrdila, da so posvetovanja, ki so potekala leta 1997 in 2002, pokazala zahtevne in posebne zahteve gospodarskih subjektov.
Komisija torej ve, kako pomembno je to vprašanje, ter se zaveda, da je dolžna in zavezana odgovarjati na vprašanja Parlamenta.
Ne le, da Komisija ni odobrila zakonodajnega predloga, ampak je komisar na konferenci v Berlinu celo rekel, da je potrebna dodatna razprava o koristnosti predloga.
To nas je zelo osupnilo, saj moramo zdaj preučiti - kot pravi komisar -, ali ima Evropski parlament še vedno možnost, da uspešno prikaže ustreznost tega zakonodajnega predloga.
Za konec, direktiva na tem področju bi prav gotovo zagotovila skladno pravno podlago za svobodo ustanavljanja in svobodo opravljanja storitev za družbe.
Od komisarja pričakujemo podroben predlog, kar ne pomeni le sodelovanja z različnimi lobiji iz Anglije, Združenega kraljestva in Irske, se mi zdi, ampak obravnavanje neugodnih razmer.
Gospod komisar, niso interesi posameznih držav tisti, ki jih je treba zastopati, kot dobro veste, ampak interesi Evropejcev!
Parlament ni lobi, zato resnično in jasno izražamo to zahtevo in nujnost!
komisar. - Gospod predsednik, vprašanje za ustni odgovor, ki ga je vložil gospod Gargani v imenu Odbora za pravne zadeve, mi omogoča, da vam predložim najnovejše informacije o stališču Komisije glede 14. direktive na področju prava gospodarskih družb in evropske družbe v zasebni lasti.
Kot veste, je generalni direktorat za notranji trg in storitve 20. julija v okviru pristopa za boljšo pravno ureditev začel javno posvetovanje o statutu evropske družbe v zasebni lasti.
Namen tega posvetovanja je zbrati stališča zainteresiranih strani glede potrebe po takšnem statutu in njegovi možni vsebini.
Vem, da bi Evropski parlament rad, da Komisija pospeši postopek.
Vendar moramo opraviti nujno pripravljalno delo.
Bistveni del je posvetovanje z zainteresiranimi stranmi glede različnih zakonodajnih možnosti - te so: bolj enoten, vendar manj prilagodljiv statut, ali statut, ki omogoča uporabnikom veliko svobode, vendar povzroči raznolikost struktur evropske družbe v zasebni lasti po Evropski uniji.
Prisluhniti moramo mnenjem zainteresiranih strani o tem, katera možnost je najprivlačnejša za družbe.
To je smisel boljše pravne ureditve.
Na podlagi študije izvedljivosti ob koncu leta 2005 je bila oblikovana razmeroma splošna ocena sedanjih razmer, ni pa zagotovljen jasen odgovor glede najboljše politične možnosti in morebitnih elementov statuta evropske družbe v zasebni lasti.
Zato je potrebna bolj poglobljena analiza.
Seveda bo študija dobra podlaga za naše delo.
Upoštevali smo tudi poročilo Evropskega parlamenta o statutu evropske družbe v zasebni lasti in njegova priporočila glede možne vsebine takšnega statuta.
Glede predloga 14. direktive na področju prava gospodarskih družb, pripravljalno delo v zvezi s tem vprašanjem ni bilo prepričljivo.
Naša politika boljše pravne ureditve in učinka od nas zahteva dokaz, da prinaša pobuda jasne gospodarske koristi, preden se začne izvajati.
Kmalu bom lahko predložil dokončno izjavo glede tega vprašanja v zvezi z dodano vrednostjo takšnega predloga.
Potrebna je dodatna preučitev, preden vložimo takšen predlog, ki je, odkrito rečeno, lahko sporen.
Poslanci vedo, da se ne bojim spornih predlogov, vendar moram biti prepričan, da možne koristi takšne pobude za Evropsko unijo zaslužijo zakonodajni predlog.
Tu ne gre za zavlačevanje, ampak za prepričanje, da je treba za zagotovitev kakovostnega dela ustrezno opraviti pripravljalno delo.
V prihodnjih mesecih bom poslance obvestil, kakšni bodo moji nadaljnji ukrepi v zvezi s temi pomembnimi vprašanji.
v imenu skupine PPE-DE. - (DE) Gospod predsednik, gospod komisar, gospe in gospodje, najprej naj povem, da sem vesel, da komisar McCreevy v odgovoru na to ustno vprašanje ni zavrnil predlogov Evropskega parlamenta.
V zadnjih nekaj letih je bilo toliko zaslišanj in posvetovanj o evropski družbi v zasebni lasti, da ne razumem, zakaj moramo imeti še tretje, četrto, peto in morda celo šesto posvetovanje ali še toliko in toliko več.
Zadeva je končana.
V akcijskem načrtu Komisije smo imeli začetni predlog.
Tega je v revidiranem akcijskem načrtu potrdila večina zainteresiranih strani.
Zaslišanja v Parlamentu so dala nejasno sporočilo.
Sklepi Parlamenta niso mogli biti jasnejši in na podlagi tega ne morem sprejeti nobene dodatne zamude.
Strokovnjaki se na splošno strinjajo, da v direktivi o čezmejnem prenosu sedeža obstaja pravna vrzel.
Evropska unija ponuja prost pretok kapitala - tj. možnost premika premoženja ali kapitala na drugo lokacijo -, vendar, če sem lastnik podjetja, trenutno te možnosti nimam, ker ne moram prosto odločati, kje bo sedež mojega podjetja ali kam ga lahko prenesem v Evropski uniji.
To je očitna vrzel v zakonodaji.
Komisija je v letnem zakonodajnem programu napovedala, da namerava odpraviti to vrzel.
Zdajšnji položaj je tak, da Sodišče Evropskih skupnosti razvija svojo sodno prakso na tem področju in se nagiba proti deregulaciji v stilu divjega zahoda iz preprostega razloga, da je zakonodajno telo nedejavno; ne naredi ničesar za obravnavanje področij, ki so premalo usklajena.
Skrajni čas je, da zakonodajno telo ukrepa, namesto da vso odgovornost prelaga na Sodišče.
Nazadnje opozarjam na še eno točko: monopol Evropske komisije nad dajanjem pobud ne obstaja v praznini.
Kot vsak monopol ga je treba obravnavati v kontekstu, pri čemer v tem primeru kontekst izhaja iz Pogodbe in medinstitucionalnih sporazumov.
V skladu s temi besedili imata Svet in Evropski parlament posredno pravico do pobude.
Komisija se je v medinstitucionalnih sporazumih zavezala, da se bo odzivala na njune predloge.
Zato želim zelo jasno povedati, da če se Komisija ne bo ustrezno odzvala na to vprašanje v določenem roku, bom Odboru za pravne zadeve predlagal, da začnemo postopek proti njej na Sodišču Evropskih skupnosti zaradi neukrepanja.
v imenu skupine PSE. - Gospod predsednik, pozdravljam pripombe komisarja, zlasti ker zavezanost boljši pravni ureditvi vključuje jasno skupinsko delo zakonodajalcev in s tem povezanih ljudi, ki sodelujejo pri oblikovanju dela zakonodaje.
Pozdravljam tudi njegove jasne navedbe, da so potrebni gospodarski cilji in da morajo biti izražene potrebe trga.
Med pregledom povzetka Komisije o posvetovanju glede prava gospodarskih družb sem opazil, da manj kot polovica vprašanih poziva k sprejetju statuta evropske družbe v zasebni lasti.
To nekako ni v skladu z nekaterimi izjavami, ki smo jih slišali do zdaj, zato bi morda lahko natančno pojasnil te odgovore.
Opažam tudi, da si je večina vprašanih želela kodifikacijo in konsolidacijo obstoječega prava gospodarskih družb, raje kot nadaljnji razvoj.
Jasno je, da bo težko vzpostavil ravnovesje.
Vedeti želim, v kolikšni meri smo do zdaj opredelili jasno potrebo po zakonodaji na evropski ravni, v nasprotju z domačo zakonodajo?
Predvidevam, da v nekaterih primerih to zahtevajo tisti, ki imajo zelo zapletene domače zakonodaje in želijo z evropsko zakonodajo doseči poenostavitev.
Težava pa je, da imamo poleg domačih zakonodaj še evropsko zakonodajo in pogosto ugotavljamo, da to še bolj otežuje življenje.
Celoten namen te dejavnosti je gotovo poenostavitev in pojasnitev.
v imenu skupine ALDE. - Gospod predsednik, ko sem februarja nazadnje govorila o tem vprašanju, sem komisarja opozorila na to, da ne podpiram vseh priporočil iz poročila Parlamenta, na primer velikosti kapitala, ker menim, da bi vsak statut v teh okvirih diskriminatorno dajal prednost večjim družbam.
Zato pozdravljam dejstvo, da je komisar v zadnjem posvetovanju zahteval odgovore malih in srednje velikih podjetij.
Pri tem pa moramo vsi biti proaktivni, s poudarkom na malih in ne srednje velikih podjetjih.
Gotovo bom to izvajala v svoji regiji in veseli me, da tudi drugi organi v Združenem kraljestvu počnejo isto, zato pozdravljam prizadevanja za določitev pomembnosti malih podjetij.
To zlasti velja, ko pogosto manjkajo informacije malih podjetij, medtem ko hkrati takoj potrjujemo, da gre le za tista podjetja, ki ne morejo dohajati različnih zakonov in predpisov, zato so vsaj v teoriji to tista podjetja, katerim naj bi statut najbolj koristil.
Moje mnenje je, da je Parlament vložil nekatere predloge, v skladu s katerimi statut verjetno ne bo dajal prednosti tem zelo malim podjetjem, in v tem je težava.
Moje priporočilo je, da statut ostane enostaven, sicer bo to, vsaj za mala podjetja, zgolj prikrivanje stanja brez sprememb.
(FR) Gospod predsednik, gospod komisar, gospe in gospodje, za konkurenčnost podjetij in učinkovitost notranjega trga so potrebni tudi ustrezni in posodobljeni pravni statusi za podjetja.
Določen napredek je bil dosežen v primeru velikih podjetij, ko je bila 8. oktobra 2001 sprejeta uredba o statutu evropske družbe v zasebni lasti.
Leta 2004 je Evropska komisija začela razpravo o novi obliki evropske družbe, ki je posebno zasnovana za mala in srednje velika podjetja: evropski družbi v zasebni lasti.
Pobudo so zelo dobro sprejeli vsi, ki so nanjo čakali zadnjih 30 let - da, 30 let.
Komisija je rezultate študije izvedljivosti za statut predstavila decembra 2005.
Študija je jasno pokazala, da velika večina vprašanih gospodarskih subjektov želi takšen statut iz dveh glavnih razlogov.
Prvič, uvedba evropskega statuta bi bila koristna, ker bi odpravila ovire za ustanovitev in mobilnost malih in srednje velikih podjetij v Evropski uniji.
Drugič, omogočila bi uvedbo evropske oznake za mala in srednje velika podjetja, zlasti za podjetja iz novih držav članicah.
Za mala in srednje velika podjetja evropska družba v zasebni lasti pomeni učinkovit način za dostop do evropskega trga.
Njeno sprejetje bo posredno prispevalo tudi k razvoju in uskladitvi nacionalne zakonodaje, kar bo posledično spodbujalo razvoj in integracijo evropskega gospodarstva.
Novi statut bi izpolnil potrebo po poenostavitvi pravnih instrumentov, ki so na voljo družbam, in jih naredil učinkovitejše.
Po mojem mnenju bi imela mala in srednje velika podjetja koristi od takšnega statuta, ki bi bil seveda izbiren.
Načrt evropske družbe v zasebni lasti zelo podpirajo gospodarski krogi v praktično vseh državah članicah.
V Franciji in Nemčiji je zagotovo tako.
Parlament je odobril poročilo na lastno pobudo gospoda Lehneja, katerega sklepe podpiram, vendar napredek za zdaj ni bil dosežen.
Zato podpiram vprašanja za Komisijo, ki jih je predložil gospod Gargani v imenu Odbora za pravne zadeve.
Pomembno je vedeti, kateri so temeljni problemi, ki so povzročili zamudo Komisije pri delu v zvezi s tem vprašanjem.
(ES) Gospod predsednik, strinjam se s stališčem predsednika Garganija in gospoda Lehneja o tem, da je treba spodbujati pravila Evropske unije o sedežih podjetij in Statutu evropske družbe v zasebni lasti.
Gospod McCreevy je v svojem odgovoru povedal, da obstajajo nekateri problemi, da je bila zamuda, da so se posvetovanja o enem od predlogov začela in da stališče glede drugih očitno še ni opredeljeno.
Torej se srečujemo z znanim vprašanjem sprejetja zakonodaje Skupnosti in izboljšanja pravil Skupnosti.
Gospod Lehne je pojasnil, da je tukajšnje ozračje eno od načinov sodelovanja med institucijami: Parlament ni na eni strani in Komisija na drugi.
Parlament upa, da lahko Komisija kmalu predloži pobude, ker je pristojnost Komisije za dajanje pobud del okvira za sodelovanje z drugimi institucijami.
Komisar McCreevy je govoril o težavah v zvezi z državami članicami, vendar nam po tej razpravi vseeno ni jasno, kakšna so nasprotovanja in ali izhajajo iz zasebnega sektorja ali predvsem iz držav članic.
Katere države nasprotujejo, da bi se sprejela takšna pravila Skupnosti?
Ali govorimo o izključno zasebnem nasprotovanju?
Ker ima gospod McCreevy še možnost govoriti, upam, da bo lahko dodatno pojasnil, kje se skrivajo težave, v zasebnem sektorju ali zlasti pri državah članicah.
komisar. - Vsem poslancem bi se rad zahvalil za pripombe.
Ne strinjam se z izjavo gospoda Garganija, da Komisija ni naredila ničesar in da ni upoštevala Parlamenta.
Ko smo 1. februarja 2007 v Bruslju razpravljali o resoluciji Parlamenta, sem se zavezal k natančnemu odgovoru Parlamentu in tega se nameravam držati.
Med razpravo 1. februarja sem opazil tudi, da je veliko članov zahtevalo upoštevanje pripravljalnega dela.
Ustrezno s tem se je posvetovanje o evropski družbi v zasebni lasti začelo julija.
Zainteresirane strani nekoliko podpirajo evropsko družbo v zasebni lasti.
Ne moremo pa predvidevati soglasja o njeni možni vsebini, kot sta predstavila že gospod Titley in gospa Bowles.
Prehitro sklepanje lahko povzroči nepremišljeno sprejetje predloga.
Ta razprava je končana.
Nevarnost zaprtja ladjedelnice v Gdansku (razprava)
Naslednja točka je izjava Komisije o nevarnosti zaprtja ladjedelnice v Gdansku.
komisar. - Gospod predsednik, to temo obravnavam v imenu kolegice gospe Kroes, komisarke za konkurenco.
Komisija ne namerava zapreti ladjedelnice v Gdansku.
Ladjedelnica v Gdansku je imela ključno vlogo v evropski zgodovini ter v boju za svobodo in ponovno združitev Evrope.
Želimo si, da bi ladjedelnica začela izvajati resnično daljnosežno prestrukturiranje, da bi postala uspešna družba, sposobna konkurirati z lastnimi dosežki v EU in na svetovnem ladjedelniškem trgu.
V zadnjih desetletjih se je ladjedelniška industrija prestrukturirala po vsej Evropi.
Komisija se dobro zaveda, da je bil to za veliko ladjedelnic in regij težek proces.
Veliko ladjedelnic je bilo zaprtih in treba je bilo zmanjšati ladjedelniško zmogljivost.
Kadar je bila za to prestrukturiranje uporabljena državna pomoč, je morala Komisija izvajati svojo odgovornost v okviru Pogodbe in zagotoviti neizkrivljanje enakih konkurenčnih pogojev med ladjedelničarji v Evropski uniji.
Komisija ima zdaj enako odgovornost v zvezi s posredovanjem v zadevi Gdansk.
Pogoji, pod katerimi je državna pomoč za družbe v težavah v skladu s Pogodbo, so jasno določeni v smernicah Skupnosti o državni pomoči za reševanje in prestrukturiranje podjetij v težavah.
Z ustreznim prestrukturiranjem ladjedelnice v Gdansku se je odlašalo veliko let; javni denar se ni namenil vzpostavljanju trajnih delovnih mest, ampak ohranjanju družbe, ki bi pod običajnimi tržnimi pogoji prenehala delovati.
Cilji Komisije v zvezi s tem so triplastni.
Prvič, zagotoviti, da bo prestrukturiranje ladjedelnici v Gdansku omogočilo sposobnost preživetja.
To bi lahko povzročilo zmanjšanje njenih dejavnosti, vendar bi sčasoma privedlo do nastanka manjše, ampak učinkovitejše ladjedelnice, sposobne samostojnega delovanja.
Drugič, za omejitev izkrivljanja enakih konkurenčnih pogojev in kakršnih koli nevarnosti, ki jih državna intervencija povzroča evropskim konkurentom, je treba zmanjšati proizvodno zmogljivost ladjedelnice.
Prav tako je treba k načrtu prestrukturiranja precej prispevati iz lastnih sredstev, vključno s prodajo premoženja, ki ni bistveno za preživetje ladjedelnice, ali iz zunanjega financiranja pri tržnih pogojih.
Tretjič, zagotoviti je treba enako obravnavanje.
Ladjedelnice v drugih državah ter tudi druge poljske ladjedelnice so morale precej zmanjšati svoje zmogljivosti.
Ladjedelnica v Gdansku ne more biti izjema.
Druge države članice so za premagovanje težkega prehodnega obdobja in za podporo prizadetih regij uporabile strukturne sklade ter druge oblike pomoči EU.
Poljske organe smo večkrat opozorili na to možnost.
Komisija je in bo ostala v tesnem in konstruktivnem dialogu s poljskimi organi, da se opredelijo nadaljnji ukrepi, v okviru katerih se upoštevajo pogoji za združljivost državnih pomoči in se državna pomoč lahko odobri.
Ta postopek je v izvajanju.
Ladjedelnica v Gdansku si zasluži trajno prihodnost z razvojem novega in trajnostnega položaja v konkurenčni ladjedelniški industriji EU.
v imenu skupine PPE-DE. - (PL) Gospod predsednik, kot poslanec Evropskega parlamenta iz Gdanska menim, da imam dvojno odgovornost: prvič, za usodo 3 000 delovnih mest in podjetje, ki ima na Poljskem simbolni status, ter drugič, za zagotavljanje, da ravnamo v skladu z načeli racionalnega gospodarstva, ki je temelj Evropske skupnosti in je omogočilo, da milijoni evropskih prebivalcev v Evropi živijo v blagostanju.
Zato menim, da današnja razprava ne bo politično obarvana.
Politika preveč zaznamuje vprašanje ladjedelnice v Gdansku.
Do zdaj je politika preveč izkoriščala ladjedelnico.
Verjamem, da bo to napredek v smeri najboljših možnih rešitev.
Menim tudi, da so ti nameni spodbudili radikalno levico v parlamentu, da je pozvala k tej razpravi, vendar poudarjam, da niso idealisti, ki si prizadevajo za sistem družbenega zadovoljstva, ampak pravi socialisti, ki jih na Poljskem imenujejo nekdanji komunisti in so iz političnega maščevanja že dvakrat zaprli ladjedelnico v Gdansku ter s tem ogrozili njeno ekonomsko verodostojnost, pri čemer je to tudi eden izmed vzrokov za trenutne težave.
Videl sem kolektivno navdušenost, ko sem se avgusta 1980 pridružil stavki, ki je bila povod za ustanovitev gibanja Solidarnost, ki se mu je pozneje priključilo 10 milijonov ljudi.
Vem, da so danes med 3 000 ladjedelniškimi delavci ljudje, ki so takrat tvegali svoje življenje v imenu človeškega dostojanstva, človekovih pravic in drugih vrednot, ki so vključene v standarde Evropske unije.
To so storili pogumno, vendar tudi premišljeno in brez uporabe nasilja.
Zato je lahko ta pristop, ki ni vključeval nasilja, instrumenta terorja, naše vodilo v enaindvajsetem stoletju.
Seveda si želim, da bi večja središča delavcev - ladjedelnice, rudniki in jeklarne, ki so bili steber Solidarnosti - večjo podporo namenila stvari, za katero si prizadeva ta ladjedelnica, ter postala primer gospodarskega uspeha na prostem trgu.
Vendar bo to zelo težko ali celo nemogoče doseči v kratkem času, kot so pokazale izkušnje večjih središč težke industrije v zahodni Evropi, ki so potrebovala več desetletij, da so si gospodarsko opomogla.
To še zlasti velja za ladjedelništvo, ki se sooča s konkurenco iz daljnega Vzhoda, Koreje, Kitajske in Vietnama, kjer so nizki stroški dela in predvsem številne odkrite in prikrite oblike državnega posredovanja odločilen dejavnik.
Želim, da se Evropska komisija zaveda zapletenosti položaja in to upošteva, drugače se bo v naši državi razširilo nezadovoljstvo in uveljavil politični populizem.
Razumem nezadovoljstvo ladjedelniških delavcev, ki se zavedajo, kaj jim dolgujemo zaradi njihovega prispevka zgodovini, in ki se, kot pravijo, soočajo z neizprosno birokracijo.
Nezadovoljna je tudi Evropska komisija, ki se ukvarja z izredno ognjevito in uporno ustanovo, ki bi marsikateremu organu oblasti povzročala preglavice.
Prepričan sem, da delavci ne smejo biti kaznovani za neprimerno ali nespretno reševanje težav s strani vlade.
Prepričan sem tudi, da sporazum temeljiti na dolgoročni viziji in ne hitro narejenih načrtih.
Dolgoročna vizija pomeni vlagatelja, ki bo sporne suhe doke zamenjal s sodobno tehnologijo.
Menim, da je današnja razprava korak prav v to smer.
v imenu skupine PSE. - (PL) Gospod predsednik, primerno je, da razpravljamo o ladjedelnici v Gdansku.
Za to obstajata dva pomembna razloga: prvič, obletnici podpisa sporazuma v Szczecinu 30. avgusta 1980 in v Gdansku 31. avgusta 1980 ter drugič, trenutni finančni položaj ladjedelnice v Gdansku.
Ladjedelnica v Gdansku je simbol zgodovinskih sprememb na Poljskem ter velikih sprememb, ki so se zgodile v Evropi in svetu.
Tukaj se je vse začelo.
Poleg tega je ladjedelnica v Gdansku tista, ki so jo leta 1980 obiskali svetovni voditelji, da bi pozvali k vztrajnosti v boju.
Tukaj so se ljudje borili tudi za človekove pravice, svobodo izražanja, svobodne sindikate, človeško dostojanstvo in razvoj v skladu s takratno Evropsko gospodarsko skupnostjo.
Zato je živ spomenik, na katerega moramo biti ponosni, vendar je tudi ladjedelnica; mogoče je zdaj v prvi vrsti podjetje, ki izdeluje ladje.
Na to so nas opozorili delavci ladjedelnice pred tednom dni v Bruslju.
Niso govorili o zgodovinskih dolgovih, ampak o ekonomskih zadevah, svojem življenju in delu.
Ladjedelništvo je svetovna industrija.
Ladje je mogoče brez težav kupiti v Aziji in jih ni treba nujno kupiti v Evropi.
Glede na pravkar povedano, komisar, se pri sprejemanju odločitev v zvezi s konkurenčnostjo ne smemo osredotočiti samo na tako imenovano pošteno konkurenco v EU.
Potrebujemo globalni pristop, pri čemer moramo ladjedelniško industrijo v Evropski uniji obravnavati v okviru svetovnega konkurenčnega okolja in nato določiti vse pogoje v zvezi z delovanjem ladjedelnic v EU, vključno z ladjedelnicama v Gdansku in Szczecinu.
Tržna pravila EU so sprejemljiva in sprejeta kot načelo, vendar morajo zlasti zadevati posamezne subjekte, pri čemer morata biti njihov način izvajanja in časovni načrt realna.
Zato obstajajo določeni dvomi o tem, da je privatizacija sredstvo za dosego cilja, in sicer privatizacija kot cilj, ki ga je treba doseči do določenega datuma.
Zato pozivam poljsko vlado, da tesno sodeluje s Komisijo, ter vodstvo ladjedelnice, da učinkovito upravlja s podjetjem.
v imenu skupine ALDE. - (PL) Gospod predsednik, veseli me, da Evropski parlament danes razpravlja o tej zadevi, in pozdravljam to pobudo.
Zahvaljujem se komisarju McCreevyju za njegovo današnjo izjavo in menim, da je zelo pomembno, da Evropsko unijo obravnavamo kot skupnost.
Ob vstopu v Evropski parlament gremo mimo kipa, skulpture, z napisom L'Europe a un coeur, Evropa ima srce.
To v političnem jeziku označuje moč evropskega socialnega modela.
Pred 27 leti so se delavci ladjedelnice v Gdansku uprli komunističnemu režimu ter napovedali boj za kruh in svobodo.
Želeli so znova osmisliti človeško delo in osvoboditi gospodarstvo državnega monopola.
Ta zgodovinska ladjedelnica se zdaj sooča z drastičnim priporočilom Evropske komisije, da naj za dve tretjini zmanjša proizvodnjo in v vsakem primeru zapre dva suha doka.
Menimo, da je treba v teh razmerah sprejeti naslednje ukrepe: Prvič, zapreti samo en suhi dok ter s tem ladjedelnici omogočiti večjo donosnost.
Drugič, omogočiti čas za racionalizacijo upravljanja ladjedelnice, ker sedanje upravljanje ni ustrezno (da bo ladjedelnica postala donosna in 3 000 delavcev ne bo izgubilo dela).
Tretjič, upoštevati, da je ladjedelnica v Gdansku pomemben evropski spomenik, ki priča o tem, da je solidarnost ena izmed temeljnih vrednot Evropske unije.
Vendar Evropske institucije ne morejo prezreti te odločitve.
Pri sprejemanju pragmatičnih odločitev se moramo zavedati, da gradimo Unijo za ljudi in zahvaljujoč ljudem.
Moč Evrope je odvisna od inovativnosti in konkurenčnosti, vendar tudi od sočutja do šibkejših in tistih v manj ugodnem položaju.
Menim, da je to tudi smisel liberalnega sporočila o svobodi.
Spominjam se generacij Evropejcev iz vseh držav članic Evropske unije, ki so ponosno in z upanjem nosili značko sindikata Solidarnost.
Nekateri izmed njih so tudi v tem Parlamentu.
Kot generacija, ki gradi evropsko enotnost, se morajo zavedati zgodovinskega pomena ladjedelnice v Gdansku.
v imenu skupine UEN. - (PL) Gospod predsednik, delavce iz ladjedelnice sem spremljal na pogovorih s komisarjema Kroesom in Špidlo.
Spremljal sem jih tudi, ko so nastopili pred Evropsko komisijo in prosili Evropo za pomoč.
Ladjedelnica v Gdansku se je rešila iz največjih finančnih težav in ponovno ustvarja dobiček.
Velika napaka bi bila, če zdaj zaradi velikih finančnih omejitev ne bi mogla ustvarjati dobička in doseči uspeha kljub prizadevanjem delavcev in vseh nas.
Poudariti želim tudi zgodovinski vidik.
Če ne bi bilo gibanja Solidarnost, ki se je začelo v ladjedelnici v Gdansku, ne bi bilo združene Evrope 27 držav, Evrope, ki je ne ogroža jedrska vojna.
To si moramo zapomniti vsi, tudi navzoči politiki.
Izpostaviti želim še to, da se vsi, ki so do zdaj govorili o tej zadevi, in menim, da tudi tisti, ki še bodo, strinjajo o tem vprašanju, ne glede na njihovo politično prepričanje.
To je treba upoštevati.
v imenu skupine GUE/NGL. - (FR) Gospod predsednik, pozdravljam dejstvo, da so se moji kolegi na konferenci predsednikov strinjali z mojim predlogom, da se Komisijo pozove, da pred sprejetjem kakršne koli odločitve o prihodnosti ladjedelnice v Gdansku v parlamentu poda izjavo.
Generalni direktorat za konkurenco za ponazoritev svojega mnenja ni potreboval tega novega primera.
Deležen je bil že tolikšnega nasprotovanja, da ga veliko opazovalcev, ki jih ne moremo obtožiti protiliberalizma, že nekaj časa obravnava kot dogmatičnega.
V tem primeru načrt prestrukturiranja velja za prepričljivega le, če predvideva odpust 1 000 delavcev.
Že večkrat je bilo podjetjem v težavah rečeno, da bodo morala vrniti pomoč, ki jo potrebujejo za preživetje, če ne bodo odpustila na stotine zaposlenih.
Kar zadeva ta primer, povejte nam, katera ladjedelnica posluje brez subvencij.
Zagotovo je treba za dodelitev subvencij določiti pogoje.
Vendar je težava v tem, da posledice teh pogojev vedno najbolj občutijo delavci.
Čeprav komisarji za konkurenco, ki sem jih poznala, niso bili vedno znani po rahločutnosti in razumevanju socialnih vprašanj, je tokrat vodilni generalni direktorat Komisije s svojo brezbrižnostjo do političnih vprašanj in socialnih težav šel še dlje.
Ali se Komisija zaveda političnih posledic sporočila, ki ga z ogrožanjem obstoja simbola Poljske pošilja ljudem v tej novi državi članici le tri leta po njenem pristopu?
Očitno je to zadnja skrb varuhov proste in neizkrivljene konkurence.
Menijo, da lahko najprej proslavljajo ključno vlogo ladjedelniških delavcev v boju za svobodo, zgodovinsko vlogo, kot je rekel gospod McCreevy, in nato uvedejo železne zakone prostega trga.
Še vedno je čas, da preprečimo to neodgovorno ravnanje.
Menim, da je treba začeti pogajanja s poljskimi sindikati v okviru Evropske zveze kovinarjev.
Treba je jasno določiti dejanski znesek pomoči, namenjen tem ladjedelnicam, in predvsem rešitev, s katero bi se izognili izgubam delovnih mest.
Poleg tega je ta primer, ki ponazarja absurdno omejenost meril, uporabljenih v imenu preprečevanja izkrivljanja konkurence, okrepil mnenje moje politične skupine, da pred sprejetjem končne odločitve o evropski pogodbi potrebujemo temeljito, javno in obsežno razpravo o ciljih Unije ter o tem, ali so ti cilji v skladu z izvajanimi politikami.
Zgodba o ladjedelnicah v Gdansku je opomin, da je politična struktura, ki ni sposobna odpraviti svojih protislovij, obsojena na propad.
Ta lekcija je še vedno aktualna in nekateri evropski voditelji bi morali o tem razmisliti.
v imenu skupine IND/DEM. - (PL) Gospod predsednik, zaprtje dveh od treh suhih dokov na predlog Komisije ter možnost, da bo treba državno pomoč vrniti, je velika napaka.
Ne upošteva številnih dejavnikov, vključno s prejšnjimi dejanji nepoštenih politikov in podjetnikov, ki so želeli priti do nepremičnin in zemljišč v središču mesta.
Nepoštena privatizacija ladjedelnice je v sodnem postopku.
Komisija o tem nima zanesljivih informacij.
Prestrukturiranje ladjedelnice je že bilo izvedeno, pri čemer je bilo odpuščenih na tisoče delavcev in zaprtih sedem od desetih suhih dokov.
Zdaj ladjedelnica dosega pozitivne finančne rezultate.
Zaprtje dveh suhih dokov bi uničilo ta dobiček in dosežek.
Ladjedelnice v starih državah članicah so prejele znatno državno pomoč, medtem ko je ladjedelnica v Gdansku ni prejela.
S tem niso zagotovljeni enaki konkurenčni pogoji in niso upoštevane razlike v metodah, uporabljenih za izračun donosnosti ladjedelnic.
Ta udarec ladjedelnici v Gdansku slabi tudi celotno ladjedelniško industrijo v EU.
Opozarjam vas, da je delež mednarodnega ladjedelništva EU trikrat manjši od deleža Južne Koreje, ki subvencionira svojo ladjedelniško industrijo.
To kaže na pomanjkanje zanimanja Komisije za dolgoročne gospodarske interese EU.
Nameni Komisije so v nasprotju s cilji lizbonske strategije.
Delavci ladjedelnice v Gdansku so se borili za solidarnost, ki ne vključuje nasilne odprave konkurence.
Solidarnost ni le geslo in ne pomeni le sočutje, ampak odgovornost, poštenost in soočenje z resnico.
Ali Evropska unija še spoštuje te vrednote?
(PL) Gospod predsednik, ladjedelnica v Gdansku je za Poljsko zelo pomembna.
Ni le podjetje, ampak tudi politični simbol.
V času komunizma so jo poskusili uničiti.
Takratnim organom ladjedelnice zaradi političnega ukrepanja delavcev in podpore celotnega naroda ni uspelo zapreti.
Delavci se zavedajo posebnega pomena ladjedelnice in se na grožnje odzivajo tako kot v preteklosti - s protestom.
Ne bi bilo prav, če bi podjetje, ki se je uspešno branilo pred komunizmom, propadlo zaradi pritiskov direktiv Evropske unije.
Bistveno je, da podjetje ostane ladjedelnica ter del ladjedelniške industrije.
Z zmanjšanjem števila suhih dokov iz treh na enega ladjedelnica dolgoročno ne bo mogla ustvarjati dobička kot ladjedelnica.
Da bo lahko kot ladjedelnica še naprej poslovala z dobičkom, potrebuje vsaj dva suha doka.
Poljska deluje v skladu z veljavnimi finančnimi pravili, vendar vemo, da ladjedelništvo ni tako občutljiv sektor gospodarstva EU, da bi pomoč ladjedelnici v Gdansku izkrivila konkurenco.
Komisija mora upoštevati poseben značaj ladjedelnice v Gdansku in jo posebej obravnavati.
Kot simbol boja proti komunistični oblasti, ladjedelnica v Gdansku mora ostati ladjedelnica.
(PL) Gospod predsednik, ladjedelnica v Gdansku je pomemben evropski simbol, kjer so avgusta 1988 poljski delavci pod vodstvom Lecha Walese začeli stavko za svobodo in pravico.
Ladjedelnica je za delavsko gibanje po svetu postala simbol boja za sindikat ter politične in državljanske pravice.
Poudarjam, da je pobuda gospoda Wurtza, ki je omogočila današnjo razpravo v Evropskem parlamentu o nevarnosti zaprtja ladjedelnice v Gdansku, pomembna.
Ladjedelnico v Gdansku sem prvič podprl kot aktivist nezakonitega gibanja Solidarnost leta 1989, ko je vlada Mieczyslawa Rakowskega pod pretvezo slabih gospodarskih rezultatov ladjedelnico likvidirala.
Na žalost je ladjedelnica v Gdansku postala tudi simbol propadanja težke industrije ter nemoči delavcev in sindikatov pri spopadanju s tem procesom; vzorčni primer vsega, kar je opredeljeno kot igralniški kapitalizem.
Malo je ostalo od ponosne ladjedelnice, ki je bila rojstni kraj gibanja Solidarnost.
Po letu 1989 se vladajoča stranka Solidarnost ni zmenila za usodo ladjedelnice.
Podjetje je postalo mesto tržnih špekulacij, demagogije in populizma.
Po pristopu k Evropski Uniji so poljske ladjedelnice prejele državno pomoč.
Ladjedelnica v Gdansku je začela prestrukturiranje in dokazuje, da lahko posluje z dobičkom.
Zaradi sedanje zahteve Evropske komisije po zaprtju dveh od treh suhih dokov, ki jih ladjedelnica uporablja za izdelovanje ladij, bo ladjedelnica postala nedonosna in bo morala odpuščati delavce, kar bo prizadelo veliko družin.
Ob sedemindvajseti obletnici podpisa avgustovskih sporazumov pozivam k preudarnosti v zvezi s tem primerom.
Komisar, dosezimo razumen kompromis, s katerim bomo lahko načela enotnega trga, ki jih podpira Komisija, uskladili z interesi tri tisoč ladjedelniških delavcev.
Rešimo ladjedelnico v Gdansku.
(PL) Gospod predsednik, ko Komisija razpravlja o ladjedelnici v Gdansku, kljub svoji pragmatičnosti pozablja na nekaj, kar je veliko pomembneje od denarja, in sicer zgodovino.
Če ne bi bilo ladjedelnice v Gdansku, mene in veliko drugih poslancev iz srednje in vzhodne Evrope danes ne bi bilo tukaj.
Če ne bi bilo sprememb, ki so se začele v ladjedelnici, bi bila danes Evropa, ki temelji na vrednotah kot so demokracija, svoboda, enakopravnost in spoštovanje človekovih pravic, simbol boja za katere je ladjedelnica v Gdansku, povsem drugačna.
S stavkami v ladjedelnici se je začel propad komunizma.
Ni nam treba iskati simbola Evropske unije, ker je tukaj, in ne pozabite, da lahko v imenu povojne sprave med dvema državama na leto porabimo več kot 200 milijonov EUR za mesečno selitev v Strasbourg.
Zakaj ne bi finančne podpore namenili tudi ladjedelnici v Gdansku, ki simbolizira konec hladne vojne in osvoboditev celotne srednje in vzhodne Evrope komunističnega jarma?
Zato vas pozivam: ne dovolimo zaprtja ladjedelnice, ne uničimo rojstnega kraja gibanja Solidarnost in ne ocenjujmo zgodovinske vrednosti ladjedelnice v eurih.
Gospod predsednik, gospod komisar, sama sta priznala zelo pomembno politično simboliko ladjedelnic v Gdańsku in vsega kar predstavljajo.
Seveda pa so ladjedelnice več kot samo simbolika.
So temeljni kamen celotnega regionalnega gospodarstva, ker neposredno in posredno zagotavljajo na tisoče delovnih mest.
Zaprtje ali propad ladjedelnic v Gdańsku bi lahko uničilo celotno regionalno gospodarstvo in s tem življenja nekaj sto tisoč ljudi.
Gospod komisar, govorili ste o pomenu konkurence in svobodnega trga.
Rada bi vas slišala govoriti o pomenu teh delovnih mest.
Rada bi, da priznate strateški pomen te ladjedelnice za Poljsko in te industrije za Evropsko unijo kot celoto.
Mislim, da ta polemika ponovno razkriva pravila o državni pomoči in natančno usmerjenost politike EU.
Mislim, da bi bilo ironično in skoraj tragično, če bi prišlo do propada ladjedelnice v Gdańsku in vsega kar simbolizira zaradi stroge politike EU, ki se zavzema za dinamičnost konkurence, tržno gospodarstvo - in, po moje, izključitev vsega ostalega.
(PL) Gospod predsednik, nihče ne trdi, da pravila enotnega trga in konkurenčnosti niso gonilna sila pri zagotavljanju hitrega razvoja evropskega gospodarstva.
Podjetja, ki ne bodo kos temu izzivu, bodo imela težave, vključno z likvidacijo, in očitno je, da bodo zaposleni v teh podjetjih protestirali.
Kljub temu moramo proteste poljskih ladjedelniških delavcev prejšnji teden, obravnavati posebej.
V Bruselj niso prišli protestirat, da bi vzbudili sočutje ali prosili za denar.
Želeli so protestirati proti odločitvi, ki bo po njihovem mnenju ogrozila delovanje ladjedelnice in zaradi katere bo na tisoče delavcev ostalo brez službe.
Za kaj se torej delavci zavzemajo?
Ladjedelniški delavci, ki so bili v Bruslju, se zavzemajo za enake konkurenčne pogoje ter odločitev Komisije, ki temelji na zanesljivih in preverjenih informacijah, ker resničnost kaže, da si je ladjedelnica opomogla in lahko končno postane donosno podjetje.
V podobnih primerih je zakonodaja EU omogočila dodatno pomoč.
V Pogodbi so navedeni primeri takšne pomoči, ki je bila dodeljena vzhodnonemškim zveznim deželam.
Poudariti želim tudi, da to ni bil protest poljske vlade.
Protestirali so državljani Evropske unije, ladjedelniški delavci z vso pravico do protesta, ki so se organizirali in nas prišli opozorit na krivično dogajanje.
To moramo pozdraviti, ker tako gradimo civilno družbo.
Še zadnja stvar: njihov prihod v Bruselj dokazuje, da zaupajo Evropski uniji in da ji zaupa celotna poljska družba.
Mi in Evropska unija moramo upravičiti njihovo zaupanje.
(PL) Gospod predsednik, prejšnji teden je delegacija poljskih ladjedelniških delavcev prišla v Bruselj protestirat proti odločitvi Komisije o zaprtju dveh suhih dokov, ker bi to povzročilo masovno odpuščanje.
Ladjedelniški delavci menijo, da je pristop Komisije k obravnavanju vprašanja ladjedelnice prestrog in nepravičen.
Po pogovorih s komisarjema Kroesom in Špidlo so se ladjedelniški delavci na Poljsko vrnili polni upanja.
Komisija mora, kot je napovedala, znova temeljito preučiti položaj ladjedelnice.
Dodajam, da je od pristopa Poljske k Evropski uniji državo zapustilo približno milijon ljudi, ki so v tujino odšli iskat delo, in ta številka narašča.
Če bo Evropska komisija vztrajala pri svoji odločitvi, bo delo neizogibno izgubilo na tisoče ladjedelniških delavcev, ki se jim je zdaj uspelo uveljaviti na konkurenčnem trgu.
Nekatere skrbi pristranskost Komisije in njena podpora drugemu ladjedelniškemu lobiju.
Prepričan sem, da je možno najti zadovoljivo rešitev za obe strani kljub številnim pogosto nasprotujočim si predpisom.
Zato tudi jaz pozivam k spremembi odločitve proti ladjedelnici in obravnavi ladjedelnice v Gdansku ne le kot navadnega podjetja, ki izdeluje ladje, ampak tudi kot nacionalnega in evropskega simbola.
komisar. - Gospod predsednik, rad bi poudaril, da Komisija razume zgodovinski pomen ladjedelnice v Gdańsku in občutljivost zadeve.
Vsi se strinjamo glede cilja, da je treba ladjedelnico v Gdańsku prestrukturirati v trajno ladjedelnico.
Ta proces želi Komisija spodbuditi.
Komisija je temu zavezana ob hkratnem zagotavljanju enakih konkurenčnih pogojev na evropskem ladjedelniškem trgu in doslednosti pri obravnavanju podjetij, ki so v postopku prestrukturiranja.
Želim pa, da bi sedanje razprave med poljskimi organi in Komisijo lahko privedle do zadovoljivega izida.
Ta razprava je končana.
(Seja je bila prekinjena ob 11.15 in se je nadaljevala ob 11,30.)
Sporočila predsedstva
Kolegi, kot lahko vidite, v sejno dvorano sta bila nameščena dva nova informacijska zaslona.
Ta sta večja in omogočata več možnosti kot prejšnja zaslona.
To je prvi korak projekta, ki se izvaja za izboljšanje kakovosti in predstavitve informacij glede postopkov na plenarnih zasedanjih članom in javnosti.
Zlasti po vsakem poimenskem glasovanju bo za kratek čas prikazan grafičen pregled sejne dvorane, ki bo prikazoval vzorce glasovanja v Parlamentu.
Ta novost, ki jo uporablja že veliko nacionalnih parlamentov, zgolj predstavlja informacije, ki so v vsakem primeru podrobno objavljene v rezultatih glasovanja, ki so priloženi zapisniku seje.
Vendar bo poleg odločitve predsedstva Parlamenta, sprejete včeraj zvečer, konferenca predsednikov, s svojo mogočno modrostjo, v četrtek odločila, ali želijo predsedniki skupin v prihodnje stalno uporabljati ta vidik sistema.
Medtem je bilo danes zjutraj izvedeno posvetovanje s političnimi skupinami, na katerem so se sporazumele, da se dovoli poskusna uporaba tega grafičnega prikaza na našem glasovanju danes zjutraj.
1.
NUTS - sprememba Uredbe (ES) št. 1059/2003 zaradi pristopa Bolgarije in Romunije k Evropski uniji (glasovanje)
- Poročilo: Gerardo Galeote
2.
Europolove analitične datoteke (glasovanje)
- Poročilo: Agustín Díaz de Mera García Consuegra
3.
Naravne nesreče (glasovanje)
- Skupni predlog resolucije: Naravne nesreče
- Pred glasovanjem o predlogu spremembe 4:
(IT) Gospod predsednik, gospe in gospodje, zahtevam, da se na koncu odstavka 23 dodajo besede "in posodobitev zemljiške knjige" kot bistven instrument za spremljanje razmer in tudi kot instrument teritorialne politike.
(Ustni predlog spremembe je bil sprejet.)
4.
Boljša pravna ureditev v Evropski uniji (glasovanje)
- Poročilo: Katalin Lévai
5.
Boljša priprava zakonodaje 2005: načeli subsidiarnosti in sorazmernosti (glasovanje)
- Poročilo: Bert Doorn
6.
Poenostavitev zakonodajnega okolja (glasovanje)
- Poročilo: Giuseppe Gargani
7.
Uporaba "mehkega prava" (glasovanje)
- Poročilo: Manuel Medina Ortega
8.
Revizija enotnega trga (glasovanje)
- Poročilo: Jacques Toubon
(IT) Gospod predsednik, gospe in gospodje, prosila sem, če lahko spregovorim o vprašanju v zvezi z našim urnikom dela: ker začetek šolskega leta že nekaj let sovpadata z našim plenarnim zasedanjem, in bo na žalost tudi naslednje leto, imajo poslanci in veliko naših uradnikov, ki imajo družine, velike težave.
Menim, da bi Parlament moral razpravljati o tem vprašanju, ker je dobrobit otrok, ki bi jih v šolo morali pospremiti starši, stvar, za katero se spodobi, da jo Parlament obravnava.
(Ploskanje.)
Hvala gospa Frassoni, prepričan sem, da je vaše stališče utemeljeno, ampak zamudili ste na sejo, zato se prosim zglasite pri ravnatelju.
(Smeh.)
Gospod predsednik, ne vem, kateri člen to ureja, vendar na mojem seznamu glasovanja je še eno poročilo, o katerem je treba glasovati - Ayale Sender.
Se ponovno sestanemo ob 12:30?
Razprava ni potekala in glasovanje se bo izvedlo jutri.
Hvala za opozorilo.
Čas glasovanja
Naslednja točka je glasovanje.
(Za rezultate glasovanja in druge informacije v zvezi z njim: glej zapisnik)
Obrazložitev glasovanja
v pisni obliki. - (PT) Pred nami je pobuda Republike Finske, cilj katere je sprejetje pravil o analitičnih datotekah k veljavni zakonodaji.
Pravzaprav protokol iz leta 2003, ki je začel veljati aprila letos, spreminja naslov III Konvencije o Europolu, zlasti tisti del, ki zadeva odpiranje analitičnih datotek ter zbiranje, obdelavo, uporabo in brisanje osebnih podatkov v teh datotekah.
To pomeni, da bo treba v skladu s tem spremeniti izvedbena pravila, ki so bila sprejeta.
Zato je to potreben in ustrezen, čeprav začasen, ukrep.
Ukrep bo veljal omejeno obdobje, ker bodo z začetkom veljavnosti sklepa Sveta o ustanovitvi Evropskega policijskega urada vsi prejšnji predpisi odpravljeni.
(DE) Gospod predsednik, glasoval sem za to resolucijo, vendar bom izpostavil eno točko, in sicer sklicevanje na vzpostavitev evropske enote za civilno zaščito.
V Evropskem parlamentu smo nagnjeni k temu, da se na določene dogodke odzovemo tako, da takoj pozovemo k ustanovitvi nove institucije ali vzpostavitvi nove funkcije.
V tem primeru je treba znova jasno povedati, da se odgovornost za obvladovanje naravnih nesreč državam članicam ne more in ne sme odvzeti: v prvi vrsti so države članice odgovorne in pristojne za sprejemanje preventivnih ukrepov ter zagotavljanje najboljše opreme in najboljšega usposabljanja za gasilske službe, da se lahko učinkovito spopadajo z naravnimi nesrečami.
Države članice lahko le v izjemnih primerih, kot je velika katastrofa, zaprosijo Evropsko unijo za posredovanje, podporo in solidarnost.
Vendar morajo glavno odgovornost nositi države članice.
(DE) Gospod predsednik, glasoval sem za resolucijo o naravnih nesrečah, ker se je znova izkazalo, da Evropa v teh ekstremnih razmerah ni neranljiva in potrebuje solidarnost EU.
Vendar nekaj mora biti jasno: močno je treba izboljšati usklajevanje in ne sme se zgoditi, da bi države članice EU za dodatno pomoč morale prositi tretje države, ker jim mi potrebne pomoči ne bi mogli zagotoviti.
Izziv za države članice je razviti bolje organizirane strukture pomoči, zlasti tiste, ki vključujejo prostovoljce, na primer z zagotavljanjem najboljšega možnega usposabljanja in opreme za gasilske službe.
Odstranjevanje mrtvih hišnih in divjih živali je velika težava, ki jo je treba čim prej rešiti, da bi preprečili izbruh bolezni in zmanjšali okoljsko škodo.
(DE) Gospod predsednik, tudi jaz sem glasoval za resolucijo, čeprav menim, da ti grozljivi gozdni požari ne bi smeli biti vzrok za ustanavljanje novih institucij EU.
Menim, da niti evropska agencija za civilno zaščito niti evropska enota za posredovanje v primeru nesreč ne bosta mogli nuditi učinkovite zaščite pred naravnimi nesrečami v EU.
Bolj verjetno je, da se bo povečala birokracija in zvišali stroški.
Zato moramo izboljšati mednarodno sodelovanje, da bomo bolje pripravljeni na prihodnje naravne nesreče, ter ustrezno vzdrževati gasilske službe in gozdove, da se bo obseg naravnih nesreč v prihodnosti zmanjšal.
Gospod predsednik, povedati moram, da na seznamu glasovanja moje skupine ta resolucija o naravnih nesrečah opisuje gozdne požare, vendar so naravne nesreče poleti v Evropi obsegale več kot to in v svoji regiji želim izpostaviti najhujše poplave v več kot sto letih.
Tretjina milijonov ljudi je bila brez pitne vode več kot teden dni.
4 000 je bilo močno poškodovanih in več deset tisoč ljudi je bilo treba evakuirati, pri čemer so skupni stroški znašali 150 milijonov EUR.
Upam, da bo moja vlada zaprosila za pomoč Evropsko komisijo, da se okrožju in mestom v moji regiji ter drugod v Britaniji omogoči, da dejansko dobijo nekaj nadomestila za stroške, ki jih bo zagotovo morala poravnati zelo majhna skupina prebivalstva.
Naslov predloga resolucije je "naravne nesreče" in je bil popravljen.
Gospod predsednik, rada bi samo ponovila, kar je dejal gospod Ford o naravnih nesrečah v Združenem kraljestvu.
Ljudje se morda tega ne zavedajo, ampak poplavljenih je bilo 40 000 stanovanjskih nepremičnin.
Poškodovanih je bilo devetsto šol.
Glavne železniške proge so še vedno zaprte.
Poškodovana so bila kmetijska zemljišča, vključno s 75 % posevki graha v Združenem kraljestvu.
V moji regiji Yorkshire in Humber je bilo prizadetih več tisoč ljudi in veliko se jih še vedno ne more vrniti na svoja zemljišča.
Vlada Združenega kraljestva je zdaj zaprosila za solidarnostno financiranje, zato od Komisije pričakujemo hiter odziv, hkrati pa želimo, da vse institucije EU določijo podnebne spremembe kot glavno prednostno nalogo.
Ko bomo v naslednjih nekaj mesecih v Parlamentu obravnavali velik del zakonodaje, upam, da bodo kolegi upoštevali naravne nesreče tega poletja in zagotovili prispevek k reševanju dolgoročnega vprašanja podnebnih sprememb, ter upam, da se naravne nesreče v takem obsegu ne bodo ponovile.
Gospod predsednik, tudi jaz bi rad podprl zahtevek za sredstva Evropske komisije.
Moja regija, jugovzhodna Anglija, je utrpela enako škodo, zlasti Oxfordshire in deli Berkshira, zato sva s kolegom gospodom Hannanom pri Evropski komisiji vložila zahtevek za sredstva za izredne razmere.
Vstal sem zato, da bi Komisijo pozval k pospešitvi financiranja izdatkov in povrnitve v običajno stanje moje regije, jugovzhodne Anglije.
v pisni obliki. - (FR) Z glasovanjem za resolucijo o naravnih nesrečah, ki so se zgodile to poletje, sem želel izraziti solidarnost z družinami žrtev in tistimi, ki živijo v opustošenih regijah.
Zahvaljujem se tudi vsem strokovnjakom, prostovoljcem in lokalnim organom, ki so pomagali pri gašenju ognja in reševanju žrtev poplav.
Menim, da je treba za obnovo zelo prizadetih regij čim prej sprejeti ukrepe nujne pomoči Skupnosti, zlasti finančne.
Obnoviti moramo proizvodni potencial prizadetih območij, spodbuditi ustvarjanje delovnih mest in sprejeti ustrezne ukrepe za poravnavo socialnih stroškov, ki so nastali zaradi izgube delovnih mest in drugih virov dohodka.
Še vedno sem zaskrbljena nad vedno večjim številom naravnih nesreč zaradi izrednih vremenskih razmer, ki jih strokovnjaki pripisujejo podnebnim spremembam, ki povzročajo globalno segrevanje.
Zato Komisijo pozivam k ukrepanju, da se zagotovi skladnost z obveznostmi iz kjotskega sporazuma in njihovim učinkom.
v pisni obliki. - Medtem ko podpiramo in glasujemo za skupni predlog resolucije o naravnih nesrečah, imamo britanski konservativci pomisleke glede oblikovanja "evropskih sil" (odstavek 9), ker verjamemo, da se morajo zmogljivosti za preprečevanje in hiter odziv osredotočati na sredstva držav članic.
v pisni obliki. - (PT) Menimo, da je to dobra resolucija, zato predlagamo, da glasujemo za njo vsi, vendar moramo opozoriti na to, da ne vključuje nobenih pomembnih predlogov (kljub sklicevanjem na prejšnje resolucije EP) in poudarja druge, s katerimi se ne strinjamo.
Zato moramo vztrajati pri pregledu uredbe o solidarnostnem skladu, da bo zajemala regionalne nesreče, zagotovila mehanizme za pomoč ljudem, prizadetim v nesreči, in pri pogozdovanju, pri čemer mora biti poudarek na preprečevanju velikih nesreč, ki jih povzročajo podnebne spremembe.
Evropska unija mora vzpostaviti in financirati sistem javnega kmetijskega zavarovanja, ki bo kmetom v času izrednih razmer, kot so suša, požari in poplave, zagotovil minimalne osebne prejemke.
Bistveno je izbrati politiko preprečevanja za obravnavanje naravnih nesreč, ki zlasti prizadenejo sredozemsko območje, ter uvedbo radikalnih sprememb skupne kmetijske politike za boj proti zmanjševanju števila malih in srednje velikih kmetij in družinskih kmetij s spodbujanjem kmetijske proizvodnje, biotske raznolikosti in obdelave zemlje.
Dvomimo o mehanizmu Skupnosti za civilno zaščito, ker se lahko izkaže za še en način omejevanja nacionalne suverenosti, na primer na področju upravljanja z naravnimi viri, zlasti gozdom in gozdnato pokrajino.
v pisni obliki. - (PL) Že nekaj let jesensko zasedanje Parlamenta odpremo z razpravo o tragičnih posledicah naravnih nesreč, ki so poleti prizadele Evropo.
Suše, vročinski vali, poplave in požari pustošijo Evropo.
Če k temu dodamo še industrijske katastrofe, ki jih povzročajo naravne sile, lahko ugotovimo, da se državljani Evrope ne morejo braniti pred uničujočo močjo narave.
Letos je v požarih v Grčiji umrlo več kot 60 ljudi, veliko družin je izgubilo vso imetje in uničenih je bilo na tisoče hektarjev gozdnih površin in oljčnih nasadov.
To je zelo tragična slika.
Vem, kaj takšna tragedija pomeni.
Mojo državo so prizadele poplave in v tragičnih rudarskih nesrečah je umrlo veliko ljudi.
Zato izražam sočutje in evropsko solidarnost družinam in ljubljenim osebam žrtev naravne nesreče v Grčiji ter prebivalcem regij, ki so jih prizadeli požari.
Hkrati menim, da si Evropa vpričo teh dogodkov neukrepanja ne more privoščiti.
To pa ne pomeni le finančne pomoči EU za obnovo prizadetih regij.
Najprej moramo v EU vzpostaviti učinkovitejši mehanizem preprečevanja in zgodnjega opozarjanja, ki bo zagotovo vplival vsaj na zmanjšanje učinkov nesreč, če že ne bo omogočil, da se jim izognemo.
Čeprav je za zaščito prebivalcev pred nesrečami odgovorna vsaka država članica, moramo razmisliti o učinkovitejšem spremljanju nacionalnih politik obvladovanja kriznih razmer ter mogoče celo o skupni enoti za hitro posredovanje.
v pisni obliki. - (PT) Globoko obžalujemo žrtve obsežnih gozdnih požarov spomladi, zlasti v Grčiji, in izražamo solidarnost z njihovimi družinami in vsemi, ki so jih požari prizadeli.
Zdaj so potrebna dejanja, ne besede.
EU mora za izpolnjevanje materialnih potreb ljudi, prizadetih v požaru, ter za spodbujanje socialne, gospodarske in okoljske obnove prizadetih regij uporabiti potrebne finančne instrumente in sredstva.
Glede na zgoraj povedano, poudarjam nekatere predloge, ki smo jih predložili leta 2003 in leta 2005 in so še vedno pomembni:
ohraniti upravičenost regionalnih nesreč do pomoči iz solidarnostnega sklada;
priznati naravne nesreče na sredozemskem območju, kjer je zabeleženih več kot 90 % gozdnih požarov in suš;
vzpostaviti program Skupnosti za zaščito gozdov in gozdnato pokrajino pred požari;
preučiti možnost za vzpostavitev sklada za odpravljanje posledic nesreče na področju kmetijstva;
posebno pozornost nameniti regijam z najbolj omejenimi možnostmi v primeru naravnih nesreč.
Na koncu poudarjam, če bi vedno večja proračunska sredstva za vojaške namene namesto tega namenili za preprečevanje in boj proti naravnim nesrečam ter obnovi prizadetih območij, bi zmanjšali pojavnost teh nesreč in njihove posledice.
v pisni obliki. - (FR) Konec avgusta je Grčijo prizadela najhujša naravna nesreča do zdaj.
V ogromnih požarih, ki so zajeli velik del Peloponeza, je umrlo 63 ljudi, poginilo 40 000 glav živine, zgorelo 250 000 oljk ter več sto tisoč hektarjev gozda.
Trije dnevi žalovanja, ki jih je razglasil predsednik vlade Kostas Karamanlis, ne morejo prikriti dejstva, da država, v kateri je nevarnost požarov nekaj običajnega, ni uspela zaščititi prebivalcev in pomagati vaščanom, ki so jih obkrožili požari.
Povsod so bili dokazi pomanjkanja ljudi in opreme ter neuspešnega načrtovanja in usklajevanja operacij.
Tako kot prejšnja vladajoča stranka PASOK tudi vlada Nove demokracije ni storila ničesar, da bi preprečila obseg in tragične posledice požarov.
Tudi ko so požari že izbruhnili po vsej Grčiji, je predsednik vlade brez obotavljanje in le iz političnih razlogov razglasil, da bodo splošne volitve potekale, kot je bilo načrtovano.
V podporo Grkom, ki so bili žrtve svojih politikov, upajmo, da bodo v prihodnosti neodgovorne vlade zamenjale odgovorne.
v pisni obliki. - Glasoval sem za resolucijo o poletnih naravnih nesrečah in zlasti pozdravljam obstoj solidarnostnega sklada EU, ki je na voljo za pomoč državam članicam pri odpravljanju posledic takšnih nesreč.
Gre za uporaben izraz solidarnosti, ki je v resnično pomoč državam in državljanom EU, ko jo najbolj potrebujejo.
v pisni obliki. - (IT) Hudi požari, ki so to poletje prizadeli zlati Grčijo in Italijo in v katerih je umrlo več ljudi ter bilo uničenih več tisoč hektarjev gozdnate pokrajine in kmetijskih površin, znova opozarjajo, da morajo enote civilne zaščite držav članic bolje usklajevati ukrepe za hitro posredovanje.
Zato je zdaj jasno, da je treba ustanoviti evropsko agencijo za civilno zaščito, ki bo usklajevala in upravljala z ukrepi za odpravo ali preprečevanje vzrokov nesreč.
Ta agencija, ustanovitev katere je avtor že večkrat predlagal Komisiji na podlagi pozitivnih izkušenj ameriške zvezne agencije za obvladovanje izrednih razmer, ne bi bila odgovorna le za obvladovanje uničujočih požarov, ki vsako leto v sredozemskih državah povzročijo ogromno škodo, ampak bi bila odgovorna tudi za takojšnje ukrepanje za obvladovanje izrednih razmer, ki nastanejo zaradi različnih naravnih nesreč, kot so poplave, ki so pred kratkim prizadele Bolgarijo, ali nesreč, ki jih povzroči človek.
Poudariti je treba, da lahko nesreče prizadenejo več držav, pri čemer se Evropa ne sme zanašati le na velikodušnost prostovoljcev ali na pristojnosti in sredstva države, ki so jo nesreče prizadele, ampak mora imeti dovolj človeških in finančnih virov ter ustrezne opreme, da lahko takoj ukrepa.
v pisni obliki. - (PT) Iz doslednosti s tem, kar smo zagovarjali v preteklosti in kar pričakujemo od evropskega solidarnostnega sklada, bom glasoval za to resolucijo.
Vendar pri glasovanju ne gre le za doslednost.
Ena od številnih prednosti evropskega povezovanja je prednost obsega in ekonomije obsega, ki vključuje solidarnost.
Na evropski ravni se lahko z nesrečami, ki jih ne povzroča neustrezno vodenje države, ampak narava in njena vedno večja nepredvidljivost, soočimo s solidarnostjo brez omejevanja pristojnosti držav članic in njihovih vlad.
Vendar pri tem ne smemo zanemariti človeškega dejavnika, in sicer v primeru požiga ali kadar je za te nesreče in za okrepitev njihovih posledic krivo prostorsko načrtovanje.
Zato menim, da moramo pregledati veliko naših politik, zlasti na področju upravljanja z gozdom in gozdnato pokrajino ter razvoja podeželja. Poleg tega moramo pregledati tudi naše okoljske ukrepe, da človeku preprečimo, da postane še bolj uničujoč od narave.
v pisni obliki. - (FR) V požarih, ki so konec avgusta pustošili po Grčiji, je umrlo več kot 60 ljudi, poleg tega je bilo uničenih več kot 184 000 hektarjev zemlje.
Evropa dogajanja ni le opazovala.
Solidarnost je bila zagotovljena z evropskim instrumentom za hitro posredovanje, tj. skupnim sistemom civilne zaščite, ki smo ga sprejeli marca lani in v okviru katerega 30 držav državam, ki jih prizadenejo naravne nesreče ali nesreče, ki jih povzroči človek, zagotovi vire, kot je letalo za gašenje Canadair, cisterne in usposobljeno osebje (zelene baretke).
Nisem navdušen nad prenosom pristojnosti na evropsko raven, vendar menim, da je sistem civilne zaščite Skupnosti smiseln, ker naravne nesreče ne poznajo meja.
To sem že večkrat ponovil v tem Parlamentu, zlasti v času hudih požarov na Portugalskem leta 2003.
Evropska unija mora pokazati svoje prednosti.
Služi lahko kot model solidarnosti za vse državljane Evrope in ne le v primeru te nesreče.
v pisni obliki. - (FR) Evropa se na nesreče, kot so katastrofalna nevihta decembra 1999, poplave v Srednji Evropi leta 2002, požari na Portugalskem in v Španiji leta 2004 ter zdaj požari v Grčiji, v katerih je umrlo več ljudi, Bolgariji in Romuniji, vedno odzove s sočutjem, pri čemer Komisija vsakič obljubi, da bo izboljšala svojo solidarnost in mehanizme pomoči.
V tem parlamentu sem 18 januarja 2000 pozval k vzpostavitvi enot Eurocorps za zaščito javne varnosti in to idejo je nato komisar Barnier obravnaval v svojem poročilu iz maja 2006.
V tem parlamentu smo zaman pozivali k obnovi uredbe iz leta 1992, v skladu s katero bi zagotovili sredstva za infrastrukturo in opremo za preprečevanje požarov, kot so požarni pasovi, dovozi in sistemi za spremljanje.
Zdaj ne smemo čakati na novo nesrečo, na še več žrtev.
Uresničimo Barnierjev predlog.
Imamo vojaške enote Eurocorps.
Zagotovo lahko Evropa za zaščito njenih državljanov pred naravnimi in naključnimi nesrečami vzpostavi enote Eurocorps za zaščito javne varnosti.
Nato moramo države članice pozvati, da naredijo načrte za preprečevanje gozdnih požarov, ter jim pomagati pri njihovem financiranju iz posebnega finančnega instrumenta, podobnega tistemu v stari uredbi iz leta 1992.
Ob soočanju s podnebnimi spremembami je uvedba ambicioznih politik preprečevanja v interesu celotne Evrope.
(SK) Ker so regije glede na svojo vlogo v zakonodajnem procesu pogosto neposredno odgovorne za izvajanje in izvrševanje zakonodaje EU, so prizadevanja za boljšo pravno ureditev izredno pomembna.
Nacionalni in lokalni organi na različnih ravneh, gospodarski in socialni partnerji, predstavniki civilne družbe in nevladnih organizacij morajo čim bolj aktivno sodelovati v postopku posvetovanja glede priprave zakonodaje EU.
Prav tako pomembna je njihova vloga pri ocenjevanju vpliva in učinka te zakonodaje na države članice.
Ob upoštevanju lokalnih in regionalnih razmer in razlik se bo povečala kakovost, jasnost in preglednost predpisov, ki se pripravljajo.
Na ta način se bomo izognili napačnim razlagam ter zamudam pri prenosu in izvajanju zakonodaje.
(SK) V okviru mojega poslanskega mandata se srečujem s pritožbami državljanov, da nekatere države članice pri prenosu zakonodaje državljanom nalagajo obveznosti, ki presegajo zahteve zadevne zakonodaje.
Zaradi nalaganja nepotrebnih upravnih bremen državljani nasprotujejo sprejemanju zakonodaje EU.
Glasovala sem za poročilo o boljši pravni ureditvi v Evropski uniji, ki vključuje moje predloge sprememb, ker omogoča obravnavanje evropske zakonodaje z novega vidika.
Ker namen evropske zakonodaje ni bremeniti življenje državljanov EU, ampak ga olajšati, jo je treba pripraviti na preprost in razumljiv način, s poudarkom na kakovosti in ne količini.
Poleg tega bodo državljani imeli veliko več zaupanja v evropski projekt, če bodo zadevne strani na vseh ravneh ustrezno in pravočasno seznanjene s prenosom zakonodaje EU.
v pisni obliki. - Glasoval sem za poročilo o boljši pravni ureditvi EU.
Močno podpiram ureditev po čim nižjih stroških in na najbolj učinkovit način, da se pripomore k razvoju konkurenčnejšega evropskega gospodarstva ter da se istočasno zagotovijo boljši socialni, okoljski in gospodarski rezultati.
v pisni obliki. - Britanski konservativci obžalujejo, da se odstavek tri zdi nejasen, ker podpira "vsako" pobudo za izvrševanje zakonodaje Skupnosti.
Britanski konservativci podpirajo izvrševanje zakonodaje Skupnosti, vendar želijo analizirati in preučiti vsako pobudo, ki jo predlaga Komisija.
Drugače pa menimo, da je to poročilo odlično zastavljeno.
v pisni obliki. - Glasoval sem za poročilo o najboljšem načinu oblikovanja zakonodaje in ureditve EU.
Učinkovitejši in racionalizirani regulativni in pravni okviri bodo po vsej EU izboljšali socialne in gospodarske rezultate, ustvarili več delovnih mest ter izboljšali kakovost življenja.
v pisni obliki. - (PT) Poročilo navaja, da je poenostavitev zakonodajnega okolja z namenom zagotavljanja jasnosti, učinkovitosti in kakovosti zakonodaje predpogoj za doseganje cilja izboljšanja priprave zakonodaje, ki je ena od prednostnih nalog Evropske unije.
Hkrati navaja, da je bilo v drug tekoči program, posebej namenjen kodifikacijam, vključenih 500 novih zakonodajnih pobud (približno 200 od njih le v letu 2007), kar kaže na zapletenost birokracije EU.
Poudarja tudi, da mora poenostavitev na evropski ravni spremljati ustrezna poenostavitev na nacionalni ravni, s čimer se zagotovi, da nacionalni predpisi ali tehnične ovire ne ogrozijo prednosti poenostavitve na ravni Skupnosti.
Vendar je treba razlikovati med izključno birokratskimi zadevami in primeri, ko so pravice lahko ogrožene.
Strinjamo se s predlogom, da naj Komisija enkrat za vselej sprejme prenovitev kot običajno zakonodajno tehniko, tako da bo za vsako pobudo na voljo celotno besedilo, tudi v primeru posebnih predlogov sprememb, z jasno označenimi novimi in nespremenjenimi deli, s čimer bo zagotovljena čitljivost in večja preglednost zakonodaje Skupnosti.
v pisni obliki. - Glasoval sem za resolucijo o boljši pravni ureditvi.
Kot socialist nimam nič proti dodatni obremenitvi industrije, da se zaščitijo zdravje in varnost, okolje ali zviša minimalna plača.
Kljub temu si želim stroškovne učinkovitosti.
Britanski vladni urad je ocenil, da je Direktiva o izrabljenih vozilih, ki je začela veljati pred nekaj leti, imela gospodarske stroške v višini 400 milijonov GBP (590 milijonov EUR), pri čemer letno zagotavlja okoljske in socialne koristi na ravni 100 milijonov GBP (150 milijonov EUR).
Če so te številke vsaj približno natančne, je bila ta direktiva politični in okoljski neuspeh.
Želimo si stroške za industrijo (in družbo) z večkratnim povečanjem koristi, pri čemer se s stroški v višini 100 milijonov GBP zagotovijo koristi v višini 500 milijonov EUR.
To bo doseženo z izvajanjem priporočil za prihodnjo analizo stroškov in koristi predlagane zakonodaje.
v pisni obliki. - (SV) Menimo, da lahko imamo in da še vedno potrebujemo oboje, tradicionalno zakonodajo in odprto metodo usklajevanja.
Zato se ne strinjamo, da bi se odprta metoda usklajevanja uporabljala le v izjemnih primerih.
Še naprej jo je treba uporabljati, kadar usklajevanje ni zaželeno ali uporabno.
Hkrati menimo, da mora Evropski parlament tesneje sodelovati pri uporabi odprte metode usklajevanja.
v pisni obliki. - Britanski konservativci podpirajo širok pritisk poročila Medine Ortega, ki določa jasne omejitve glede spodbujanja in izvajanja zakonodaje Skupnosti.
V zvezi z odstavkom 18 želimo pojasniti, da konzervativci ne podpirajo tesnejšega evropskega povezovanja, ampak se strinjajo, da zdaj obstaja nezaupanje v institucije EU, ki bi ga lahko ti predlogi zmanjšali.
v pisni obliki. - (PT) Strinjamo se samo z eno točko poročila, in sicer, da je pojem nezavezujoči pravni instrumenti (instrumenti mehkega prava) po običajni praksi dvoumen in škodljiv in se ga ne bi smelo uporabljati v dokumentih institucij Skupnosti.
Takšni instrumenti mehkega prava, ki jih je mogoče uporabiti kot razlagalna ali pripravljalna orodja za zavezujoče pravne akte, se ne smejo obravnavati kot zakonodaja in se jim ne sme pripisovati učinkovitost glede ustvarjanja norm, poleg tega je odločitev o njihovi uporabi odvisna od posamezne države članice, zlasti kadar ti instrumenti pojasnjujejo razlago nacionalnih ukrepov, ki so bili sprejeti z namenom njihovega izvajanja, ali kadar je njihov namen dopolnitev zavezujočih določb Skupnosti.
Očitno je, da tako imenovani nezavezujoči pravni instrumenti ne morejo nadomestiti pravnih aktov in instrumentov, ki so na voljo za zagotavljanje kontinuitete zakonodajnih postopkov.
Zato mora Komisija, preden predlaga kakršne koli ukrepe v zvezi z instrumenti mehkega prava, posebno pozornost nameniti vplivu mehkega prava na potrošnike ter njihovim možnostim za vlaganje pravnih sredstev.
v pisni obliki. - (CS) To poročilo je zelo pomembno z vidika izboljšanja in poenostavitve pravnega okolja Skupnosti.
Poudariti želim, da je pomembno zlasti v smislu krepitve vloge Evropskega parlamenta v zakonodajnem procesu ter odprave pomanjkanja demokracije.
Poleg tega v celoti podpiram predlog o vzpostavitvi metod posvetovanja z Evropskim parlamentom o sprejetju tako imenovanih nezavezujočih pravnih aktov, zlasti zaradi njihove pogoste uporabe. Pogosto so obravnavani kot nejasni in neučinkoviti, medtem ko z njihovo prekomerno uporabo Komisija morda presega svoje pristojnosti.
Poleg tega lahko ti akti v javnosti ustvarjajo občutek evropske "nadbirokracije".
Poročilo priporoča tudi, naj se mehko pravo ne uporablja v uradnih dokumentih Skupnosti in naj se razlika med dura lex in mollis lex ne prizna, ampak menim, da to nista pomembni vprašanji.
Razlika med zavezujočimi in nezavezujočimi akti Skupnosti je dejstvo in to priporočilo njihovega obstoja ali vsebine ne spreminja.
Poleg tega, ker mehka pravila sekundarne zakonodaje Skupnosti niso pravno zavezujoča, to še ne pomeni, da so brez pravne vrednosti.
Pomislite na primer na njihovo pomembnost pri razlaganju pravnih aktov.
Poleg tega je lahko organ Skupnosti, ki v skladu s svojo obveznostjo ne izda priporočila ali ne izrazi mnenja, obtožen neukrepanja.
Vendar zadnja tehnična pripomba ne zmanjšuje pomembnosti poročila kot celote.
(PL) Gospod predsednik, danes smo potrdili poročilo, ki vključuje revizijo delovanja skupnega trga Evropske unije.
Zaradi skupnega trga, ki obsega prosti pretok oseb, storitev, kapitala in blaga, sta se zelo povečala gospodarska rast in zaposlovanje ter izboljšala konkurenčnost evropskega gospodarstva.
Vendar je treba za izboljšanje njegovega delovanja odpraviti obstoječe ovire in nepotrebne predpise.
Na žalost nekatere države omejujejo pretok delovne sile iz novih držav članic.
Pomembno je tudi, da naše državljane, vlagatelje in poslovneže seznanimo s koristmi in priložnostmi, ki jih ponuja skupni notranji trg.
Enoten trg brez meja ali omejitev je temeljni steber Evropske unije.
Skupni trg z uvajanjem preglednih načel konkurence in spodbujanjem rasti podjetništva združuje našo celotno skupnost.
Vendar mora skupni trg upoštevati socialno kohezijo, vprašanje zaposlovanja ter varstvo okolja in potrošnikov.
Zlasti pomembno vprašanje so ukrepi za zmanjšanje upravnega bremena v Evropski uniji.
Gospod predsednik, v odstavku 16 poročila gospoda Toubona je izraženo obžalovanje, da se ni dovolj poudaril potencialen prispevek jedrske energije.
Moj glas proti temu temelji na predvidevanju, da se je nanašal na cepitev jedra, v zvezi s katerim imamo jaz in veliko drugih pomisleke glede odlaganja radioaktivnih odpadkov in posledic razgradnje.
Podporo pa si zasluži vsak poudarek potencialnega prispevka zlitja jedra, čeprav je tu v prihodnje potrebnega še nekaj dela.
Odstavek 32 se med drugim nanaša na uskladitev na področju obdavčevanja in prav tako poziva Komisijo, da pospeši predloge glede skupne konsolidirane davčne osnove za pravne osebe.
Irska delegacija skupine PPE-DE odločno nasprotuje vsakršni uskladitvi neposrednega obdavčevanja, vključno z obdavčevanjem pravnih oseb, in še naprej bomo zavračali predloge, ki slabijo to stališče.
Zato se kljub številnim odličnim točkam poročila Toubona s kolegi vzdržujemo.
v pisni obliki. - (SV) Menimo, da poročilo uravnoteženo obravnava notranji trg, ter pozdravljamo zlasti določbe o presojah okoljskih in socialnih vplivov, na katerih morajo temeljiti nove pobude politike.
Medtem ko se ne strinjamo s prispevkom jedrske energije in menimo, da poročilo ni jasno glede davčnih zadev.
Na primer, nismo prepričani o pobudah, ki jih mora Komisija sprejeti na področju trošarin in davka na dodano vrednost, ter poudarjamo, da so za določanje ravni obdavčitve odgovorne države članice.
Prav tako ni jasno, kateri ukrepi trgovinske zaščite so mišljeni v poročilu.
Čeprav smo si želeli natančnejših določb o socialnih klavzulah, smo glasovali za to poročilo kot celoto, ker pozdravljamo revizijo in splošno usmeritev poročila.
v pisni obliki. - V prvih 10 letih je notranji trg gospodarstvu EU dodal 877 milijard EUR.
Pripomogel je k oblikovanju 2,5 milijona delovnih mest.
Ta dejstva sama po sebi izražajo uspeh notranjega trga.
Kot trgovinska država lahko ima Irska koristi le od v celoti delujočega enotnega trga.
Zagotavljanje konkurenčnosti je zelo pomemben element mešanice politik v celoti delujočega enotnega trga.
Ne strinjam se, da skupna konsolidirana davčna osnova za dohodke pravnih oseb ne bo ovirala konkurenčnosti EU, kot je navedeno v poročilu Toubona.
Skupna konsolidirana davčna osnova za dohodke pravnih oseb je stranski izhod za davčno usklajevanje.
Pomembno je, da lahko države članice za dosego svojih socialnih in gospodarskih ciljev različno uporabljajo obdavčitev in določajo različne davčne stopnje, kar bi davčno usklajevanje preprečilo.
Poročilo Toubona vključuje veliko ugodnih točk v zvezi z družbo znanja za trajnostno EU, EU, odprto svetu, in dobro pravno urejeno EU.
Kljub temu sem se vzdržal zadnjega glasovanja, ker sem trdno prepričan, da je za EU najboljše spodbujanje davčne konkurence in ne davčnega usklajevanja.
v pisni obliki. - (FR) Glasovala sem proti poročilu o reviziji enotnega trga: premagovanje ovir in neučinkovitosti z boljšim izvajanjem in uveljavljanjem.
Ne strinjam se s pristopom poročevalca, gospoda Toubona, v skladu s katerim za odpiranje trga konkurenci ne bi bile določene omejitve ali socialna ureditev.
Glasovala sem tudi proti nadaljnji liberalizaciji poštnih storitev, za katero se zavzema poročilo, in obžalujem, da so bili predlogi sprememb o socialni in davčni uskladitvi zavrnjeni.
Poleg tega obžalujem novo sklicevanje na uvedbo neomejenega čezatlantskega notranjega trga ter poudarjam, da je treba dati prednost zaščiti in spodbujanju evropskega socialnega modela.
Menim, da mora biti dokončna vzpostavitev enotnega trga urejena z zagotovili socialne zaščite za državljane Evrope, kar to poročilo, kot edini prispevek Evropskega parlamenta k reviziji enotnega trga, ne predlaga.
v pisni obliki. - (FR) Francoski socialisti so glasovali za poročilo gospoda Toubona o reviziji enotnega trga in njegovi prilagoditvi enaindvajsetemu stoletju, ker obravnava pomembne vidike, ki so včasih v razpravah o dokončni vzpostavitvi enotnega trga prezrti.
Socialna in ozemeljska kohezija ter sodobne storitve splošnega pomena morajo biti povezane z dokončno vzpostavitvijo enotnega trga.
Kljub temu smo glasovali proti odstavku 24 o liberalizaciji poštnih storitev.
Poročilo poudarja tudi vprašanje varstva potrošnikov, ki je tesno povezano z dokončno vzpostavitvijo evropskega enotnega trga in ga je treba zagotoviti.
Tudi okoljski vidik je treba vključiti v zahteve notranjega trga, ki ob upoštevanju teh splošnih načel predstavlja bogastvo Evropske unije.
Pomembna točka poročila so mala in srednje velika podjetja ter lajšanje njihovega dostopa na evropski notranji trg z vidika ključne vloge, ki jo ta podjetja in obrtna industrija imajo na področju evropskega zaposlovanja in inovacij.
Podpiram zlasti odločenost poročevalca pri dejavnem in učinkovitem ukrepanju proti ponarejanju, ki ogroža evropsko gospodarstvo.
v pisni obliki. - (PT) Poročilo izraža neoliberalna načela, kar znova kaže, da Parlament zagovarja vedno večjo liberalizacijo, večji donos kapitala podjetij in finančnih skupin, ki že imajo 35 % dobička ali več.
Po naštevanju koristi enotnega trga (za velika podjetja in finančne skupine) izvemo, da še vedno obstaja protekcionistično vedenje in da ga je treba odpraviti ter doseči napredek na drugih področjih, kot so finančne storitve, davčna politika, promet, poštne storitve in energija, ki še niso v celoti liberalizirana in integrirana.
Z izkrivljanjem realnosti želijo prikriti dejanske učinke enotnega trga, kot so med drugim povečanje stroškov, zmanjšanje storitev in kakovosti storitev, izguba delovnih mest.
Poročilo poskuša spodbujati nadaljnjo liberalizacijo poštnih storitev, nadaljnji prenos politične moči z nacionalne na nadnacionalno raven in nadaljnje napade na pravice delavcev in potrošnikov, zato moramo glasovati proti njegovemu sprejetju.
v pisni obliki. - (SV) Stranka Junijska lista se strinja s poročevalcem, da je notranji trg ena izmed največjih zgodb o uspehu EU in da ga je treba še naprej razvijati in izboljšati.
Vendar nasprotujemo številnim posameznim predlogom poročila.
Odločno nasprotujemo določbam o davčnem usklajevanju, pozdravljanju eura ter liberalizaciji poštnih storitev, ki so javne storitve in jih morajo urejati predvsem države članice.
Nazadnje se strinjamo, da je pravni položaj storitev splošnega pomena nejasen.
Glasovali smo proti predlogu spremembe 12/rev., ki ga je vložila skupina PPE-DE, in predlogu spremembe 4, ki ga je vložila skupina PSE, ker bo določba iz teh predlogov sprememb dolgoročno omogočila nadaljnji prenos pristojnosti na Sodišče Evropskih skupnosti.
Na podlagi navedenih utemeljitev smo se odločili glasovati proti temu poročilu na končnem glasovanju.
v pisni obliki. - Britanski konzervativci so bili v ospredju kampanje za oblikovanje v celoti delujočega in učinkovitega enotnega trga.
Pozdravljamo poročilo Toubona in njegovo odločno podporo nadaljnjemu ukrepanju za oblikovanje dinamičnega, navzven usmerjenega in prilagodljivega enotnega trga, ki bi istočasno zagotavljal resnične koristi za državljane.
V zvezi s tem je mnenje britanskih konzervativcev takšno, da mora davčna politika ostati pod popolnim nadzorom držav članic EU ter da politika "ena ustreza vsem" na ravni EU ogroža gospodarsko dinamiko in svetovno konkurenčnost, ki sta ključnega pomena za prihodnost Evrope.
Zato smo glasovali proti pozivom k skupni konsolidirani davčni osnovi za dohodke pravnih oseb.
v pisni obliki. - (SV) Čeprav poročilo vsebuje nekaj pozitivnih določb, sem se odločila glasovati proti njegovemu sprejetju.
Poleg določb o jedrski energiji, ki jih ne morem podpreti, poročilo kritizira trošarine in minimalno usklajevanje na področju potrošniških zadev, kar bi lahko v prihodnosti imelo negativne posledice za švedsko politiko do alkohola in varstvo potrošnikov.
Pozdravljam revizijo, vendar sem si želela odločnejših določb v zvezi s socialnimi klavzulami, in menim, da poročilo ni tako uravnoteženo, kot bi moralo biti.
v pisni obliki. - (FR) Glasovala sem za poročilo gospoda Toubona o reviziji enotnega trga in podpiram pozitiven pristop poročevalca k enemu izmed najpomembnejših stebrov Evropske unije.
Štiri svoboščine, prosti pretok blaga, storitev, oseb in kapitala, ki sestavljajo enotni trg, je treba dodatno spodbujati in razvijati, da se zagotovi, da bodo vsi v celoti uživali prednosti enotnega trga.
Kar zadeva prosti pretok storitev, obžalujem, da večji poudarek ni bil namenjen pomenu načela države porekla, ki je bilo resno ogroženo že z direktivo o storitvah, pri doseganju pravega enotnega trga in ustvarjanju delovnih mest.
Prepričana sem tudi, da je izpolnjevanje načela države porekla za DDV na trženje na daljavo in e-poslovanje edina uspešna podlaga za skladen in pregleden davčni okvir, ki bo omogočal prosti pretok blaga.
Menim, da davčna konkurenca nikakor ne ovira dokončne vzpostavitve enotnega trga, ampak celo spodbuja gospodarske subjekte, da ščitijo svoje svoboščine v zvezi s prostim pretokom na enotnem trgu.
v pisni obliki. - Glasoval sem za poročilo o reviziji enotnega trga, ki jo pripravlja Komisija.
Pozdravljam zlasti osredotočanje na izboljšanje pravne ureditve po vsej Uniji in zagotavljanje pravne varnosti za storitve splošnega pomena.
Danski poslanci skupine socialdemokratov v Evropskem parlamentu, gospod Rasmussen, gospa Thomsen, gospa Schaldemose, gospod Jřrgensen in gospod Christensen, so glasovali proti odstavku 18 v zvezi s pregledom pravnega reda Skupnosti o varstvu potrošnikov, ki ga je izvedla Komisija.
Delegacija je prepričana, da je minimalna uskladitev potrebna kljub velikim razlikam v zagotavljanju varstva potrošnikov med državami članicami.
Delegacija se prav tako ne strinja z odstavkom 26, ki navaja, da sedanji sistemi davka na dodano vrednost in trošarin ovirajo dokončno vzpostavitev enotnega trga.
Delegacija meni, da je med drugim besedilo v nasprotju z danskim sistemom trošarin.
Vendar delegacija želi poudariti, da podpira boljše izvajanje enotnega trga.
v pisni obliki. - Želim pojasniti, da ne podpiram odstavka 32 poročila, ki poziva k širokemu davčnemu usklajevanju ali usklajevanju obdavčevanja dohodkov pravnih oseb, in prav tako uvodne izjave O, ki kritizira države članice, ki varujejo svoje posebne pravice v zvezi z obdavčevanjem.
Državam članicam je treba omogočiti svobodno določanje svojih davčnih politik v okviru nacionalne fiskalne politike.
Glasoval bom za del 2 odstavka 40, ker me skrbi, da pri številnih vprašanjih države članice z zakonodajo EU "pozlatijo" svoje nacionalne zakonodaje in potem krivijo EU za vse poznejše kritike, ki jih morda doletijo.
Prav tako bom glasoval za del 2 odstavka 16, ki navaja, da se je premalo pozornosti namenilo jedrski energiji kot orodju za uravnoteženo obravnavanje podnebnih sprememb, in upam, da se bo lahko zdaj začela razprava na podlagi dejstev in ne strahov glede vloge jedrske energije pri vprašanju podnebnih sprememb kot del dobro uravnotežene energetske politike.
v pisni obliki. - Glasovala sem proti temu poročilu, ker so bili sprejeti predlogi sprememb v podporo davčnega usklajevanja in vključeni v poročilo.
Odločno nasprotujem kakršnim koli ukrepom v podporo usklajevanja davkov po EU.
Ti ukrepi se stalno poskušajo vriniti kot predlogi sprememb, celo v jedro poročil, in nasprotovala jim bom ob vsaki priložnosti.
Komisija bi morala ob bližanju referenduma o reformni pogodbi bolj odkrito izražati svoje namene v zvezi s tem.
Popravki in namere glasovanja: glej zapisnik
Slavnostna seja - Portugalska
Dobrodošli v Evropskem parlamentu, gospod Cavaco Silva.
Evropski parlament z velikim veseljem pozdravlja predsednika Portugalske republike.
Gospod predsednik, kolegi poslanci, z velikim veseljem izrekamo dobrodošlico predsedniku Republike Portugalske, gospodu Aníbalu Cavacu Silvi, v Evropskem parlamentu.
Gospod predsednik, v desetih letih, ki ste jih preživeli kot predsednik portugalske vlade, ste utrdili demokratične institucije v državi in uspešno spodbudili njen gospodarski razvoj.
Kot evropski državljan, ki razmišlja o prihodnosti, ste Portugalsko varno vodili na njeni poti k članstvu v Evropski uniji.
Vidim, da je danes prisoten tudi predsednik Evropske komisije José Manuel Durăo Barroso, in seveda moram poudariti tudi, da je Portugalska pred kratkim prevzela predsedovanje Uniji.
Tudi vas, gospod Barroso, toplo pozdravljam.
Deset let je minilo, odkar je predsednik Portugalske republike zadnjič govoril v Evropskem parlamentu.
Od takrat smo vsi skupaj precej napredovali.
Danes v parlamentu v Strasbourgu kot portugalski predsednik s svojim obiskom zaznamujete tretje predsedovanje vaše države Evropski uniji.
Vsa tri predsedovanja Portugalske lahko v imenu Skupnosti opišem kot ambiciozna, saj je Portugalska med vsakim predsedovanjem obravnavala pomembna sodobna vprašanja, na primer lizbonsko strategijo ali odnose EU z Afriko in Južno Ameriko.
Tudi sedanje predsedovanje ni izjema.
V portugalski program so zdaj vključeni uspešen zaključek medvladne konference in sprejetje reformne pogodbe, krepitev zunanje in varnostne politike ter zlasti razvoj tesnejših odnosov z Latinsko Ameriko, Afriko in sredozemskim območjem, nadaljnji ukrepi proti podnebnim spremembam in uresničevanje lizbonske strategije.
Odkritja pomorščakov, ki so v 14. stoletju iz Lizbone odšli po vsem svetu, so bila dejansko prvi korak h globalizaciji.
To odpiranje navzven in kultura strpnosti, ki ju je vaša država razvila prek stoletij, sta posebej dragoceni izkušnji v smislu današnje globalizacije in zato prednost za Evropsko unijo.
Prizadevanja Portugalske za razvoj odnosov z Latinsko Ameriko in nadaljevanje stikov z Južno Ameriko prek posebnega odnosa z Brazilijo pomembno izražajo naše stališče.
Vaša kultura tolerance in širok pogled na svet danes pomenita resnično priložnost.
Med tem predsedovanjem bo vaša država lahko nadgradila delo raziskovalcev iz 14. stoletja ter delovala enako pogumno in vztrajno.
Pri tej nalogi vam želimo veliko sreče in uspeha.
(Ploskanje.)
predsednik Portugalske republike. - (PT) Predsednik Evropskega parlamenta, predsednik Evropske komisije, gospe in gospodje,
predsedniku Evropskega parlamenta se zahvaljujem za prijazne besede in povabilo na današnjo sejo.
V čast mi je, da imam priložnost govoriti pred vami, predstavniki evropskih državljanov in člani te pomembne evropske institucije, Evropskega parlamenta.
Dobro se zavedam odločilne vloge, ki jo je imel ta Parlament pri uspešnem procesu evropskega združevanja.
Nisem pozabil intenzivnega in plodnega sodelovanja s to institucijo leta 1992, ko sem kot predsednik vlade vodil prvo portugalsko predsedstvo Sveta, katerega slogan je bil "k Evropski uniji", kot se morda spomnite.
Prispevek Evropskega parlamenta je bil bistven za nastanek močnega notranjega trga in napredek v zvezi s projektom za Evropsko unijo, ki se je začel v Maastrichtu.
Moja država zdaj že tretjič predseduje Svetu Evropske unije.
Ponovno se srečujemo z velikimi izzivi, ki zahtevajo poenotenje politične volje držav članic in evropskih institucij.
Bolj kot kdaj koli prej je treba našo skupno energijo in odločenost usmeriti h konkretnim načinom, kako zagotoviti močnejšo in bolj združeno Evropo.
Ne nazadnje državljani Evrope od svojih voditeljev pričakujejo prav to.
Portugalsko predsedstvo si bo na vse mogoče načine prizadevalo za razvoj zbliževanja, ki je nujno za napredek pri gradnji Evrope.
Verjamem zlasti, da bomo kot med prejšnjimi portugalskimi predsedovanji tudi tokrat z Evropskim parlamentom sodelovali odkrito in iskreno.
Ena od prednostnih nalog predsedstva je sklenitev reformne pogodbe na podlagi sporazuma, doseženega na junijskem zasedanju Evropskega sveta.
Ta sporazum je zelo pomemben ukrep, za katerega upam, da nam bo omogočil preseganje obdobja, ki ga zaznamuje slabljenje procesa evropskega povezovanja.
Zato pozivam k usklajenemu prizadevanju, da se do konca portugalskega predsedovanja sprejme nova pogodba.
Ko se bodo pogajanja zaključila in se bo to poglavje zaprlo, se mora Evropska unija še bolj dosledno in z novo samozavestjo osredotočiti na izzive, ki zadevajo evropske državljane, tj. gospodarsko rast, zaposlovanje, varnost, okolje, energijo in globalizacijo.
To je program, v zvezi s katerim mora delovati Evropa v korist naši in prihodnji generaciji.
Zato mislim, da je v tem trenutku primerno izpostaviti vrednoto solidarnosti kot temeljni steber pri gradnji Evrope.
Solidarnost je skupaj z drugim resnično temeljnim načelom, subsidiarnostjo, dejansko nujen pogoj za prihodnost evropskega povezovanja.
Gre za solidarnost, ki je oprijemljiva, praktična ter se izraža v politikah in skupnih ukrepih, ne le za retorično in poljubno solidarnost.
Na tej točki želim izpostaviti Schumanovo deklaracijo iz leta 1950 in, če citiram, da se bo "Evropa [...] gradila s pomočjo konkretnih dosežkov, ki bodo najprej oblikovali dejansko solidarnost.
Te besede nas morajo še naprej voditi pri prizadevanju za močnejšo in bolj združeno Evropo.
Neuspeh zamisli o pripadnosti Uniji, ki odločno temelji na solidarnosti, je eno od največjih tveganj pri evropskem povezovanju.
Da bi bili resnična Unija, je bistveno ohraniti občutek "skupnosti", kar je upravičeno tudi prvotno ime za evropsko povezovanje.
Eden od konkretnih dosežkov, ki so oblikovali dejansko solidarnost, je bil koncept gospodarske in socialne kohezije iz Enotnega evropskega akta iz leta 1986, v zvezi s katerim sem imel čast sodelovati na pogajanjih in ga podpisati kot portugalski predsednik vlade.
Izjemni napredek pri evropskem združevanju v zadnjih dvajsetih letih brez politike gospodarske in socialne kohezije ne bi bil mogoč.
Prispevala je k politični koheziji, gospodarski rasti, zaposlovanju, ozemeljski koheziji, enakim možnostim in krepitvi položaja Evrope v svetu.
Zdaj imamo nove razloge za ponovno zanimanje za načelo kohezije.
S tem mislim na vse večjo globalizacijo, obsežne migracije in demografski razvoj, ki povzroča socialno in gospodarsko neravnovesje, povezano s starajočim se prebivalstvom.
Gospod predsednik, gospe in gospodje,
trije vidiki trajnostnega razvoja so dobro znani; to so socialni, gospodarski in okoljski vidik.
To je ključni cilj evropskega povezovanja, ki je bil večkrat potrjen in je vključen v lizbonsko strategijo.
Ob tej priložnosti se želim osredotočiti na socialni vidik ter zlasti vprašanje revščine in socialne izključenosti.
Poleg načela solidarnosti obstaja etični in moralni vidik napredka, brez katerega bi temeljne vrednote evropske ideje izgubile pomen; gre za vrednote, kot so trajno prizadevanje za mir, zagotavljanje svobode in človekovih pravic, duh skupnosti, poudarjanje enakosti in socialne pravičnosti, obramba dostojanstva dela ter poskus vzpostavitve širšega in bolj svobodnega občutka državljanske odgovornosti.
Jasna opredelitev boja proti revščini in socialni izključenosti kot evropskega cilja nam vsem dodeljuje odgovornost, da poiščemo nove rešitve za vse bolj zapletene in trajne težave.
Socialna agenda skupaj s cilji lizbonske strategije določa ambiciozen in težaven izziv, ki ga moramo obvladati.
V zvezi s tem poudarjam, da letos praznujemo 50. obletnico nastanka evropskega socialnega sklada in 10. obletnico evropske strategije zaposlovanja.
Letošnje leto je tudi evropsko leto enakih možnosti.
Kot predsednik Portugalske republike sem kot enega od prednostnih ukrepov izbral socialno vključevanje.
V prvem letu opravljanja funkcije sem podpiral prizadevanja za vključitev, da bi spodbudil portugalske državljane in jih opozoril, da je treba upoštevati kazalnike trajne revščine, neenake porazdelitve dohodka in izključenosti, zaradi katerih še vedno trpi več tisoč državljanov.
Bolj kot kdaj koli prej sem prepričan, da je treba ta izziv obvladati s prilagodljivimi in inovativnimi rešitvami, in sicer z večjo odgovornostjo za nevladne organizacije in državljane na splošno, večjim usklajevanjem državnih ukrepov in pobud civilne družbe ter priznanjem, da politike za prerazdelitev dohodka ne preprečujejo nastanka več boljših priložnosti, da bi vsi imeli koristi od ciljev ustvarjanja bogastva, osebnih dosežkov in trajnostnega razvoja, ampak te priložnosti celo zahtevajo.
Portugalska si mora še veliko prizadevati, da bi dosegla evropske standarde.
Vendar je res tudi, da je tudi celotna Evropa še vedno oddaljena od ciljev socialne kohezije, ki jih želi uresničiti in ki jih ne sme opustiti.
Dejstvo je, da je spreminjanje ravni blaginje v Uniji v zadnjih desetletjih, ki ga kažejo gospodarski in socialni kazalniki, spremljalo znatno približevanje manj razvitih držav članic evropskemu povprečju.
Vseeno se gospodarskega zbliževanja držav ne sme zamenjati z zbliževanjem socialnih skupin v teh državah, saj je to proces, odvisen od enakosti in socialne pravičnosti.
V zvezi s tem vidikom je treba priznati, da je bil napredek zelo omejen.
V petih letih od 2001 do 2005 je prag revščine v državah Unije kot celote ostal konstanten pri 16 %.
Govorimo o približno 75 milijonih evropskih državljanov, katerih razpoložljivi dohodek je manjši od 60 % povprečnega dohodka v njihovih državah.
Če to številko upoštevamo skupaj z zabeleženimi trendi pri neenaki porazdelitvi dohodka, je očitno, da je stanje še bolj zaskrbljujoče.
Leta 2005 je bil v Evropski uniji s 25 državami članicami dohodek najbogatejših 20 % prebivalstva petkrat višji od dohodka najrevnejše petine.
Leta 2000 je bil ta koeficient štiri in pol.
Podrobnejša obravnava teh kazalnikov kaže, da so v zvezi z revščino najbolj ogrožene družbene skupine starejši, brezposelni, zlasti dolgoročno brezposelni, ljudje, ki živijo sami, in enostarševske družine.
Druge skupine pa so resno in vse bolj socialno ogrožene zaradi možnosti izključevanja.
Mislim na otroke, invalide, priseljence in etnične manjšine.
Tudi Svet EU v svojem poročilu o socialni zaščiti in socialnem vključevanju iz leta 2007 priznava, da - če citiram - kar zadeva otroke, je tveganje za revščino v večini držav članic nad povprečjem.
V nekaterih državah članicah to tveganje obstaja za vsakega tretjega otroka.
Dejstvo, da otrok živi v družini z enim samim staršem ali brezposelnim staršem, še dodatno povečuje tveganje.
To je resen položaj, ki ga ne smemo prezreti.
Kako lahko Evropska unija, ki je soočena s tveganjem starajočega se prebivalstva in endemičnega upadanja prebivalstva, ne ceni svojega največjega bogastva, otrok in mladih?
(Ploskanje.)
Gospod predsednik, gospe in gospodje,
sprašujem se, ali smo morda dosegli točko, ko tradicionalne politike socialne zaščite ne bodo več učinkovite.
Politike socialne varnosti in zaščite so imele odločilno vlogo pri gospodarski obnovi po drugi svetovni vojni in oblikovanju sodobne evropske družbe.
Tako imenovana država blaginje je zapustila dediščino, iz katere izvira Unija.
Na podlagi uspeha uglednih politik za prerazdelitev dohodka, na katere je vplivala zamisel države blaginje, je Evropa oblikovala celovit vzorec socialne zaščite, ki je kljub veliko razlikam med državami splošno znan kot evropski socialni model.
Kljub njegovim omejitvam in pomanjkljivostim je ta socialni model dejansko del evropske identitete.
Če ga želimo ohraniti, moramo sprejeti, da bo socialni model treba spremeniti za obvladovanje novih izzivov in prilagajanje globaliziranemu svetu ter informacijski družbi in družbi znanja.
Prevladujoče nacionalne politike za prerazdelitev dohodka imajo vse več težav pri doseganju pomembnejših rezultatov na socialnem področju.
Učinkovitost in trajnost teh politik sta vse bolj vprašljivi.
Pri načrtovanju prihodnjih socialnih politik se je bistveno osredotočiti na zamisel države blaginje, v kateri bomo imeli kot državljani vsi več odgovornosti in bomo izkazovali večjo solidarnost.
Socialni napredek je seveda odvisen od gospodarske rasti.
Vseeno pa je netrajnostna in nesprejemljiva gospodarska rast destruktivna za družbo.
Brezposelnost je glavni vzrok revščine v večini držav Evropske unije.
Potrebujemo večjo in boljšo gospodarsko rast, kar pomeni več boljših priložnosti zaposlovanja.
Omogočanje udeležbe na trgu dela ter zagotavljanje ustreznega vpliva in dostojanstva vsakemu posamezniku, ki prispeva k ustvarjanju bogastva in blaginje v procesu dejavnega vključevanja, pomeni najboljšo možno zaščito državljana pred revščino in socialno izključenostjo.
Cilj iz lizbonske strategije, da se stopnja zaposlenosti v Uniji poveča na 70 %, je socialno nujen in ga je treba upoštevati, čeprav se zdi, da bo ta cilj do leta 2010 težko doseči.
Drugi način za zaščito državljanov je, da se jim pomaga pri doseganju kvalifikacij, izobrazbe in usposabljanja, da bodo lahko obvladali nove tehnološke, okoljske in kulturne izzive.
Zato je bistveno, da države članice kot glavno prednostno nalogo določijo skupni cilj izboljšanja izobrazbene ravni in ravni usposabljanja pri mlajši generaciji ter si prizadevajo za splošno razširjanje vseživljenjskega učenja.
To jim bo nedvomno zagotovilo konkurenčno prednost v prihodnji družbi, ki bo temeljila na informacijah in znanju.
Leto 2010 smo določili kot evropsko leto boja proti revščini in socialni izključenosti.
V tem letu bomo morali prevzeti odgovornost in dokazati, v kolikšni meri smo ohranili cilje, ki so nas navduševali v Lizboni leta 2000.
Ti cilji vključujejo, če citiram, vlaganja v človeške vire in boj proti socialni izključenosti.
Cilj boja proti revščini in izključenosti ni omejen z geografskimi mejami Evropske unije.
Mednarodna razsežnost načela solidarnosti je predvsem izraz humanitarnih vrednot, na katerih temelji evropski projekt.
Tradicijam, ki preprečujejo razvoj v revnejših državah, se zdaj pridružujejo težave zaradi globalizacije, zato mora boj proti revščini in neustreznemu razvoju postati globalen.
Le na ta način je lahko uspešen.
Evropska unija ima na tem področju dodatno odgovornost ter veliko znanja in izkušenj, zaradi katerih ima posebno vlogo.
Prevzeti mora vodilno vlogo pri globalnem prizadevanju.
V tem smislu vas želim opozoriti na Afriko, celino, ki Evropi ni blizu le v geografskem smislu, celino, ki jo je treba upoštevati in obravnavati kot prednostnega partnerja.
Unija bi lahko ugotovila, da lahko evropska nedejavnost v odnosu do Afrike povzroči resne strateške posledice.
V zvezi s tem posebej poudarjam pomen prihajajočega vrha EU-Afrika, ki bo potekal med portugalskim predsedovanjem.
Čas je, da začnemo govoriti z Afriko in ne le govoriti o njej in njenih težavah.
Gospod predsednik, gospe in gospodje,
svojega govora ne morem zaključiti, ne da bi spregovoril o dveh točkah, za kateri mislim, da sta zelo odločilni za prihodnost Unije.
Prvič, energija in okolje.
To bosta nedvomno ključna sektorja za 21. stoletje in razvoj v teh sektorjih bo določil novo geopolitično sliko sveta.
Energija in okolje sta v celoti v skupnem interesu in ju je treba obravnavati kot novi gonilni sili za evropsko združevanje.
Tudi na tem področju moramo zagotoviti močno dejansko solidarnost.
Gospodarska učinkovitost, varnost in kakovost življenja v Evropski uniji so v veliki meri odvisne od uspeha energetskih in okoljskih politik.
V zvezi s tem moram ponovno pohvaliti strateško vizijo in odločnost Evropske komisije in njenega predsednika, brez katerih ne bi dosegli odličnih rezultatov na tem področju kot v času nemškega predsedovanja.
Drugič, vsi se sprašujemo, kakšna bo vloga Evropske unije na mednarodni ravni in kako bo prispevala k gradnji novega svetovnega reda.
Mislim, da je za trajnost procesa evropskega združevanja nujno zagotoviti, da bo Evropa osrednji in vplivni udeleženec v nastajajočem globalnem, multilateralnem in večpolarnem svetu.
Biti mora udeleženec z odločnim, usklajenim in celovitim stališčem.
Udeleženec, ki se ga spoštuje in ki spoštuje druge.
Udeleženec, ki lahko ubrani načela in vrednote, na katerih temelji njegov gospodarski in socialni model.
V zvezi s tem ugotavljam, da je bila Portugalska med državami, ki so vodile prvi val gospodarske globalizacije v zgodovini, in dobro se zaveda, da je prihodnost Evrope v veliki meri odvisna od njene sposobnosti, da postane verodostojen in vpliven udeleženec na mednarodni ravni.
Gospod predsednik, gospe in gospodje, na koncu moram ponovno poudariti, da je za izjemen napredek pri evropskem združevanju pomembno odgovoren Evropski parlament, institucija, ki je vedno prevzela vodstvo pri zaščiti vrednot in načel, ki so oblikovali identiteto Evrope in strukturo dejanske solidarnosti, ki so nam jo zapustili ustanovitelji.
Prepričan sem, da bo ta parlament poiskal potrebno vizijo, voljo in energijo za nadaljevanje prizadevanja v zvezi s tem občudovanja vrednim ciljem združevanja evropskih ljudstev in krepitve položaja Evrope v svetu.
(Stoječe ovacije.)
(DE) Gospod predsednik, ploskanje jasno dokazuje, da so bile vaše besede toplo sprejete.
Govorili ste o solidarnosti in občutku skupnosti ter vrednotah, na katerih temelji Evropska unija.
Naše cilje bomo dosegli le prek solidarnosti, občutka skupnosti in praktičnih ukrepov.
Vaš govor ni le prazna retorika, saj ste v času svojega političnega delovanja dokazali, da ste zavezani Evropi in sposobni sprejemanja praktičnih ukrepov v njenem imenu.
V imenu Evropskega parlamenta vam zagotavljam, da si bomo kot poslanci EP na vse mogoče načine prizadevali za pomoč portugalskemu predsedstvu, da bi lahko na oktobrskem srečanju predsednikov držav in vlad dosegli uspeh v zvezi z reformno pogodbo.
Našo hvaležnost in priznanje izrekam tudi zunanjemu ministru Luísu Amadu, državnemu sekretarju Manuelu Lobu Antunesu in veleposlaniku Álvaru Mendonçi e Mouri ter vsem njihovim sodelavcem, katerih naloga je v razpravah posredovati izraz naše politične volje.
Rečem jim lahko le, da smo z njimi.
Gospod predsednik, v imenu Evropskega parlamenta se vam zahvaljujem za prepričljive besede in v interesu naše skupne Evrope želim Portugalski veliko uspeha.
Najlepša hvala, gospod Cavaco Silva.
(Ploskanje.)
(Seja je bila prekinjena ob 12.35 in se je nadaljevala ob 15.00.)
Sprejetje zapisnika predhodne seje: glej zapisnik
Sestava odborov in delegacij: glej zapisnik
Predstavitev predloga splošnega proračuna s strani Sveta - Proračunsko leto 2008
(DE) Naslednja točka dnevnega reda je predstavitev predloga splošnega proračuna za leto 2008 s strani Sveta.
predsedujoči Svetu. - (PT) Gospod predsednik, gospe in gospodje, v čast mi je, da lahko v imenu predsedstva Sveta predstavim predlog splošnega proračuna Evropskih skupnosti za proračunsko leto 2008, ki ga je Svet sprejel 13. julija 2007.
Najprej želim poročati o odličnem in konstruktivnem vzdušju na sestankih, ki so potekali pred prvo obravnavo proračuna za leto 2008 v Svetu.
Spravni sestanek je bil precej uspešen, sprejel se je sporazum o petih skupnih izjavah o pomembnih vprašanjih, kar je zagotovilo dobro podlago za nadaljnje delo.
V tem smislu sem prepričan, da odlično sodelovanje med obema vejama proračunske oblasti z dragoceno pomočjo Komisije napoveduje pozitiven rezultat.
Zagotovim vam lahko, da je Svet naklonjen nadaljevanju konstruktivnega dialoga v zvezi s proračunom s ciljem sprejetja ustreznega sporazuma o proračunu Skupnosti za leto 2008.
Marca 2007 smo praznovali 50. obletnico rimskih pogodb ter ponovno potrdili naše skupne vrednote in cilje.
V dinamičnem projektu, kakršen je Evropska unija, je njen proračun skupaj z enotno valuto eden od najbolj konkretnih izrazov, kaj za evropske državljane in davkoplačevalce pomeni biti Evropejec.
Proračun Evropske unije je zato treba pripraviti ob upoštevanju današnjih izzivov.
Izzivov je več, vendar bom izpostavil tiste, za katere mislim, da so pomembnejši.
Prvič, izziv odpravljanja ovir za podjetništvo za vzpostavitev dinamičnega evropskega gospodarstva na podlagi lizbonske strategije.
Drugi izziv je ustvarjanje vseevropskega prometnega omrežja, da bi se tesneje povezali in utrdili notranji evropski trg.
Izziv v zvezi z informacijsko družbo dokazuje pomen človeških virov in socialne vključenosti.
Evropska unija bo pridobila ogromno vpliva zaradi razsvetljenega sodelovanja njenih državljanov pri tem projektu, ki je edinstven v sodobni zgodovini.
Zadnji izziv, ki zadeva zlasti nekatere regije, to je izziv podnebnih sprememb, je treba obvladati z razvojem obnovljivih virov energije ter z učinkovito in družbeno odgovorno uporabo naravnih virov.
Vsi ti izzivi nastajajo v okviru globalizacije svetovnega gospodarstva, ki je resen izziv za staro evropsko celino, izziv, ki ga moramo obvladati na gospodarski in socialni ravni s politikami, ki bodo povečale produktivnost evropskega gospodarstva in okrepile socialno kohezijo.
To od naše vlade pričakujejo vsi evropski državljani.
Vsi moramo podvojiti naša prizadevanja za zagotovitev, da bodo naši proračuni predstavljali učinkovit in uspešen odziv na politične prednostne naloge.
Zato je nujno, da zmanjšamo upravne obremenitve, s katerimi se srečujeta Svet in Evropski parlament, ter da Komisija pospeši postopek potrjevanja operativnih programov in projektov, da bi se izognili zamudam pri izvajanju.
Kljub temu pa hitrejše potrjevanje ne sme ogroziti načel dobrega upravljanja proračuna.
Res je, da potrebujemo večjo prilagodljivost, vendar pri tem ne smemo pozabiti na učinkovito in odgovorno porabo denarja evropskih davkoplačevalcev.
Preden natančneje predstavim predlog proračuna za leto 2008, naj navedem načela, ki so vodila Svet pri odločanju.
Na kratko, bistveni elementi so bili ustrezno financiranje različnih prednostnih nalog Evropske unije, natančno nadzorovano povečanje odobritev plačil, skladnost z sedanjimi zgornjimi mejami finančnega okvira, ki po potrebi zagotavlja ustrezne rezerve do zgornje meje za različne postavke in podpostavke, ter na koncu finančna disciplina in dobro upravljanje proračuna.
Navesti želim le eno podrobnost.
Svet je za dokončanje analize predhodnega predloga proračuna uporabil kombinacijo proračunskih orodij, ki so se izkazala kot izjemno koristna ter so se razvila v okviru oblikovanja proračuna za cilje in dejavnosti.
Med temi orodji izpostavljam obrazce za načrtovanje dejavnosti, pri čemer Svet po natančni obravnavi več takšnih obrazcev meni, da se je splošna kakovost postopka znatno izboljšala, in upa, da se bo ta proračunski pristop v prihodnosti nadalje razvijal.
Predlog proračuna za leto 2008 vključuje odobritve za prevzem obveznosti v višini 128 000 milijonov EUR in odobritve plačil v višini 119 000 milijonov EUR.
Kar zadeva obveznosti, vas moram opozoriti, da se Svetu zdi bistveno, da te v proračunu za leto 2008 dosežejo primerno splošno raven ob ustreznem upoštevanju absorpcijske sposobnosti.
Kot veste, menimo, da precenjevanje odobritev plačil ni rešitev za neporavnane obveznosti, t.i. RAL.
Eno od naših vodilnih načel je bila torej ocena potreb - dejanskih in jasno opredeljenih potreb - kar je povzročilo povečanje plačil za 3,4 % v primerjavi s proračunom za leto 2007.
Kar zadeva podpostavko 1a z naslovom Konkurenčnost za rast in zaposlovanje, namerava Svet zagotoviti ustrezno financiranje prednostnih nalog, povezanih z lizbonsko strategijo, z ohranjanjem znatne rezerve za vključitev prednostnih nalog Evropske unije, ki so opredeljene v sklepih z junijskega zasedanja Evropskega sveta, in drugih nepredvidenih potreb.
Čeprav Svet namerava omejiti povečanja v tej podpostavki v primerjavi s proračunom za leto 2007, moram poudariti, da bo Svet še naprej precej povečeval proračun za raziskave, in sicer 7,75 % za obveznosti in 45 % za plačila, ob upoštevanju stopnje koriščenja v preteklih letih in absorpcijskih sposobnosti.
To povečanje dokazuje, kako velik pomen Svet pripisuje uspešnemu izvajanju lizbonske strategije, ki je, kot sem že navedel, bistven element za gospodarski razvoj Evropske unije.
Kar zadeva podpostavko 1b z naslovom Kohezija za rast in zaposlovanje, namerava Svet sprejeti odobritve za prevzem obveznosti, ki jih je v svojem predhodnem predlogu proračuna predlagala Komisija.
Kar zadeva odobritve plačil, želim poudariti, da se je predlagano povečanje ohranjalo še na večji ravni, in sicer 6,2 %, ob upoštevanju absorpcijskih sposobnosti in preteklih izkušenj pri zaključevanju starih programov in izvajanju novih.
V zvezi s postavko 2 z naslovom Ohranjanje in upravljanje naravnih virov so odobritve, ki jih je predlagal Svet, temeljile na prejšnjih rezultatih in pretekle izkušnje so pokazale, da so te odobritve kljub horizontalnemu izvajanju na splošno vedno zelo blizu številkam pri končni izvedbi.
Natančneje želim obravnavati nekatera vprašanja v zvezi s potrjevanjem operativnih programov in projektov na področju razvoja podeželja ter strukturnimi in kohezijskimi skladi za obdobje 2007-2013.
To je bila vsebina skupne izjave, ki smo jo sprejeli na spravnem sestanku, in lahko vam zagotovim, da Svet pripisuje velik politični pomen zagotavljanju čim prejšnjega in ustreznega izvajanja vseh operativnih programov in projektov.
Kar zadeva postavki 3a in 3b - Državljanstvo, svoboda, varnost in pravica - namerava Svet le nekoliko prilagoditi obveznosti in odobritve plačil v skladu z absorpcijskimi sposobnostmi in prejšnjo stopnjo koriščenja.
V zvezi s postavko 4 z naslovom EU kot globalni partner namerava Svet v svoj predlog proračuna vključiti nekatere politične prednostne naloge.
Govorim o Palestini, za katero se predlaga povečanje v višini 80 milijonov EUR v rezervi, in Kosovu, za katerega se predlaga povečanje v višini 180 milijonov EUR, prav tako razporejenih v rezervo.
Še vedno smo na prvi stopnji proračunskega postopka in prepričan sem, da bomo v zvezi s tem imeli priložnost posredovati natančnejše podatke.
Na sedanji točki Svet namerava sprejeti proračun za skupno zunanjo in varnostno politiko, predlagan v predhodnem predlogu proračuna, kot začasni minimum.
Vendar je zelo verjetno, da bo predlagan znesek proračuna za skupno zunanjo in varnostno politiko prenizek ob upoštevanju razvoja na mednarodni ravni.
Mislim, da vsi razumemo, za kaj gre.
Svojo obrazložitev zaključujem s kratkim opisom postavke 5 z naslovom Uprava.
Pristop Sveta temelji na horizontalnih merilih, kot je večja učinkovitost, in hkrati na posebnih značilnosti posameznih institucij, zlasti v smislu zagotavljanja novih delovnih mest v zvezi s širitvijo.
Za svoj del proračuna Svet namerava zagotoviti povečanje le za 0,2 %, kar se mi zdi, da posreduje jasen politični signal.
Opravila se je tudi natančna analiza proračunov decentraliziranih agencij.
Metoda, ki temelji na horizontalnih merilih, se je uporabila za subvencije in število novih delovnih mest, ki bodo potrjena.
To priložnost želim izkoristiti tudi, da povem nekaj besed o potrebi po zagotavljanju dobrega finančnega poslovodenja v institucijah Evropske unije.
V zvezi s tem Svet pozdravlja skupne izjave, ki smo jih sprejeli na spravnem sestanku ter sprožajo vprašanja, kot so decentralizirane agencije, izvajalske agencije, namenski prejemki in zaposlovanje v zvezi z zadnjimi širitvami.
Vsi vemo, da je to le prvi korak v proračunskem postopku, vendar sem popolnoma prepričan, da bomo skupaj lahko preučili vse možnosti, da bi sprejeli končni sporazum in do konca leta pripravili ustrezen proračun.
Naš glavni cilj je, da bi imeli pravočasno na voljo proračun za leto 2008, ki bo ustrezal namenu političnih prednostnih nalog Unije, vendar ne bo preobsežen, ker bi to pomenilo sprejemanje verjetnega neuspeha, da bi ga učinkovito in uspešno izvršili.
Poleg tega, da bo ta proračun vplival na blaginjo vsakega državljana v Uniji, je treba upoštevati, da prispevke plačujejo davkoplačevalci vseh držav članic Zato je treba vzpostaviti pravo ravnovesje.
Prepričan sem, da si bodo vse tri institucije, katerih zastopniki so danes tukaj, za to prizadevale na vse mogoče načine.
Gospod predsednik, gospe in gospodje, najlepša hvala za vašo pozornost.
poročevalec. - (FI) Gospod predsednik, predsedujoči Svetu, gospod komisar, Evropski parlament mora zdaj obravnavati predlog proračuna za naslednje leto, ki ga je pripravil Svet.
Na samem začetku se zahvaljujem predsedujoči državi, Portugalski, za njeno odlično in pregledno sodelovanje.
Odlično je sodelovala z Evropskim parlamentom in zlasti njegovim odborom za proračun.
Razprava je potekala izjemno tekoče.
Čeprav predlog Sveta vzbuja nekatere pomisleke, nam delovanje predsedstva zagotavlja, da bomo dosegli odličen končni rezultat.
Predlog proračuna s strani Sveta je skromen.
V primerjavi s predhodnim predlogom proračuna so se odobritve za prevzem obveznosti zmanjšale za 717 milijonov EUR z rezervo za večletni finančni okvir v višini 3,9 milijarde EUR.
Pri odobritvah plačil je prišlo do še večjega zmanjšanja, in sicer za 2,1 milijarde EUR, kar pomeni, da so za dobrih 10, 3 milijarde EUR pod finančnim okvirom, kar pomeni le 95 % BNP EU.
Če se spomnimo na sprejetje finančnega okvira pred le enim letom, do katerega je prišlo po dolgih in zahtevnih pogajanjih, vidimo, da je raven odobritve plačil nerealno nizka.
Obžalovanja vredno je, da je do posebej drastičnega zmanjšanja prišlo pri proračunskih postavkah 1a (konkurenčnost za rast in zaposlovanje) in 1b (kohezija za rast in zaposlovanje).
V prvem primeru so se odobritve plačil zmanjšale za več kot 500 milijonov EUR, v drugem pa za 498 milijonov EUR.
Obe postavki sta povezani s ključno prednostno nalogo Evropske unije, lizbonsko strategijo, pri čemer je ena zdaj prikrajšana za več kot milijardo EUR.
Tudi v zvezi s postavko 1 obstajajo temeljne težave za proračun.
Evropski parlament je lani Svet opozoril, da je bilo financiranje evropskega navigacijskega sistema Galileo neustrezno.
Sedanji primanjkljaj dosega 2,4 milijarde EUR, ker se ni vključil zasebni sektor.
Evropski parlament s svojo resolucijo podpira projekt na podlagi sredstev Skupnosti iz proračuna Unije.
To je najenostavnejši, najmanj birokratski in najbolj demokratičen postopek.
Vseeno je tako velik znesek, 400 milijonov EUR letno, ob upoštevanju sedanjega finančnega okvira težko poiskati, zato je nujna skupna odločitev Parlamenta in Sveta.
Ta pomemben evropski projekt lahko rešimo, vendar bo to treba storiti v okviru tega proračunskega postopka.
Druga težava je Evropski tehnološki inštitut.
Če ga želimo ustanoviti, bo to zahtevalo precejšnja finančna sredstva.
Ne more temeljiti na pričakovanju in predpostavkah, ampak zahteva realne odločitve.
Zamisel, da bi se inštitut skoraj zagotovo financiral s sredstvi iz programov EU na podlagi svobodne konkurence, so le sanje.
Kaj pa, če bi se uresničile?
Zato potrebujemo realistične rešitve.
Posebna težava zadeva proračun za naslednje leto ter je povezana s strukturnimi skladi, kohezijskim skladom in skladi za razvoj podeželja.
Potrjenih je bilo le nekaj operativnih programov strukturnih skladov.
Potrjenih je bilo le 20 % od 335 programov na podlagi evropskega sklada za regionalni razvoj in kohezijskega sklada, delež za evropski socialni sklad pa je nižji od 10 %.
Najbolj zaskrbljujoče je stanje v zvezi s skladom za razvoj podeželja, pri katerem sta bila potrjena le dva od 96 programov.
Evropski parlament in Svet sta junija sprejela izjavo v zvezi s tem ter se zavezala k spremljanju ukrepov Komisije.
Parlament pa se je zavezal tudi, da bo uveljavil to izjavo.
Na koncu želim poudariti pomen dobrega upravljanja.
Evropski parlament želi spodbujati upravljanje in oblikovanje proračuna na podlagi dejavnosti.
Skupaj s Svetom smo sprejeli izjavo, ki poudarja pomen analize stroškovne učinkovitosti in odgovornosti pri vzpostavljanju novih agencij.
Pri tem moramo vztrajati.
Slogan proračuna za naslednje leto je "proračun, usmerjen v rezultate".
Cilj je poudarjanje stališča, da je treba za doseganje želenih rezultatov uporabiti odobritve.
Upravljanje ni glavno vprašanje, glavno vprašanje so rezultati.
Močno sem prepričan, da bomo skupaj s Svetom in Komisijo uspešni pri oblikovanju takšnega proračuna za naslednje leto.
Najlepša hvala, gospod Virrankoski, in hvala, da ste natančno upoštevali čas za govor.
Zdi se, da Finci tukaj zelo dobro obvladujejo položaj.
Predstavniki manjših držav, kot je Finska, lahko prav tako kot predstavniki večjih držav uveljavijo svoj vpliv.
Tudi naš drugi poročevalec je Finec. Gospod Itälä, imate besedo.
poročevalec. - (FI) Gospod predsednik, najpomembnejši načeli, ki so ju morali upoštevati Parlament in druge institucije pri pripravi predloga proračuna za naslednje leto, sta bili varčnost in proračunska disciplina.
Vzpostaviti moramo zgled za davkoplačevalce, običajne evropske državljane, in jim pokazati, da smo sposobni prevzeti odgovornost za gospodarska vprašanja.
To je edini način, da si pridobimo zaupanje ljudi.
Novi generalni sekretar Parlamenta je predložil nov predlog za proračun Parlamenta za leto 2008, za kar mu čestitam, saj je odličen in uravnotežen.
Pri sprejemanju končne odločitve nam bo pomagal poiskati kompromis.
V zvezi s predlogom moram omeniti dvoje.
Prvič, predlog generalnega sekretarja še vedno ne presega 20 % postavke 5, tj. povečanje ne izkorišča vseh 20 %.
Drugo pomembno vprašanje je, da je veliko sedanjih zaposlenih prerazporedil na nova delovna mesta, medtem ko bi vsa delovna mesta morala biti nezasedena.
Kljub temu ne smemo pozabiti, kakšen je ta postopek v Parlamentu na splošno.
Letos smo tukaj že večkrat sprejeli nekatera načela.
Eno od teh načel je, da je proračun Parlamenta proračun davkoplačevalcev ter da si bomo prizadevali za ohranjanje ravni izdatkov iz leta 2007, kar zadeva nove projekte.
Nismo tako daleč od tega cilja in prepričan sem, da bo mogoče izvesti vse predlagane projekte, ko bomo določili natančne zneske v skladu s proračunsko disciplino.
Izpostaviti želim še eno vprašanje v zvezi s proračunom Parlamenta, ki zadeva informacijsko politiko.
Ob upoštevanju prihajajočih volitev so bili vzpostavljeni različni projekti, kot je spletna televizija (Web TV), za vse pa je najpomembneje, da so poslanci EU in politične skupine tesno vključeni v vse vidike informacijske politike Parlamenta.
Zato se morajo skupine in poslanci še naprej vključevati in ne smejo zapuščati vrst uradnikov, pristojnih za informacijsko politiko; ljudje želijo vedeti, zakaj posamezen poslanec ali skupina glasuje na določen način ali predloži določen predlog.
Ljudje hočejo spoznati politično ozadje, zato moramo biti vključeni.
Upam, da se bo v končno različico vključila zamisel o vključevanju majhnih lokalnih medijev.
Eden od načinov za približevanje ljudem je, da povabimo majhne lokalne medije, ki sami nimajo sredstev, da prišli v Parlament.
To mora seveda potekati prek naših poslancev.
Naj se ponovno osredotočim na druge institucije.
Svet predlaga 2-odstotno splošno zmanjšanje za vse institucije.
Kot poročevalec moram reči, da je to težko sprejeti, saj se institucije zelo razlikujejo med seboj.
Nekatere so majhne, druge velike, poleg tega pa se razlikujejo glede na vrsto dela.
Kot primer naj navedem Računsko sodišče, ki sem ga obiskal včeraj.
Že več let delujejo zelo varčno in v skladu s proračunsko disciplino.
Razglasili so presežek pri vseh postavkah, niso zapravljali denarja, njihovi izdatki pa so sestavljeni le iz plač in fiksnih stroškov.
Za Računsko sodišče bi bilo tako to 2-odstotno zmanjšanje popolnoma nesprejemljivo.
Če bi ga sprejeli, bi lahko razpadla celotna shema.
Upam, da bomo dosegli soglasje glede zamisli o pregledu področjih, na katerih bi lahko prihranili v vsaki posamezni instituciji.
Načeloma se strinjam s Svetom, da moramo biti vsi varčni in da je treba poiskati področja, kjer je mogoče prihraniti, vendar ne zagovarjam splošne politike v zvezi z navedenima dvema odstotkoma.
predsednik odbora za proračun. - (DE) Gospod predsednik, gospe in gospodje, danes razpravljamo o drugem letu izvajanja dogovorjene finančne perspektive; razpravljamo o izvajanju večletnih programov z evropsko dodano vrednostjo, kot je bilo določeno s postopkom soodločanja; razpravljamo o dodatnih obveznostih vseh treh institucij v zvezi z reformo.
Predsedstvu Sveta zagotavljam, da je v smislu osnovnih sporazumov prišlo do obetavnega začetka s tristranskim dialogom in spravnim postopkom z dne 13. julija.
Pet izjav, ki ste jih navedli, zlasti v zvezi s tem, kako obravnavamo decentralizirane agencije, pomeni korak v pravo smer, na podlagi katerega upam, da bomo lahko delovali.
Gospod komisar, povedati vam želim, da je vaša pobuda za dvostopenjsko predstavitev o izvrševanju proračuna še en pomemben korak v interesu učinkovite proračunske politike za Komisijo in Evropski parlament.
V tem proračunskem postopku moramo na podlagi predloga Sveta zdaj seveda zagotoviti proračunsko disciplino in zaščititi obveznosti, ki smo jih že sprejeli, poleg tega pa prilagoditi predvidljive in pričakovane podatke.
V tem smislu ne razumem dodatne izjave Sveta v zvezi s podpostavkama v zvezi z rastjo in zaposlovanjem (1a) ter kmetijsko politiko in tržnimi izdatki, da je treba v primeru premajhnih zneskov Komisijo pozvati, naj predloži spremembe proračuna.
Ponovno je treba izpostaviti postavko 4 v zvezi z zunanjo politiko, za katero je na voljo kronično premalo sredstev.
Poudariti moram tudi, da smo v pogajanjih o finančni perspektivi na te primanjkljaje opozarjali že od samega začetka.
Zato si bomo prizadevali za zagotovitev ustreznega izvajanja dogovorjenih programov v smislu obveznosti in plačil.
Hkrati moram jasno poudariti, gospod komisar, da ne bomo sprejeli nikakršne odložitve naših političnih prednostnih nalog v sedanjem proračunskem postopku ali v obliki obsežnih splošnih prerazporeditev na koncu proračunskega leta.
Izrecno želim poudariti, da je izjava o izvajanju strukturnih skladov in razvoju podeželja za nas zelo pomembna, zato Komisijo pozivamo, naj čim prej predloži poročilo o napredku, ker države članice in regije upravičeno pričakujejo, da se bodo zadevni programi izvedli brez odlašanja.
Izjave o decentraliziranih agencijah, ki priporočajo izboljšano analizo stroškovne učinkovitosti, na splošno zagotavljajo večjo preglednost in jasnost glede osebja, ki je redno ali začasno zaposleno v teh agencijah, ter pomenijo kvalitativni korak naprej, ki skupaj s tako imenovanim poročilom Komisije o pregledu načrtov delovnih mest pomeni pozitiven napredek, ki ga je treba nadaljevati, preučiti in še bolj temeljito izvajati.
V zvezi s tem je treba dodati, da mora biti vodilo previdnost in ne pretiravanje.
Seveda je veliko ugotovljenih pomanjkljivosti v zvezi z decentralizacijo ali pravili za izvajanje finančne uredbe posledica odločitev Komisije, za katere smo vsi delno odgovorni.
Rešitev je dobro znana ter vključuje skrajšanje in delno poenostavitev postopkov.
V zvezi s tem je treba opraviti še veliko dela.
Dovolite mi, da spregovorim o dveh ali treh ključnih točkah.
Znesek za plačila v predhodnem predlogu Komisije je bil za 8,2 milijarde EUR nižji od zgornje meje iz finančne perspektive.
Zdaj pa je Svet predložil predlog, katerega znesek je za 10,3 milijarde EUR nižji od zgornje meje.
Če preučite pregledno tabelo, pa je razvidno, da je vsebina zelo vprašljiva.
Na primer v okviru postavke za lizbonsko strategijo, rast in zaposlovanje dejstvo, da se ustvarja nova rezerva od zgornje meje v višini 342 milijonov EUR in se plačila zmanjšujejo za 548 milijonov EUR glede na številko iz predhodnega predloga, dejansko pomeni ustvarjanje umetne rezerve za prilagoditev izjavam Evropskega sveta glede političnih prednostnih nalog.
Predvidevam, da je temeljna težava financiranje Evropskega tehnološkega inštituta in projekta Galileo.
Naj natančno pojasnim: Parlament odločno podpira rešitev Skupnosti za projekt Galileo in na splošno pričakuje nove predloge Komisije.
Imam le še eno kratko pripombo v zvezi s postavko 3: kar zadeva naravne nesreče, kaj se je zgodilo s predlogi nekdanjega komisarja Michela Barnierja o civilni zaščiti v Evropi?
Ali imamo pripravljen skupni odziv in kako bi lahko to vplivalo na proračun za leto 2008 in vse poznejše proračune?
Gospod predsednik, vprašanja zunanje in varnostne politike, ki jih pogosto izpostavljamo, potrjujejo pravilnost naših političnih analiz; sedanji zneski v predlogu proračuna so premajhni za obvladovanje izzivov v Afganistanu, Palestini ali na Kosovu, zmanjšanje rezerve za nepričakovane dogodke pa je le navidezna rešitev, katere bistvo ne moremo dojeti.
V zvezi s tem Komisijo pozivamo, naj jasno navede svoje stališče, kaj lahko pričakujemo v naslednjih letih.
Imam še eno zadnjo pripombo, gospod predsednik.
Države članice so se zavezale - če citiram - ob sklicevanju na izjavo o zanesljivosti, navedeno v odstavku 44 medinstitucionalnega sporazuma, "da bodo na ustrezni nacionalni ravni pripravile letni povzetek revizij in izjav, ki jih imajo na razpolago."
predsednik odbora za proračun. - "da bodo na ustrezni ravni pripravile letni povzetek revizij in izjav, ki jih imajo na razpolago".
predsednik odbora za proračun. - (DE) Zelo iskreno lahko povem, da bodo države članice, ki ne morejo zagotoviti, da se bo letno poročilo pripravilo pravočasno, od nas lahko pričakovale, da jim bomo nasprotovali iz proračunskih in drugih razlogov.
Sicer pa v celoti sprejemam stališče obeh poročevalcev.
Vse vas pozdravljam na novem zasedanju, ki je kot vedno zanimivo in intenzivno.
Veseli me, da smo že julija pripravili zelo produktivno in dobronamerno sporočilo.
V Litvi pravijo, da je dober začetek pol poti.
Zato upam, da so okolje, v katerem smo začeli delati, in rezultati, ki smo jih že dosegli prek pogajanj in sprejetja treh pomembnih izjav, resnično dober začetek zadevne naloge.
Danes smo razpravljali o prvi različici proračuna Sveta, čeprav v Parlamentu večkrat slišim, da ima Komisija tako veliko nalog.
S tem se zagotovo strinjam; pripravljeni smo se odzvati in zagotoviti kakršne koli zahtevane informacije.
Kar zadeva prvi predlog proračuna Sveta, želim opozoriti, da se je Komisija pri predstavitvi svoje različice sklicevala na ocene držav članic na podlagi naše analize.
Zato smo prepričani, da je bil naš predlog varčen in politično ustrezen.
Zato se Komisija ne more v celoti strinjati z več vidiki prvega proračuna Sveta.
Seveda se strinjamo s stališčem, ki so ga predstavili poslanci EP, da so največja horizontalna zmanjšanja ...
Ponoviti želim, da se je metoda horizontalnih zmanjšanj spet uporabila za vse kategorije.
Komisija meni, da sta ta pristop in metodologija neustrezna, zlasti za kategoriji 1a in 1b, ko govorimo o inovacijah in raziskavah, zlasti zaradi dodatnih težav z Evropskim tehnološkim inštitutom in programom Galileo, ki jih je treba reševati kot dodatno vzporedno težavo letnega evropskega proračunskega postopka.
To seveda pomeni, da je treba ponovno razpravljati o količini in velikosti in ne o aritmetičnih zmanjšanjih.
Enako velja za kmetijstvo in kategorijo zunanje politike, kjer je po mojem mnenju pristop Sveta, ki sredstva razporeja v rezervo, precej konzervativen in zagotovo se bomo morali kmalu vrniti k temu vprašanju.
V naslednjih dveh tednih bo Komisija Parlamentu in Svetu predložila svoj predlog o prilagoditvi proračuna v zvezi s Kosovom in Palestino.
Kot vedno smo zaskrbljeni zaradi pristopa Sveta k upravnim izdatkom in strinjam se, da je proračun nekoliko finsko obarvan, zlasti v Evropskem parlamentu.
To pravim v pozitivnem smislu, ker so potrebne disciplina, stroga odgovornost in razumnost pri izdatkih predstavnikov držav, kar sprejemamo in na kar se bomo vedno odzvali.
Predlog Sveta vključuje horizontalno zmanjšanje pogojev, v katerih Svet ne bo mogel izpolniti svoje zaveze o zaposlovanju dodatnega osebja; Komisija zagotovo ne more sprejeti več kot 800 članov osebja, ki bi izvajali dodatne razvojne naloge.
Od Parlamenta pričakujemo, da bo njegov odnos do tega vprašanja enak kot naš, in upamo, da bomo skupaj s Parlamentom dosegli prilagoditev.
Skratka, veseli me, da je bil začetek tako uspešen.
Vseeno smo kritični do prvega predloga Sveta ter pripravljeni na čim prejšnjo razpravo o Kosovu in Palestini ter razpravo in sprejetje odločitve glede predlogov za program Galileo in Evropski tehnološki inštitut okoli 19. v mesecu, da se doseže skupno razumevanje teh pomembnih vprašanj.
Zato upam, da bo postopek uspešen in da bodo litvanski kolegi moj prvi govor v litvanskem jeziku lahko prevedli dobro in pravilno.
(DE) Ta razprava je končana.
Pisne izjave (člen 142)
v pisni obliki. - (RO) Lizbonska strategija zahteva, da se 3 % BDP držav članic nameni za raziskave, pri čemer dve tretjini izhajata iz zasebnega sektorja.
Zelo malo evropskih regij je doseglo ta cilj.
Leta 2004 je 42 % evropskih podjetij izvedlo raziskave svojih dejavnostih, države članice pa so v raziskave vložile le 1,84 % BDP.
Leta 2006 je na področju znanosti in tehnologije delalo 35 % aktivnega prebivalstva EU.
Izobraževanje je bistveno za prihodnost EU.
Dostopno mora biti vsem, revnim ali bogatim, ki živijo v mestu ali na podeželju.
Kakovost evropskega izobraževanja je treba ocenjevati glede na število diplom in sprejemov na naslednjo stopnjo izobraževanja.
Potrebujemo novo socialno Evropo, v kateri bodo na prvem mestu državljani.
Ob upoštevanju dejstva, da bodo Evropska unija in države članice svoje proračune za leto 2008 potrdile jeseni, pozivam, da se naložbam v izobraževanje in raziskave v Evropski uniji zagotovi prednost.
Notranji prevoz nevarnega blaga (razprava)
Naslednja točka je poročilo gospoda Liberadzkija v imenu odbora za promet in turizem o predlogu za direktivo Evropskega parlamenta in Sveta o notranjem prevozu nevarnega blaga - C6-0012/2007 -.
podpredsednik Komisije. - (FR) Gospod predsednik, gospe in gospodje, veseli me, da lahko danes predložim predlog za spremembo direktive o notranjem prevozu nevarnega blaga.
Prevoz nevarnega blaga pomeni približno 8 % vsega prevoza blaga, tj. vsakodnevno skoraj milijon prevozov.
Zagotoviti moramo prost pretok nevarnega blaga ter intermodalnost nacionalnih in mednarodnih storitev, hkrati pa spremljati varnostni vidik, da se zaščiti naše okolje, naše državljane in delavce v sektorju.
Ta predlog je namenjen posodobitvi štirih direktiv in štirih odločb Komisije o prevozu nevarnega blaga, da se jih združi v enoten zakonodajni dokument.
Gre za pomembno poenostavitev zakonodaje Skupnosti v zvezi s tem vprašanjem.
Poleg tega je treba razširiti obseg pravil Skupnosti, da se vključi prevoz po celinskih plovnih poteh, ki ga zdaj ne urejajo nobena pravila iz zakonodaje Skupnosti.
Dejansko gre za manj pomemben način celinskega prevoza, vendar lahko nesreča na celinski plovni poti povzroči resne posledice.
Enoten sklop pravil za ves prevoz nevarnega blaga po notranjih plovnih poteh bo omogočil zmanjšanje tega tveganja.
Ne nazadnje predlog zadeva tako mednarodni kot nacionalni prevoz.
To so cilji predloga, o katerem poroča gospod Liberadzki.
Pred začetkom razprave se poročevalcu ter odboru za promet in turizem zahvaljujem za njihovo podporo predlogu Komisije.
poročevalec. - (PL) Gospod predsednik, gospod komisar, veseli me, da lahko v imenu odbora za promet in turizem predložim poročilo, v katerem najprej pozdravljamo dejstvo, da je Komisija predložila osnutek direktive, o katerem danes razpravljamo.
Gospod komisar, v celoti se strinjamo z vami, da to združuje predpise v zvezi s prevozom nevarnega blaga in hkrati zmanjšuje njihovo število.
Drugič, strinjamo se tudi, da bi ta uredba lahko zelo pomembno vplivala na varnost prevoza in kakovost življenja državljanov.
Končno, uredbe, ki jih želimo sprejeti oziroma združiti iz različnih virov in tako zmanjšati njihovo število, temeljijo na priporočilih Združenih narodov za prevoz nevarnega blaga po cesti, železnici in notranjih plovnih poteh, ki v Evropski uniji skupaj presega 110 milijard ton na kilometer letno.
Pri predstavitvi tega poročila želim poudariti, da ga je odbor za promet in turizem potrdil skoraj soglasno, ker je poročilo pomembno in nujno ter ustvarja novo stopnjo kakovosti in predpise v zvezi s prevozom nevarnega blaga razširja tudi na potniške vlake.
Ureja tudi položaje, ko lahko države članice iz razlogov, ki niso strogo povezani z varnostjo, sprejmejo nekatera odstopanja od splošno veljavnih predpisov, ter kako se ta odstopanja sprejemajo in obravnavajo na ravni EU.
Vse prisotne pozivam, da podprejo predloge sprememb, ki smo jih vložili in o katerih smo razpravljali, zlasti predlog spremembe 44, pri katerem smo na zahtevo Sveta poleg vozil vključili še koncept vagonov in plovil, namenjenih za plovbo po celinskih plovnih poteh, da se prepreči morebitne nesporazume, zato vas prosim, da glasujete za ta predlog spremembe.
Poleg tega vas pozivam tudi, da podprete predlog spremembe 45, ki je bil po obsežni razpravi oblikovan kot ustrezen kompromis.
Nanaša se na člen 1(3)(b), kjer smo vključili besedilo "kadar je to upravičeno, se lahko določi pot in prevozno sredstvo, ki ga je treba uporabiti".
Predlog spremembe 16 bi lahko tako opustili kot nepotrebnega ali glasovali proti njemu.
Pozivam vas tudi, da glasujete proti predlogoma sprememb 46 in 47, saj se zdi, da so ta pravila že vključena v besedilo in bi tako le brez potrebe podaljševala uredbo.
Na koncu se zahvaljujem poročevalcem v senci za njihovo zelo produktivno sodelovanje.
Posebej se zahvaljujem Svetu in Komisiji, in sicer tako nemškemu kot portugalskemu predsedstvu.
Organizirali smo okoli pet delovnih sestankov, na katerih ni prišlo do večjih razhajanj, vsa nastala nesoglasja pa smo uspešno rešili.
Mislim, da je bilo to sodelovanje zgledno.
Gospod predsednik, gospod komisar, gospe in gospodje, da, predlog direktive o notranjem prevozu nevarnega blaga je pomembno vprašanje, ker se v EU vsako leto prevaža približno 110 milijard ton nevarnega blaga letno: 58 % po cesti, 25 % po železnici in 17 % po celinskih plovnih poteh.
Cilj tega predloga direktive je poenostavitev in uskladitev obstoječih pravil o prevozu nevarnega blaga.
Področje uporabe določb EU, ki zdaj vključujejo cestni in železniški prevoz, razširja na prevoz po celinskih plovnih poteh.
Ta poenostavitev zmanjšuje birokracijo in izboljšuje intermodalnost.
Skupna pravila za prevoz po cesti, železnici in notranjih plovnih poteh zagotavljajo enotno stopnjo varnosti v Skupnosti za notranji in čezmejni prevoz.
Enotna pravila glede prevoznih sredstev poenostavljajo in spodbujajo večmodalni prevoz.
Razširjanje področja uporabe določb na prevoz po notranjih plovnih poteh je dobrodošel ukrep.
To pomeni, da se za vse notranje plovne poti v Skupnosti uporabljajo enaka pravila o varnosti.
To bo pozitivno vplivalo na delovne pogoje na plovilu, varnost prevoza in zaščito okolja.
Enotna pravila zmanjšujejo stroške, ker niso več potrebna različna pooblastila in dovoljenja.
To bo verjetno izboljšalo tudi potencialno uporabo in tržne možnosti prevoza po notranjih plovnih poteh; ne nazadnje si prizadevamo za preusmeritev več prevoza nevarnega blaga na notranje plovne poti.
Osnutki predlogov sprememb, ki jih je sprejel odbor za promet in turizem, pomembno izražajo stališče Sveta.
Strinjamo se in to vprašanje želimo po možnosti rešiti že s prvo obravnavo.
Naj poudarim, da Parlament prosim, da sprejme predlog spremembe, ki ga je poročevalec že omenil in pomeni kompromis.
V ta dokument je pomembno vključiti razumne določbe.
Glede tega se strinjamo s Komisijo in Svetom.
Osnutek predloga spremembe zadeva določbo, ki državam članicam dovoljuje, da določijo posebne varnostne zahteve in po potrebi tudi določijo prevozno sredstvo, če lahko to utemeljijo pri Komisiji.
Na koncu se toplo zahvaljujem poročevalcu, s katerim smo tako dobro sodelovali, in Parlament pozivam, da to poročilo sprejme na prvi obravnavi.
v imenu skupine PSE. - Gospod predsednik, v imenu svoje skupine se zahvaljujem poročevalcu za poročilo in tudi za njegovo vlogo pri povezovanju Parlamenta, Sveta in različnih političnih strani glede tega pomembnega vprašanja.
Poslanci bodo upoštevali, da je veljavna zakonodaja Skupnosti na tem področju sestavljena predvsem iz štirih direktiv, ki urejajo prevoz nevarnega blaga.
Direktiva RID ureja železniški prevoz in direktiva ADR cestni prevoz, pri čemer prevoz nevarnih snovi po celinskih plovnih poteh obravnavata prilogi k tema direktivama.
Nova predlagana direktiva razširja področje uporabe zakonodaje Skupnosti na celinske plovne poti, kar je treba podpreti.
Nekateri morda menijo, da poročevalec ni dovolj razširil področja uporabe direktive, nekateri drugi, predvsem iz industrije, pa menijo, da je direktiva preveč omejevalna in pretirana.
Poročevalec je resnično vzpostavil pravo ravnovesje in pomemben vidik vsega tega je gotovo ta, da bi vzpostavili enoten sistem ureditve prevoza nevarnega blaga po celinskih plovnih poteh, pri čemer se določijo standardi in se vsi, vključno z državami članicami, zavedajo svojih odgovornosti.
Kot je pojasnil poročevalec, nam to poročilo zagotavlja dodano vrednost.
Poročilo bo povečalo varnost, zato v moji skupini verjamemo, da si zasluži popolno podporo.
Gospod predsednik, kot je že bilo navedeno, je namen predloga posodobitev in združitev obstoječih direktiv in uredb o notranjem prevozu nevarnega blaga.
Enotno zakonodajno besedilo bo zdaj poleg cestnega in železniškega prevoza vključilo prevoz po celinskih plovnih poteh.
Iskreno se čudim, kako bi mu lahko kdo sploh nasprotoval.
Ne predstavljam si, da bi kdo dvomil v koristnost in potrebo po ukrepih za zagotovitev, da se ta prevoz opravlja na najvarnejši možni način.
Če je te ukrepe mogoče združiti in jasneje ubesediti, nam lahko to vsem le koristi.
V odboru smo podprli večino predlogov sprememb poročevalca, ki so večinoma tehnični.
Očitno je, da se je poročevalec v zvezi s temi predlogi sprememb tesno povezal s Svetom in pri takšni direktivi je to na splošno najučinkovitejši način.
Zato je hvalevredno tudi, da si poročevalec prizadeva za zagotovitev soglasja na prvi obravnavi.
Vendar je skupina ALDE precej presenečena zaradi predloga spremembe 45, saj se nam zdi nekoliko vsakdanji.
Zakaj ni dovolj besedilo iz predloga spremembe 16, s katerim smo bili vsi zadovoljni?
Zakaj bi ustregli vsem željam Sveta, čeprav so lahko te v nasprotju z učinkovitostjo logističnih verig?
Zakaj se ne bi s Svetom posvetovali o tem?
Vse države članice niso naklonjene temu "kompromisu".
Kaj bodo dosegli poročevalec, gospa Sommer, gospod Jarzembowski in gospod Simpson, če bi države članice lahko poljubno izbrale en način prevoza na škodo drugega?
Očitno je, da mora vsak način prevoza na poseben način zagotoviti, da je varen in učinkovit.
Zakaj udeleženci na trgu tega ne bi smeli določati sami?
To smo prej zagotovili s predlogom spremembe 16, zato vas pozivam, da ponovno preučite predlog spremembe 45 in morda ponovno razmislite o njem.
Poročevalcu se zahvaljujem za prizadevno delo, vendar obžalujem, da se je pustil zapeljati in skozi zadnja vrata ponovno vključil to določbo o uporabi predpisanih prevoznih sredstev.
Ponovno vas pozivam, da razmislite o svojem stališču glede predloga spremembe 45.
v imenu skupine UEN. - (PL) Gospod predsednik, predlog nove direktive o ureditvi notranjega prevoza nevarnega blaga je pomemben zakonodajni dokument.
Prejšnje predpise EU združuje v enoten zakonodajni dokument in njegovo področje uporabe razširja na prevoz po vodi.
Zaradi vključitve mednarodnih predpisov o prevozu nevarnega blaga v predlog je direktiva konsolidiran dokument mednarodnega dometa.
Nova direktiva do neke mere omogoča tudi upoštevanje posebnih nacionalnih razmer, če to zahtevajo gospodarske zahteve in stanje cest.
Primer je obseg uporabe predolgih tovornih vozil.
Predlagani predlogi sprememb so tehnične narave in niso sporni, razen predlogov sprememb 46 in 47.
Poročevalcu, gospodu Liberadzkiju, se zahvaljujem za konstruktiven prispevek pri pripravi poročila.
Skupina UEN meni, da direktiva izpolnjuje pričakovanja vpletenih strani.
v imenu skupine Verts/ALE. - (DE) Gospod predsednik, gospod komisar, gospe in gospodje, ta pravila za večmodalni prevoz so zelo pozitivna in upam, da se bodo v prihodnosti še razširila, saj so preglednejša in razumljivejša.
Končno so se vključile tudi celinske plovne poti, kot je zelena stranka zahtevala v enem od preteklih poročil.
Ne razumem, zakaj je trajalo tako dolgo.
Onesnaževanje, ki ga povzročajo nesreče plovil, ki prevažajo zelo strupene kemikalije, lahko na rekah povzroči celo bolj zgoščeno onesnaženost kot na odprtem morju.
Mislim, da so stroga pravila, ki jih lahko vzpostavijo države članice in ki se po potrebi razširjajo na možnost določitve prevoznega sredstva, pomembna in ustrezna.
Razmere na različnih prevoznih poteh so izjemno raznolike.
Visoki mostovi so na primer nedostopni za reševalne skupine.
Visoka gostota prometa lahko pod določenimi pogoji še poveča tveganost prevoza nevarnega blaga.
Nevarno blago se pogosto prevaža v bližini mest.
Vse to pomeni, da moramo državam članicam zagotoviti možnost, da bi se lahko prilagodljivo odzivale na takšne nevarnosti.
Vendar je ključno vprašanje v tem poročilu, kot v mnogih drugih, spremljanje.
Nacionalne države morajo sistematično spremljati skladnost s pravili, sicer bodo to le prazne besede, ki predvidevajo varnost, ki žal ne obstaja.
Če smo iskreni, v nekaterih evropskih državah na tem področju obstajajo velike pomanjkljivosti.
Obvladati je treba tudi pomembne izzive v zvezi z usposabljanjem gasilcev in reševalnih skupin.
Upam, da bo to delovalo tudi kot spodbuda za vzpostavitev strožjega spremljanja in končno zmanjšanje nevarnosti pri prevozu po vodi, cesti ali železnici.
v imenu skupine GUE/NGL. - (FR) Gospod predsednik, ker industrija in trgovina uporabljata dostavo ravno ob pravem času zaradi končnega cilja čim večjega takojšnjega dobička, je vse manj nevarnega blaga v skladiščih in varnih tovarnah, vse več pa na cestah, rekah, železnici in morju.
Evropska komisija si že zelo dolgo na vse mogoče načine prizadeva za deregulacijo prometnega sektorja, kar zagotavlja večje koristi zasebnemu interesu in ne upošteva javnega interesa.
Stvar je celo tako resna, da se v primeru pomislekov glede javne varnosti Komisija takoj zateče k načelu subsidiarnosti.
Evropska komisija se kot vedno ponaša, da je tesno sodelovala z delodajalci, pozablja pa na delavce, ki bi jo lahko veliko naučili, zlasti o splošni deregulaciji prometnega sektorja, socialnem dampingu ter zavrnitvi sprejetja zavezujoče zakonodaje o delovnih pogojih in usposabljanju delavcev v cestnem prevozu.
V prihodnosti obstaja resna nevarnost velikih nesreč v zvezi z nevarnim blagom.
Za to bodo odgovorni tisti, ki so sprejemali odločitve.
Vseeno bi Parlament lahko glasoval za enostavne in učinkovite ukrepe, kot so označitev parkirišč za tovornjake kot območij Seveso in razvrščanje nevarnega blaga na železniških mejnih prehodih, uveljavitev obveznosti sledenja v realnem času s sistemom geografskega lociranja vsega nevarnega blaga, da se zagotovi ločevanje nezdružljivih proizvodov, ter usposabljanje vpletenega osebja za potrebne varnostne ukrepe.
Vendar večina ljudi to obravnava kot nepotreben izdatek.
To lahko domnevate, vendar se ne zanašajte na našo podporo.
v imenu skupine ITS. - (IT) Gospod predsednik, gospe in gospodje, o odličnem poročilu gospoda Liberadzkija in njegovem dobro argumentiranem predlogu za direktivo o notranjem prevozu nevarnega blaga ni treba obsežno razpravljati.
Za sprejetje tega poročila sem glasoval že v odboru, zdaj pa potrjujem svoj glas in verjamem, da mi bo veliko kolegov iz skupine ITS sledilo.
Menim, da bolj kot se krepi notranja trgovina, kot je trgovina med državami članicami Unije, bolj koristna je za primerljivost pogojev, pod katerimi se izvaja trgovina, zlasti v zvezi z varnostjo ter s stališča pregledov in s tem povezanih upravnih postopkov.
Nerazumno bi bilo kritizirati ali celo zavrniti tako tehnično besedilo, v zvezi s katerim so potekala obsežna in utemeljena posvetovanja z veliko strokovnjaki iz držav članic.
Prav tako bi rad izkoristil to priložnost, da se razen gospodu Liberadzkiju zahvalim tudi odboru za prevoz nevarnega blaga za delo, ki ga je stalno opravljal v skladu z mednarodnimi sporazumi, ki veljajo na tem področju.
Za konec bi rad opozoril, da je treba po mojem mnenju sprejeti vse predloge sprememb ali vsaj njihovo večino, zlasti predlog spremembe 2 uvodne izjave 14, predloge sprememb v zvezi z opazovanjem očitnega neizključevanja in posledično izključitvijo držav članic, ki še nimajo železniškega sistema, sam pa nameravam podpreti tudi predlog spremembe 45.
(DE) Gospod predsednik, gospod podpredsednik, gospe in gospodje, najprej bi rad izkoristil to priložnost in čestital svojemu dobremu prijatelju, poročevalcu Bogusławu Liberadzkiju, za to dobro uravnoteženo in uspešno poročilo.
Kot je poudarila že gospa Sommer, se vsako leto v EU prepelje 110 milijard ton/km nevarnega blaga.
Tako kot gospod Henin si tudi jaz želim, da bi se vsaj del te količine blaga shranjeval v skladiščih.
Žal se to ne izvaja, zato moramo obravnavati tudi to vprašanje.
Prva pomembna točka v tem poročilu je posodabljanje in usklajevanje obstoječih pravil o varnostnih zahtevah za tanke in vozila.
Druga pomembna točka je razširitev te zahteve od cest do železnic in celinskih plovnih poti.
Če obravnavamo gibanje prevoza v preteklih letih, je zelo očitno, da postajajo celinske plovne poti vedno bolj pomembne.
Strinjam se z gospo Lichtenberger, da so nesreče na rekah zelo nevarne.
Ti ukrepi lahko povzročijo tudi prehod k železnicam, kar govorim kot nekdo, ki živi v tranzitni državi.
To je seveda zelo dobro.
V Avstriji seveda podpiramo to poročilo, zlasti ker v Avstriji zaradi svoje geografske lege veljajo zelo visoke varnostne zahteve za udeležence v prevozu.
Prav tako pozdravljam, da bo v prihodnosti vsaka država članica imela pravico do ureditve ali prepovedi notranjega prevoza nevarnega blaga na svojem ozemlju.
Menim, da to vključuje zlasti določanje posebnih določb o varstvu okolja in možnost prepovedi ali omejitve prevoza nekaterih vrst nevarnega blaga.
Če bo sprejeto besedilo poročila, ki ga je predlagal poročevalec, bo prineslo zelo dobre rezultate, s katerimi bomo vsi zadovoljni.
(FR) Gospod predsednik, komisar, gospe in gospodje, tudi jaz bi se rad zahvalila našemu poročevalcu za delo, ki ga je opravil o zelo tehničnih vprašanjih v zvezi s prevozom nevarnega blaga, ki predstavlja skoraj 10 % blaga v Evropi.
Nedvomno pozdravljam dejstvo, da poročilo obravnava pravila v zvezi z javno varnostjo in zajema tudi prevoz blaga po celinskih plovnih poteh, saj nas veliko misli, da je to način prevoza, ki ga je treba v Evropi razviti kot nadomestno možnost za cestni prevoz.
Prav tako pričakujem sodelovanje evropskih državljanov.
Poročilo prispeva k poenostavitvi zakonodaje v zvezi z upravnimi postopki za pošiljatelje in prejemnike blaga ter tudi bistveno prispeva k usposabljanju osebja, ki skrbi za varnost pri prevozu nevarnega blaga.
Čeprav moramo natančneje opredeliti svoje stališče o nekaterih vprašanjih v predlogih sprememb, poročilo nedvomno prispeva k jasnosti, zlasti v zvezi z varnostjo.
Gospod predsednik, v celoti ponavljam pripombe kolegice iz moje skupine, gospe Lichtenberger.
Ta paket pozdravljamo kot korak v pravo smer, čeprav imamo nekaj pomislekov.
Namen naših predlogov sprememb je okrepiti paket, zlasti v zvezi z usposabljanjem, kako ravnati v primeru nesreč, in pravico posameznikov, da vedo, kaj se prevaža.
Osebno si želim nadaljnjih ukrepov.
V isti okvir bi rad vključil vojaške in civilne jedrske snovi.
Škotska žal gosti vojaške jedrske objekte in civilne jedrske lokacije, zato tu pogosto potekajo prevozi.
Časopis Sunday Herald je nedavno poročal, da se je v zadnjih sedmih letih na Škotskem zgodilo 67 nesreč v zvezi z jedrsko varnostjo med prevozom.
Torej so mogoče precejšnje izboljšave in verjamem, da lahko EU ukrepa tam, kjer vladi Združenega kraljestva ne bo uspelo.
Medtem pa pozdravljam vsak korak za zagotavljanje ljudem večjih pravic, da vedo, s čim si delijo ceste in plovne poti v Evropi, ter da so varni.
To poročilo k temu prispeva, zato ga pozdravljamo.
(RO) Gospod predsednik, komisar, dragi poslanci, med letoma 1995 in 2004 se je prevoz blaga povečal za 28 %, do leta 2020 pa se bo po pričakovanjih povečal za 50 %.
Po cestah se prevaža 58 % blaga, po železnicah 25 %, po celinskih plovnih poteh pa 17 %.
Nevarno blago zajema 8 % vsega prevoženega blaga.
Ta vrsta prevoza zelo ogroža območja, skozi katera se blago prevaža, zato mora Evropska unija sprejeti potrebne ukrepe za povečanje varnosti te vrste prevoza.
Obstoječa zakonodaja v Evropski uniji zajema le prevoz nevarnega blaga po cesti in železnici, prevoz po morju pa predvidevajo le mednarodne konvencije, katerih podpisnice so države članice.
Po pristopu Romunije in Bolgarije k EU je bila skoraj celotna dolžina Donave vključena v celinsko plovno pot.
Donava teče skozi sedem evropskih glavnih mest in mimo veliko mestnih združb, zato je varnost prevoza nevarnega blaga po Donavi zelo pomembna.
Pomembno je, da se ukrepi v zvezi s prevozom nevarnega blaga združijo z ukrepi o posredovanju služb za pomoč v sili v primeru nesreč, ki jih povzroča tovrsten prevoz.
Število žrtev je veliko, tudi med tistimi, ki morajo posredovati v nesreči.
Poleg tega je treba prevoz nevarnega blaga izvajati med manj zasedenimi obdobji in po manj obremenjenih poteh, da se zmanjša tveganje.
Mislim, da je za prevoz nevarnega blaga potrebno najkrajše možno prehodno obdobje, da se lahko izvaja ta direktiva.
podpredsednik Komisije. - (FR) Gospod predsednik, gospe in gospodje, najprej bi se rad ponovno zahvalil gospodu Liberadzkiju ter odboru za promet in turizem za to odlično poročilo, za katerega tako kot vi upam, da nam bo omogočil sprejetje predloga že na prvi obravnavi.
Ker nestrpno pričakujemo njegovo sprejetje na prvi obravnavi, smo pripravljeni sprejeti predloge sprememb, ki izražajo dogovor med institucijami.
Vendar menimo, da niso zaželeni predlogi sprememb, ki bi ogrozili sprejetje na prvi obravnavi.
Kot so vsi poudarili, bo poročilo dejansko prispevalo k poenostavitvi zakonodaje in tako omogočilo njeno lažjo uporabo ter razširitev na celinske plovne poti.
Strinjam se s Parlamentom, da je treba omrežja celinskih plovnih poti celovito razviti.
Te lahko Evropi pomagajo doseči spremembo načina prevoza, za katero si prizadevamo.
To sem želel poudariti.
Ponovno se zahvaljujem Parlamentu in njegovemu poročevalcu za odlično pripravljeno poročilo, ki temelji na strokovnem znanju.
Menim, da je bilo posvetovanje o tem poročilu zelo vzorno.
Ta razprava je končana.
Glasovanje bo potekalo jutri.
Pisna izjava (člen 142)
v pisni obliki - (FR) Stalno povečevanje prevoza nevarnega blaga je zahtevalo, da se v evropski zakonodaji poenostavijo in uskladijo pravila v zvezi s prevozom tovrstnega blaga.
Odgovorni smo za zaščito javne varnosti, kar velja tudi za prevoz nevarnega blaga.
Zato se mi zdi pomembno, da morajo biti države članice sposobne zahtevati uporabo obveznih poti, če je to potrebno, ter to storiti sorazmerno in pregledno.
Prav tako morajo vztrajati, da prevozniki raje uporabljajo določen način prevoza namesto drugega, če menijo, da bo to varneje za njihove državljane.
Logistika tovornega prometa v Evropi in trajnostna mobilnost (razprava)
Naslednja točka je poročilo Inés Ayale Sender v imenu odbora za promet in turizem o logistiki tovornega prometa v Evropi - ključu do trajnostne mobilnosti.
poročevalka. - (ES) Gospod predsednik, danes popoldne razpravljamo o ključnem področju za evropsko rast, konkurenco in zaposlovanje, in sicer o logistiki.
Logistika je bistvena za kakovost vsakdanjega življenja naših državljanov, čeprav se tega ne zavedajo dovolj.
To poročilo želi med drugim povečati ozaveščenost državljanov o tem vprašanju.
Ta sektor zagotavlja približno 13 % BDP v Evropski uniji in ima velik gospodarski vpliv, saj povzroča med 10 in 15 % končnih stroškov končnih proizvodov v Evropi.
V nekaterih sektorjih, kot je pomembna avtomobilska industrija, presega celo socialne stroške.
Ta sektor se je izkazal za pomemben zlasti za industrijo in trg; njegov uspeh in potencial za rast pa sta nezamenljiva, zato ju je treba še naprej ohranjati.
Vendar glede na naše trdno prepričanje, da je najboljši trg tisti, ki je dobro urejen ter omogoča in spodbuja pozitivne zmogljivosti, poleg tega pa preprečuje mogoča tveganja, preden začnejo ovirati rast, ustvarjalnost in razvoj naših državljanov, pozdravljamo sklep Komisije, da bo začela obravnavati ta sektor kot prispevek, ki ga lahko zagotovi Evropska unija za povečanje priložnosti in omejitev očitnih tveganj na podlagi napovedi rasti transportnega sektorja v Evropi.
Med letoma 2000 in 2020 je predvidena 50-odstotna rast.
Zato bo lahko sektor izkoristil in povečal priložnosti, ki so mu na voljo v razmerah, ki jih po našem mnenju opredeljuje pet bistvenih prednostnih nalog.
Prva prednostna naloga je nedavna širitev na vzhod, ki povečuje razdalje in ustvarja obrobna območja; hkrati ustvarja tudi nove priložnosti na trgu in v trgovini v različnih kulturah naših državljanov.
Druga prednostna naloga je globalizacija, ki pospešuje trgovino, spreminja potrebe in ponovno določa geografski položaj ozemelj in narodov.
Pri tem mislim na svojo državo Španijo, ki je v smislu širitve na obrobju, vendar jo je globalizacija postavila na križišče s pomembnimi območji, kot so Latinska Amerika, Afrika ali Azija, s katero trguje.
Logistiko je treba razviti tudi zaradi prednostnih vprašanj, kot so podnebne spremembe in sedanje potrebe po energiji.
Infrastrukturo moramo uporabljati učinkoviteje, izboljšati upravljanje prometa in omejiti poti brez naloženega blaga; sedanja logistika lahko k temu bistveno prispeva.
Četrta prednostna naloga so priložnosti za izmenjavo informacij, ki jih želimo v Evropi zagotoviti na podlagi sedmega okvirnega programa, in prihodnost ekonomije znanja.
Logistika je utelešenje inteligentnega prevoza - prevoz, ki vključuje načrtovanje kot temeljni pojem in temelji predvsem na inteligentnih prevoznih sistemih.
SESAR, SafeSeaNet ter sistemi sledenja in trgovanja so instrumenti in nove tehnologije, ki se uspešno uporabljajo v tem sektorju.
Tudi demografske spremembe in pričakovanja mladih ljudi v zvezi z zaposlovanjem so področja, h katerim lahko logistika bistveno prispeva.
Predlog poročila v zvezi s tem želi podpreti Komisijo pri opredeljevanju ozkih grl in poskusu oblikovanja novih predlogov.
Preprečiti moramo preveliko upravno obremenitev z natančno uporabo inteligentnih sistemov za zmanjšanje in omejitev formalnosti, ki ostajajo zapletene, zlasti na primer na področju carine in pomorske trgovine; vendar menim, da lahko predlogi v akcijskem načrtu Komisije k temu pozitivno prispevajo.
Drugo ozko grlo, za katerega predlagamo več rešitev, je pomanjkanje infrastrukture in ustreznega financiranja.
Glede na to poudarjam potrebo po ukinitvi sistema čezmejnih omrežij in odprtju neuporabljenih zgodovinskih prehodov v Pirenejih ali Alpah, kjer se nam zdi ustrezno, ter zmanjšanju zastojev na nekaterih cestah z odprtjem železniških tunelov.
V zvezi s tem je bil predložen poseben predlog, ki ga še posebej podpiram, in sicer predlog za namenski železniški tovorni sistem.
Zato pozivamo Komisijo, naj nam predloži načrt na to temo.
V zvezi s financiranjem želimo, da se v razpravo o prihodnjem financiranju dovolj ambiciozne evropske prometne politike kot prednostno vprašanje vključi logistika.
V zvezi s pomanjkanjem delovne sile podpiramo predlog Komisije za zagotovitev večje privlačnosti poklica, vendar želimo, da bi se predlog poleg usposabljanja osredotočil tudi na izboljšanje socialnih in delovnih pogojev.
Na koncu bi radi izrazili svojo podporo in Komisijo opozorili na potrebo po tem, da mora vsakršno prihodnje obravnavanje mestnega prevoza vključevati posebno poglavje o mestni logistiki.
Menimo, da se zaradi neučinkovite logistike naši državljani vsak dan srečujejo z zastoji.
Zato menimo, da je čas za to, da se logistika ustrezno vključi v evropske razprave.
podpredsednik Komisije. - (FR) Gospod predsednik, gospe in gospodje, zlasti bi se rad zahvalil gospe Ayali Sender za poročilo o logistiki tovornega prometa.
Gospe Ayali Sender želim dejati tudi, da se spomnim najinega obiska v Zaragozi, kjer sva imela priložnost videti koristi vseh dejavnosti, ki se zdaj opravljajo za razvijanje logistike v Evropi.
Poročilo nam vzbuja veliko upanje v zvezi s pristopom, ki ga je leta 2006 sprejela Komisija v svojem sporočilu o logistiki.
Ta resolucija je pomemben korak v skupnih prizadevanjih Parlamenta in Komisije za izboljšanje delovanja tovornega prometa v Evropi.
To se mi zdi zelo spodbudno, saj bom v nekaj tednih predložil akcijski načrt za logistiko.
Gospa Ayala Sender je jasno izpostavila pomembni vprašanji: gospodarsko razsežnost in učinkovitost logistike, ki bistveno prispeva k konkurenčnosti naših gospodarstev.
Logistika omogoča pretok blaga in prispeva h konkurenčnosti naših proizvodov, saj jim zagotavlja dostop do bolj oddaljenih trgov.
Logistika je postala pomembna in dinamična industrija, ki ustvarja delovna mesta, Evropa pa ima najuspešnejša logistična podjetja na tem področju.
Poleg tega logistika izboljšuje okoljsko učinkovitost.
Kot je dejala gospa Ayala Sender, prispeva k zmanjševanju preobremenjenosti v prometu.
Tudi tovorni promet in logistika morata obvladovati izzive v zvezi z zmanjšanjem števila prometnih nesreč ter emisij onesnaževal in hrupa.
Delo, ki ga je treba opraviti na področju logistike, ne vključuje urejanja tega hitro rastočega sektorja, ampak zagotavljanje njegove trajnostne prihodnosti, tako da se izkoristi ves potencial učinkovitosti, ki je še prisoten v prevozni dejavnosti.
Dejansko je to razlog, da smo razvili idejo somodalnosti, tj. učinkovito kombinacijo različnih načinov prevoza.
V zvezi s tem lahko uporabimo logistiko za uskladitev gospodarskih in okoljskih ciljev.
Vendar še vedno obstaja nekaj ovir za razvoj logistike.
Prvič, pomanjkanje usklajevanja in skupnih pravic ovira oblikovanje novih rešitev, zlasti razvoj informacijske in komunikacijske tehnologije.
Tovorni promet bi lahko bolje načrtovali, izboljšali bi lahko delovanje in varnost prometnih sistemov, povečali spremljanje blaga ter zagotovili, da so potrošnikom zagotovljene potrebne informacije.
Logistična veriga mora delovati kot usklajena celota, tudi če je vključenih več partnerjev in več načinov prevoza.
Drugič, večjo pozornost moramo nameniti kakovosti tovornega prometa, vključno s kazalniki kakovosti in izmenjavo dobre prakse.
To pomeni izboljšanje usposabljanja strokovnih delavcev in priznavanje njihovih sposobnosti.
Tretjič, obravnavati moramo problem ozkih grl, ki ovirajo tovorni promet.
Posvetovali smo se z vsemi, ki delajo na področju logistike, ter prejeli petsto odgovorov, ki nam bodo pomagali pri pripravi akcijskega načrta za logistiko.
Poročilo gospe Ayale Sender tudi upravičeno poudarja poenostavitev upravnih postopkov, potreb po naložbah v infrastrukturo ter težav, ki jih povzroča logistika na mestnih območjih.
Za vsa ta vprašanja potrebujemo konkretne odgovore.
Vesel sem, da je odbor za promet in turizem veliko pozornost namenil akcijskemu načrtu za logistiko, ki ga bom predložil oktobra.
Načrt mora vključevati konkretne ukrepe z jasnimi cilji in posebnim časovnim razporedom.
Zajemal bo niz pobud, vključno s prednostnim železniškim tovornim omrežjem, pristaniško politiko in dvema dokumentoma Komisije o pomorskem prostoru brez meja in morskih avtocest.
Sprejetje teh ukrepov bo zelo pomemben znak in način za določitev nadomestnih načinov prevoza, ki so učinkoviti, celoviti in okolju prijazni ter seveda izpolnjujejo potrebe uporabnikov.
Akcijski načrt bo povezan z ukrepi za zagotovitev večje privlačnosti železniških, morskih in celinskih plovnih poti.
Komisija ne trdi, da je sposobna rešiti probleme tovornega prometa, s katerimi se srečuje Evropa, vendar poročilo gospe Ayale Sender državam članicam v zvezi s tem posreduje sporočilo, ki jih spodbuja k razvijanju lastnih logističnih pobud, zlasti z vlaganjem v infrastrukturo, v tesnem sodelovanju z Evropsko unijo.
Uspešni bomo le, če bodo države članice in Evropska unija sodelovale.
Logistika je glavni problem.
Če jo bomo spodbujali, bomo dosegli spremembo načina prevoza, ki bo prispeval k boju proti globalnemu segrevanju.
Za zagotovitev trajnosti evropske mobilnosti, ki bo v skladu z našimi okoljskimi zahtevami v korist gospodarstvu in evropskim državljanom, sta po mojem mnenju potrebni logistika in dobra prometna infrastruktura.
Iskreno se zahvaljujem gospe Ayali Sender za prispevek k temu napredku na področju logistike, ki je bistvena za razvoj trajnostnega prometa.
pripravljavka mnenja odbora za industrijo, raziskave in energetiko. - (FI) Gospod predsednik, gospe in gospodje, iskreno se zahvaljujem poročevalki gospe Ayali Sender za zelo verodostojno poročilo.
Kljub temu obžalujem, da je odbor za promet in turizem izključil iz poročila nekatera ključna vprašanja, ki jih je izpostavil odbor za industrijo, raziskave in energetiko.
Od teh je najpomembnejše vprašanje internalizacije zunanjih stroškov prevoza, kot so okoljski stroški.
Oblikovanje cen, ki upošteva dejanske stroške, vključno z okoljskimi in socialnimi stroški, je temeljno sredstvo za vzpostavitev inteligentnega, učinkovitega in racionalnega prometnega sistema.
V Švici je cestnina za tovornjake zagotovila učinkovit prenos tovora na železnice ter zmanjšala prevoz nenatovorjenih tovornjakov.
To je dober primer za vse nas.
Moramo se zavedati, da učinkovit in racionalen prometni sistem ne ustreza stalnemu povečevanju cestnega prometa.
Emisije ogljikovega dioksida zaradi prometa se ne smejo več povečevati kot se zdaj, saj bo doseženo zmanjšanje emisij v drugih sektorjih, kot je industrija, zaman.
v imenu skupine PPE-DE. - (DE) Gospod predsednik, komisar, gospe in gospodje, najprej se zahvaljujem Komisiji in poročevalki za njuno delo.
Logistika tovornega prometa je tako široka tema, da omejitev na bistvo ni vedno lahka.
To dobro izraža francoski stavek: "qui trop embrasse mal étreint" (kdor se loti preveč stvari, nobene ne naredi).
Zato bodimo veseli, da smo uspeli poudariti ključne točke.
Storiti moramo nekaj novega, saj to ni lahko področje.
To je konfliktno področje med gospodarstvom in rastjo na eni strani ter okolju in varnosti na drugi.
Če se izrazim enostavneje: vsi hočejo blago, nihče pa noče prevoza.
To pomeni, da ta sektor, ki dejansko zagotavlja zelo dobre zaposlitvene možnosti, nima zelo dobre podobe.
Ljudi moramo najprej opozoriti na to, da je ta sektor pomemben gospodarski sektor, da lahko storimo nekaj novega ter da sektor ohrani svojo zaposlitveno zmogljivost.
Še vedno menim, da je sklicevanje na usposabljanje zelo pomembno in da ga morajo sprejeti različne države.
Specializacija na teh področjih lahko zagotovi nova in zanimiva dela.
Raziskave lahko prispevajo k večji učinkovitosti, ekološki izvedljivosti in varnosti tovornega prometa.
Sodelovanje med državami je še vedno bistveno.
Misliti moramo na vseevropska omrežja.
Vsi mislimo globalno, nihče pa noče delovati na lokalni ravni.
Da poenostavim, ta omrežja želimo vzpostaviti povsod, vendar nimamo sredstev, zato se moramo pogajati s Svetom, da zagotovi več sredstev za vseevropska omrežja, ali pa se dogovoriti z državami.
V zvezi z načini prevoza menim, da nihče ne nasprotuje prenosu blaga na železnice in celinske plovne poti, vendar je ključno vprašanje učinkovitost.
Učinkovitost ni povezana le s ceno.
Če se bo prevoz po železnici pocenil, vendar ne bo učinkovitejši, ne bomo dosegli spremembe načina prevoza.
Zato moramo za ustrezno reševanje problema povezati učinkovitost s ceno.
Na koncu bi rad izpostavil vprašanje predolgih tovornih vozil in standardizacije.
Ne moremo prepovedati ali celo dovoliti vsega le na evropski ravni.
Ustrezno moramo sodelovati z državami članicami in oblikovati direktive, na primer na področju varnosti in infrastrukture, ki morajo določati, ali je treba ta predolga tovorna vozila dovoliti ali ne.
v imenu skupine PSE. - (FR) Gospod predsednik, najprej se zahvaljujem gospe Ayali Sender za pobudo.
Komisar, menim, da še vedno nismo pripravljeni za razpravo o logistiki na evropski ravni ali na ravni držav članic.
V nekaterih državah je pogosto zelo težko usklajevati cestno, železniško, letalsko politiko in pomorsko politiko.
Logistika vključuje nič več in nič manj kot to, da je treba preprečevati preveliko število prenosov med različnimi načini prevoza in zagotoviti, da se optimalno uporabljajo, kjer so najučinkovitejši ali donosni.
V zvezi s tem menim, da je delo gospe Ayale Sender zelo obetavno in se seveda veselimo sporočila Komisije.
Prav tako bi rad poudaril točko, ki jo je izpostavil odbor za industrijo, raziskave in energijo.
Menim, da ni bilo namenjene dovolj pozornosti poročilom o okoljskih vidikih vprašanja.
Jasno je, da moramo razviti logistiko v Evropi, prometna politika pa dopolnjuje področje notranjega trga in njegov razvoj, vendar ne smemo imeti ambicioznih načrtov za zmanjšanje toplogrednih plinov na eni strani, na drugi strani pa biti preveč skromni.
V zvezi s tem sem zaskrbljen zaradi dejstva, da so bili 60-tonski tovornjaki vključeni v vsa poročila.
Prejšnje poročilo je skromno obravnavalo evropski modularni koncept; nekatera poročila obravnavajo mega tovornjake in predolga tovorna vozila, pri čemer teorija cestnega lobija navaja, da večji, kot je tovornjak, manj potroši in več prihrani.
To ni res.
Večji, kot je tovornjak, bolj konkurenčen je v primerjavi s prevozom po železnici in vodnih poteh ter bolj bo oslabljena politika Komisije o železnicah, vodnih poteh in pomorskih avtocestah.
Sploh ne bo več omembe vredna.
Tovornjakov bo prav tako veliko, vendar bo na cestah veliko več blaga, torej ne bomo uspešni.
Gospod predsednik, Komisija v svojem sporočilu upravičeno navaja, kar ni prvič, da ima logistika pomembno vlogo pri našem obvladovanju različnih novih izzivov, npr. v zvezi z okoljem.
Enako pomembna je zagotovo vloga logistike na področju konkurenčnosti Unije.
Prednost je treba dati optimizaciji evropskega prometnega sistema, v katerem je treba rešiti problem obstoječih ozkih grl in uporabiti sodobno logistiko.
Potrebujemo ukrepe.
Kako lahko izboljšamo učinkovitost posameznih načinov prevoza in kombinacijo teh načinov?
To je bistveno vprašanje.
Tu bi rada poudarila, da je treba pričakovano rast v prevozu blaga obravnavati čim bolj pragmatično.
Če želimo obvladati stopnjo rasti, je treba maksimalno izkoristiti vse načine prevoza.
Zato to ni več vprašanje le enega načina prevoza, ampak vseh.
Žalostno je, da se je odziv Parlamenta na sporočilo skoraj zaustavil v politični razpravi o tem, ali je treba ta daljša težja vozila, tj. kompozicije ecocombi ali predolga tovorna vozila, dovoliti ali ne, kot je pravkar dejal gospod Savary.
Po dolgi razpravi se zdaj strinjamo, da je potreben čim bolj nevtralen kompromis.
Kot nekdo, ki zagovarja ta velika, daljša in težja vozila, bi rada dodala, da pozivanje k inovativnim idejam le zato, da se ta vozila prepovejo na podlagi neupravičenih utemeljitev, ne bo prineslo rezultatov.
Svoje odločitve oblikujte na podlagi ustreznih raziskav.
Pričakovana rast cestnega tovornega prometa bo za nas največja preizkušnja.
Rezultati v bližnji prihodnosti bodo odvisni od tega, katerim oviram dajemo prednost.
Obravnavati bo treba nedotakljiva vprašanja, vključno s tistimi v zvezi s težkimi vozili ali močnim povečanjem prepovedi vožnje v Evropski uniji, nedotakljiva vprašanja v zvezi s kabotažo itd.
Iskreno upam, da bodo te prednostne naloge v kratkem jasneje opredeljene v akcijskem načrtu Evropske komisije.
Za konec bi se rada zahvalila poročevalki za trdo delo.
Zdaj odhajam, vendar ne iz nevljudnosti, ampak zato, ker imam drugje pomemben sestanek.
v imenu skupine UEN. - Gospod predsednik, pozdravljam vsebino današnjega poročila, ki podpira širši razvoj vseevropskih cestnih omrežij v Evropi.
Drugi največji razvoj cest, ki zdaj poteka na Irskem, je gradnja 112 km dolge ceste, imenovane M3, ki bo obvoznica okoli mest Dunshaughlin, Navan in Kells v okrožju Meath.
Nedavno je tisk na Irskem precej poročal o vlogi Komisije pri gradnji ceste M3.
Nekateri ljudje, ki nasprotujejo temu razvoju, so popolnoma napačno predstavili vlogo Komisije v tej zadevi.
Rad bi pojasnil natančno vlogo Komisije v zvezi z gradnjo ceste M3.
Komisija je 29. junija 2007 vladi Irske poslala pismo z obrazloženim mnenjem, v katerem je zahtevala pojasnitev, zakaj vlada Irske ni izvedla druge ocene učinka po arheološkem odkritju marca v kraju Lismullen.
Vlada Irske bo branila svoje stališče, ker je ukrepala šele potem, ko ji je direktor narodnega muzeja na Irskem predložil neodvisna poročila.
Poročilo priporoča, da se odkritje v kraju Lismullen izkoplje in evidentira.
Ta predlagan načrt ukrepanja je podprl glavni državni arheolog na Irskem.
Vendar to, da je Komisija vladi Irske poslala pismo z obrazloženim mnenjem, ne pomeni, kot se je poročalo, da bo Evropska unija Irsko kaznovala s plačilom več sto milijonov eurov ali da je treba ustaviti gradnjo te ceste, ali da bo proti Irski sprožen pravni postopek.
Vem, da je to vznemirljivo vprašanje, vendar je treba oceniti vlogo Evropske unije pri tem vprašanju.
v imenu skupine Verts/ALE. - (DE) Gospod predsednik, komisar, gospe in gospodje, kot predstavnica stranke Zelenih seveda zagovarjam izboljšanje na področju logistike, saj lahko prispeva k zmanjšanju okoljske škode.
Vendar moram že na začetku poudariti, da obstaja le malo področij, na katerih lahko Evropska unija dejansko ukrepa v zvezi s tem.
Logistika je neučinkovita na področjih, na katerih povezava med različnimi načini prevoza ne deluje; to je zlasti škodljivo, če ni mogoče uporabljati železnic, ker so logistične povezave neugodne, birokratske, neobstoječe ali slabo razvite.
Tudi v primerih, ko veliko načinov prevoza odpove, ugotovimo, da obstaja jasno pomanjkanje logistike ali da enostavno ni vredno učinkovito in usmerjeno uporabljati vozni park.
To so bistvena vprašanja, ki so obravnavana v dokumentaciji.
Poleg tega jih je izrabilo veliko lobistov.
Izboljšanje infrastrukture po mojem mnenju ni logistično; še vedno je mogoče videti prazne vagone na zelo dobrih cestah ali železnicah, kar nam ne koristi z nobenega stališča.
Zlasti nasprotujem dejstvu, da je bila ta dokumentacija napačno uporabljena kot propagandi instrument za tako imenovana predolga tovorna vozila.
Že zdaj nam ne koristi dejstvo, da se vozni park zelo neučinkovito uporablja.
Kljub temu obstaja lasten gospodarski interes, zlasti zaradi lesne industrije, vsaj v preteklosti, za uvedbo zelo velikih težkih tovornih vozil, ki bodo negativno vplivala na vzdrževanje cest.
Nazadnje moramo vsi spoznati, da bo treba ceste popravljati veliko pogosteje, če bodo osi bolj obremenjene, saj bo na asfaltno površino pritiskala še večja teža.
Zato tu ne moremo govoriti o okoljskem ali gospodarskem izboljšanju, saj to tudi zelo izkrivlja konkurenco z železnicami.
v imenu skupine GUE/NGL. - (NL) Gospod predsednik, zdaj se po cestah prevaža veliko več tovora, kot je ustrezno za kakovost našega zraka, zaščito pred prevelikim hrupom, varnost in prostor, ki ga potrebujemo.
Ta vrsta prevoza se povečuje, zlasti zato, ker se je z leti pocenila.
Podjetja organizirajo veliko več prevoza, kot je potrebnega.
Za to obstajata dva razloga: določitev novih surovin, različne stopnje njihove obdelave in prodaja končnih proizvodov se izvajajo na različnih lokacijah, kar povzroča veliko nepotrebnega prevoza med temi lokacijami.
Kljub izgradnji glavnih pristanišč in drugih velikih dostavnih centrov se blago še vedno prevaža dlje, kot je potrebno.
V redko poseljenih državah, v katerih je malo železnic ali ne obstajajo, zlasti v Ameriki in Avstraliji, so bila oblikovana ogromna tovorna vozila, tako imenovani cestni vlaki ali tovornjaki s priklopniki.
Ti so ohranjali nizke stroške cestnega prevoza, vendar so povzročili veliko preveč problemov na vseh drugih področjih, ki bi se jim lahko izognili.
Ne smemo dovoliti uporabe teh težkih vozil v Evropi.
Tovorni prevoz je treba zmanjšati, nujni prevoz pa mora, kolikor je mogoče, potekati po železnici ali vodi.
v imenu skupine IND/DEM. - (NL) Gospod predsednik, zavedamo se, kako pomembna je logistika za našo družbo.
Vsi udeleženi morajo zagotoviti, da dejavnosti na področju logistike potekajo brez zapletov.
Javni organi zagotovijo, da je operativni okvir čim bolj ugoden ter da poslovni in industrijski sektor razvijeta koncept, kako čim bolj zadostiti tržnemu povpraševanju.
Vesel sem, da poročevalka to navaja in poudarja različna področja, ki jih je treba upoštevati.
Veliko razprav v zvezi z obravnavanim poročilom je sprožilo vprašanje daljših težjih tovornih vozil ali kompozicij ecocombi.
Čeprav so praktični preskusi na nacionalni ravni prinesli dokaj pozitivne rezultate, se mnenja v zvezi s temi vozili razlikujejo.
Po mojem mnenju je kompromis dobro izhodišče za nadaljnjo razpravo.
Veselim se prispevka Evropske komisije k tej razpravi v svojem akcijskem načrtu za logistiko tovornega prometa in študiji o teži in dimenziji vozil.
Študija bo v kratkem naročena, njene ugotovitve pa bodo objavljene naslednje poletje.
Na koncu bi rad čestital gospe Ayali Sender za poročilo in upam, da se bo postopek, ki se je začel izvajati, nadaljeval pozneje v tem letu.
v imenu skupine ITS. - (DE) Gospod predsednik, globalizacija je v zadnjih letih povzročila veliko stroškov za tovorni promet; poleg tega je potekala širitev proti vzhodu skupaj z napačno usmerjeno politiko pomoči EU.
Posledično več milijonov vozil vsak dan prevaža tovor, in sicer od osebnih avtomobilov do težkih tovornih vozil, zato se stopnjujejo škodljivi učinki, kot so zastoji, hrup, onesnaževanje okolja in nastajanje drobnega prahu.
Usmeritev na cestni prevoz bo nedvomno zaostrila obstoječe probleme v gosto poseljenih območjih in na glavnih prometnih poteh.
Težka tovorna vozila so veliko pogosteje udeležena v nesrečah kot drugi načini prevoza, pri čemer stroga pravila na ravni celotne EU o času počitka ne bodo prinesla večjih sprememb.
Tudi Bruselj ne obravnava dovolj resno varovanja javnega zdravja, na kar kaže neuspešen prenos Konvencije o varstvu Alp.
EU je ta vprašanja dejansko obravnavala že pred leti, ko je pripravila akcijske načrte in pozvala k prehodu prometa s ceste na železnico.
Vendar ji ponovno ni uspelo doseči konkretnih rezultatov.
Začeti se moramo zavedati razmer v zvezi z vseevropskimi omrežji, na končni stopnji pa bo treba povečati gospodarsko privlačnost potujočih avtocest.
(DE) Gospod predsednik, gospod podpredsednik Komisije, gospe in gospodje, poudarjam, da je Komisija sama izjavila, da je logistika vprašanje industrije.
Menim, da je to pravilen pristop.
Zato upam, da bo Komisija v svojem akcijskem načrtu predstavila ukrepe, ki jih lahko sprejmemo kot Skupnost, ukrepe, ki jih lahko sprejmejo države članice, in ukrepe, ki jih mora sprejeti industrija.
Zagotovo moramo zmanjšati birokracijo, ki ovira obalno plovbo, saj je treba izpolniti različne obrazce, medtem ko lahko težka tovorna vozila brez težav vozijo skozi Evropsko unijo.
Dejansko moramo zmanjšati vladno demokracijo ter spodbujati sodobno prometno infrastrukturo in sisteme.
Vendar ne smemo narediti nobene napake.
Logistika je vprašanje industrije, zato si ne smemo naložiti bremena, ki si ga enostavno ne moremo privoščiti.
Moja skupina zdaj zelo odločno nasprotuje, da se v prometu dovoljuje splošna uporaba predolgih tovornih vozil - morda bi bila ustreznejša opredelitev 60-tonska vozila ali 25-metrska težka tovorna vozila, saj obstajajo različne kategorije.
Veliko delov infrastrukture v Evropski uniji, kot so mostovi, prehodi in krožišča, namreč ni primernih za taka dolga ali težka tovorna vozila.
Državne blagajne ne namenjajo sredstev za ojačanje mostov ali preoblikovanje krožišč.
Glede na razmere v prometu predolga tovorna vozila bistveno ogrožajo varnost prevoza.
Predstavljajte si enega od 25-tonskih vozil, ko prihaja izza ovinka v mali vasi in napačno oceni zavoj, nato pa poskuša obrniti.
Zato menim, da moramo nadaljevati delo, ki smo ga opravljali v preteklosti.
Ta vozila moramo dovoliti na Finskem in Švedskem, ki imata velike odprte poti za prevoz lesa.
V zvezi s tem je odbor za promet in turizem predlagal razumno rešitev.
Navaja, da moramo dovoliti ta predloga tovorna vozila v državah članicah, vendar le pod strogimi pogoji, in sicer, če lahko Komisiji pokažemo, da sta zagotovljeni potrebna varnost prevoza in prometna infrastruktura.
To pomeni, da moramo preveriti izpolnjevanje teh pogojev v posameznih primerih in za posamezne države.
(RO) Gospod predsednik, komisar, države članice morajo zagotoviti ugodno okolje za razvoj logistike tovornega prometa in odpraviti obstoječe ovire.
Za prevoznike in naročnike je izredno pomembno, da tovor prispe pravočasno in pod določenimi pogoji.
Do leta 2020 je predvideno 50-odstotno povečanje tovornega prometa.
Logistika tovornega prometa zajema 13 % BDP Unije, pri čemer 10-15 % končnih stroškov za proizvode povzročajo stroški prometne logistike.
Zato morajo države članice olajšati tovorni promet, predpise in nadzor pa je treba izvajati v skladu s splošnimi normami, ne da bi bil oviran prost pretok blaga.
Te norme je treba nujno predložiti vsem zadevnim prevoznikom, da se jim omogoči spoštovanje uredbenih določb in izpolnjevanje pogodbenih obveznosti ...
(Predsednik je prekinil govornico.)
Evropska unija mora uporabljati okolju bolj prijazne načine prevoza.
Ni naključje, da je 70 % prednostnih projektov za razvoj evropskega prometnega omrežja namenjenih železnicam in prevozu po plovnih poteh.
Države članice žal niso dobro izkoristile programa Marco Polo za prenos večjega obsega tovornega prometa s cestnega na morski prometni sistem.
Plovna pot, ki poteka po kanalu Rena, Maine in Donave, skrajša razdaljo med severozahodno in jugovzhodno Evropo za 4 000 km.
Poleg tega ima Evropska unija od leta 2007 izhod v Črno morje.
Za logistiko tovornega prometa so bistveno pomembni inteligentni prevozni sistemi in uporaba tehnologije.
Vendar je za tovorni promet potrebna tudi dobra prometna infrastruktura, zato upamo, da bo proračun v zvezi s Skupnostjo in nacionalnimi prometnimi projekti prednostna naloga v prihodnosti.
Menim, da je to poročilo izredno pomembno za gospodarski razvoj Evropske unije.
Države članice si morajo bolj prizadevati za logistiko tovornega prometa.
Čestitke poročevalki.
(ES) Gospod predsednik, komisar, sem eden od tistih, ki menijo, da napredka in blaginje ni mogoče doseči brez ambicioznih ciljev, vendar menim tudi, da smo v Skupnosti in Evropski uniji prepogosto sprejemali preveč optimistične in nerealne dogovore in cilje.
Tak primer je bila po mojem mnenju lizbonska strategija iz leta 2000, na podlagi katere naj bi do leta 2010 postali najbolj konkurenčno in dinamično svetovno gospodarstvo; podoben primer so sporazumi o vseevropskih omrežjih iz Essna iz leta 1994, od katerih je večina še v postopku sprejemanja.
Evropski svet je marca letos določil cilj 20-odstotnega zmanjšanja emisij toplogrednih plinov in porabe energije, vendar se je izkazalo, da nismo sposobni doseči veliko bolj skromnih ciljev, katerih smo se zavezali v Kjotu.
Zdaj razpravljamo o logistiki tovornega prometa v Evropi kot ključ do trajnostne mobilnosti, ki je bistven za našo rast in razvoj; glede na napovedano veliko rast tovornega prometa do leta 2020 ne smemo zanemariti logistike, saj je bistvena za povečanje dostopnosti, učinkovitosti, varnosti in trajnosti tovornega prometa.
Vendar je treba istočasno odpraviti obstoječe napake, kot so ozka grla v vseevropskem cestnem omrežju na prehodu Biriatu v Baskiji ali druga področja, na katerih se kažejo slabosti, kot so pomanjkanje prehodov, ki so zdaj namenjeni tovornemu železniškemu prometu (ni nujno, da so ti prehodi namenjeni visokim hitrostim, če želijo biti konkurenčni), slaba interoperabilnost železnic ali neučinkovito pretovarjanje.
Omogočiti moramo inteligentne prometne sisteme, izkoristiti možnosti, ki jih zagotavlja internet v zvezi z upravljanjem tovornega prometa s standardizacijo teže, dimenzij in pravil o tovoru, zmanjšati birokracijo ter vzpostaviti točke dostopa po načelu vse na enem mestu.
Spodbujati moramo somodalnost različnih načinov prevoza, vključno z morskimi avtocestami in celinskimi plovnimi potmi; predvsem moramo vključiti dejanske stroške, vključno z okoljskimi, v ceno uporabe.
Tega pa ni mogoče doseči, če države zmanjšujejo svoj prispevek k proračunu Skupnosti.
(DA) Gospod predsednik, prometna politike EU je na napačni poti.
Na splošno se ne obravnavajo ključna vprašanja, kot so: podnebne spremembe, zastoji in nesreče.
Zdi se, kot da smo se navadili na zastoje in nesreče, vendar ne smemo zanemariti podnebnih sprememb, ko se začnejo pojavljati.
Ukrepati moramo zdaj.
Vendar vedno prevlada tradicionalno mišljenje, tudi v tem odličnem poročilu, ki vključuje absurden predlog, da se dovoli uporaba predolgih tovornih vozil.
Kaj bi se zgodilo, če bi dovolili uporabo teh 60-tonskih uničevalnih sil?
Ali bi se zmanjšalo število tovornjakov?
Seveda ne.
Dobiček od povečanja števila tovornjakov bi izničilo povečanje prepeljane tonaže.
To je zakon narave; to se zgodi, če se prevoz poceni.
Naše ceste bi se napolnile s temi mobilnimi skladišči, zato niti "inteligentno" upravljanje prometa niti kakršna koli druga zvijača ne bi koristila.
To bi bilo tako, kot bi pokrivali veliko rano z majhnimi obliži, ki bi se pri sedanji prometni politiki le povečevala.
Gospe in gospodje, pozivam vas, da glasujete proti uporabi predolgih tovornih vozil iz odstavka 21.
Ne smemo dovoliti tovrstnih težkih tovornih vozil v Evropi.
Ne smemo poceniti prevoza tovora po cesti.
Kot je bilo že prej omenjeno, bi to izkrivilo konkurenčnost morskega in železniškega prevoza: to sta načina prevoza, ki ju je treba okrepiti, če želimo kdaj doseči trajnostni tovorni promet v Evropi.
(RO) Gospod predsednik, pozdravljam to poročilo, saj je logistika bistvena za gospodarski razvoj, prevoz in mobilnost pa sta gonilo trajnostnega razvoja, pri čemer je treba obvladovati sedanje nujne izzive, in sicer potrebo po preprečevanju zastojev v prometu in boju proti podnebnim spremembam.
Ker obstaja potreba po trajnostnem gospodarskem razvoju in zmanjševanju onesnaževanja, edina učinkovita rešitev vključuje logistiko, načrtovanje, izmenjavo najboljših praks in učinkovito sodelovanje vseh zadevnih udeležencev, tj. organov, proizvajalcev, prevoznikov, upravičencev.
Zdaj tako prevozniki kot upravičenci zagovarjajo hitrost cest in zračnih poti.
Žal je letošnja ekstremna vročina povzročila uvedbo prometne omejitve za težka tovorna vozila na nekaterih območjih, kot je Romunija, zato so se v tovornem prometu pojavile težave in finančne izgube.
Glede na to železniški prevoz ter zlasti celinske plovne poti in prevoz po morju na kratkih razdaljah, vključno s somodalnostjo, nedvomno prispevajo k zmanjšanju pritiska na cestno infrastrukturo.
Oživiti je treba razpravo o sofinanciranju vseevropskih prometnih omrežij, saj za te velike naložbe v evropsko infrastrukturo ne zadostuje nacionalno finančno prizadevanje ne glede na njegovo pomembnost ali dobronamernost, zlasti v primeru novih držav članic.
Komisija mora to upoštevati in od leta 2008 dodeljevati več sredstev.
Osredotočila bi se rada na pomembnost priporočila poročevalke za države članice, naj pripravijo nacionalne akcijske načrte za logistiko tovornega prometa, skupaj z evropskim splošnim akcijskim načrtom.
V okviru teh nacionalnih načrtov je treba večjo pozornost nameniti čezmejnemu prevozu v tretje države in iz njih ter varnosti tovora.
Ti načrti lahko uspešno prispevajo k izboljšanju prednostnega upravljanja in uporabi sredstev strukturnega in kohezijskega sklada, namenjenih izboljšanju in razširitvi prometne infrastrukture ter boljšemu čezmejnemu sodelovanju v zvezi s projektom vseevropskih omrežij in projektom Marco Polo.
(PL) Gospod predsednik, čestitam gospe Ayali Sender za odlično poročilo.
Poudaril bi rad dve točki: prvič, tudi jaz pozdravljam točke iz poročila o namenu Evropske komisije, da preuči možnost oblikovanja enotnega prevoznega dokumenta za vse načine prevoza.
To je zelo zanimivo obvestilo, ki bi lahko podprlo interoperabilnost in spodbudilo večnačinovni prevoz brez naložbenih izdatkov, kar bi nas lahko v velikem obsegu združilo.
Druga točka, ki se mi tudi zdi pomembna, je ustvarjanje sistema usposabljanja in dodatnega usposabljanja na področju prevoza in logistike, da se ustvari sistem vzajemnega priznavanja spretnosti in znanj ter usposobljenosti, kot je navedeno v odstavku 17.
Ta koncept zagotovo podpiram iz zgornjih razlogov.
Tretja točka, ki bi jo rad poudaril, je Schengen in zlasti vprašanje, kako bodo nove države članice izvajale njegova načela v praksi.
(FR) Gospod predsednik, zahvaljujem se gospe Ayali Sender za odlično delo, ki se je, medtem ko Parlament razpravlja o tem, razvil v to samoiniciativno poročilo o logistiki tovornega prometa v Evropi, ki je zelo pomembna za naše državljane, kot je bilo večkrat poudarjeno.
Ker moram pohiteti, izpostavljam dve glavni točki.
Prva je, da je zdaj bolj kot kadar koli prej pomembno, da se logistika vključi v splošno strategijo o tovornem prometu, posebno pozornost pa moramo nameniti mestni logistiki in logističnim težavam v mestih.
Kot članica odbora za proračun poudarjam drugo točko, in sicer, da morajo naložbe Evropske unije vključevati financiranje logistične infrastrukture.
Razočarani smo zaradi obsega proračunskih sredstev, dodeljenih za projekt RTE-T in računam na podporo komisarja pri zagotavljanju, da države članice več prispevajo, ali pa jih vsaj prepriča v to, ko bodo finančne perspektive ponovno predmet pogajanja.
Na koncu bi rada poudarila stališče o predolgih tovornih vozilih, tj. tovornjakih nad 60 ton, ki se vozijo po evropskih cestah.
Veliko mojih kolegov je nocoj poudarilo, da ta vozila niso v skladu z evropskimi cilji v zvezi z varnostjo ali varstvom okolja ali trajnostnim razvojem.
(NL) Gospod predsednik, komisar, logistični postopki so večinoma vprašanje za industrijo in prometni sektor in menim, da se to ne sme spremeniti.
To se premisleki, ki zlasti zadevajo program v Evropi in na svetovni ravni, zato pozdravljamo predlog Komisije.
Vendar je treba prizadevanja osredotočiti na zagotavljanje boljšega okvira za promet in odpravljanje ovir ter ne na še večji obseg evropskih predpisov ali prepovedi.
Predpise je treba urediti.
Zato sem zadovoljna, da smo v zvezi s tem zelo poenostavili osnutek poročila poročevalke.
Poudarila bi rada še ovire v logistiki.
Lani smo v tem parlamentu razpravljali o poročilu o programu Naiades.
V zvezi s tem smo v velikem zaostanku za Komisijo, ker obstaja tudi veliko ovir na področju prevoza po celinskih plovnih poteh, zato upam, da Komisija ne bo izgubljala časa in Parlamentu predložila prve predloge.
Druga ovira za logistiko je omejitev na ta 60-tonska vozila.
Podpiram ta kompromis, in sicer, da se morajo države članice odločiti, ali ga bodo uporabljale, vendar se zavedam, da obstaja veliko mitov v zvezi z obravnavanjem tega vprašanja.
Komisar, naročili ste študijo.
Pozivam vas, da obravnavate predvsem dejstva in opravite študijo mednarodnih poti.
Strinjam se s kolegom gospodom Jarzembowskijem, da ne smemo dovoliti vožnje teh predolgih tovornih vozil v naših mestih in vaseh.
Dovoljena je na poteh z daljšimi razdaljami, kjer ni druge možnosti.
Ali boste preučili dejstva?
Z zanimanjem čakam na vaše sklepe.
(HU) Zahvaljujem se kolegici gospe Ayali Sender za odlično poročilo.
Pripravila je izčrpen material, ki pokriva vsa področja, kar bo prispevalo k pripravi akcijskega načrta Komisije.
To je naložba v prihodnost evropskega gospodarstva za pravočasno in učinkovito logistiko tovornega prometa v celotni EU.
Njen obstoj bo prispeval k trajnostnemu gospodarskemu razvoju, večji konkurenčnosti in regionalnemu razvoju.
Vendar za dosego tega cilja potrebujemo večjo kakovost, natančnejšo, učinkovito in zanesljivo logistiko ter zlasti usklajene načine prevoza, da se lahko v celoti izkoristijo učinkovitost in prednosti posameznih načinov.
To zahteva ustvarjanje ustreznih tehničnih, praktičnih in gospodarskih pogojev.
Potrebne so ocene učinka na podlagi enotne strategije za razvoj logistike.
Ločiti je treba vlogo države in zasebnega sektorja.
Učinkovita logistika je bistvena za trajnostno mobilnost.
Dobro premišljene logistične rešitve prispevajo k optimizaciji tovornega prometa, zato je koristno tudi, da se preučijo možnosti podpore za raziskave in razvoj na področju logistike.
(PT) Upamo, da bo to začetno poročilo, za katerega je treba čestitati poročevalki, prispevalo k opredelitvi strateškega okvira za logistiko tovornega prometa v Evropski uniji.
Menimo, da je logistika bistveno orodje za učinkovito načrtovanje in izvajanje uravnotežene in trajnostne uporabe različnih načinov prevoza.
Logistika je nazadnje bistvena za proces racionalizacije za dosego najbolj konkurenčnih in trajnostnih ravni v prihodnosti.
Kljub prednostim sodobnega logističnega sistema na področjih gospodarske učinkovitosti in konkurenčnosti, optimalne uporabe sredstev, ustvarjanja zaposlitvenih možnosti, varstva okolja ter izboljšanja varnosti in zaščite priznavamo, da nekaj vprašanj še vedno ostaja nerešenih, od katerih je najpomembnejše kronično nezadostno financiranje vseevropskih prometnih omrežij, vključno z razvojem logistike tovornega prometa.
Zato je treba preučiti nadomestne vire financiranja prek javno-zasebnih pobud, Evropske investicijske banke, strukturnih skladov itd.
Drugo ustrezno vprašanje v poročilu je potreba po prej omenjenem akcijskem načrtu Komisije, da se zagotovijo ukrepi za boj proti organiziranemu kriminalu v mednarodnem tovornem prometu in zaščito tovornega prometa pred tatvinami, ropi in ugrabitvami.
Javni organi morajo urejati ta in druga vprašanja ter omogočiti večnačinovni tovorni promet, ki je v osnovi poslovna dejavnost.
Ukrepi, kot sta upravljanje po načelu vse na enem mestu in zmanjšanje birokracije, zmanjšujejo stroške ter prispevajo k boljšemu in konkurenčnejšemu gospodarstvu v sektorju.
Glede na pričakovane visoke stopnje rasti v tovornemu prometu bo prihodnja vloga logistike bistvena za doseganje učinkovitega, trajnostnega, dostopnega in varnega transportnega sistema.
Zato smo prepričani, da bo logistika bistveno prispevala k doseganju lizbonskih ciljev.
(ES) Gospod predsednik, komisar, učinkovita logistika tovornega prometa je bistvena za ozemeljsko kohezijo.
Tako navaja gospa Ayala, ki ji čestitam za dobro in temeljito poročilo.
V zvezi s tem pozivam Komisijo, naj posebno pozornost nameni posebnim problemom, s katerimi se srečujejo otoki, za katere je morski promet bistvenega pomena.
Poenostavitev postopkov, obravnavanje problemov otoških pristanišč, kot so preveliki stroški, ki jih povzročajo tržne omejitve, ali način zagotavljanja nove infrastrukture prek vseevropskih omrežij ter strukturnih in kohezijskih skladov: to so ukrepi, ki bi prispevali k izboljšanju gospodarskega razvoja in konkurenčnosti otokov.
Za konec pozivam Komisijo, naj v prihodnjem akcijskem načrtu o logistiki tovornega prometa posebno pozornost nameni potrebam otokov.
(DE) Gospod predsednik, Evropa je glede na današnji položaj prometne politike usmerjena k boljši programski opremi na področju prevoza, tj. inteligentnejšim rešitvam za izboljšanje učinkovitosti ter upoštevanje interesov varstva okolja in zdravja.
Ne bomo obravnavali natančnega razloga za to spremembo, čeprav je zagotovo veliko krivo dejstvo, da nimamo denarja za velike nove infrastrukturne projekte, na kar kažejo na primer dokaj skromna sredstva za vseevropska prometna omrežja ipd.
Glede na te razmere je najpomembnejše, da se zagotovi, da nova strojna oprema ne bo skrivaj pristala na avstrijskih in evropskih prometnih poteh.
Tako kot veliko drugih se sklicujem na 60-tonska tovorna vozila ali predolga tovorna vozila ali kakršno koli njihovo poimenovanje.
V vsakem primeru se njihova uporaba ne sme dovoliti v neprimerni infrastrukturi; morda so dobra rešitev za manj prometne ravnine, vendar bi bila popolnoma neustrezna na gorskih in gosto pozidanih območjih.
Zlasti Avstrija ni primerna za zelo težke tovornjake.
V zadnjih nekaj mesecih smo lahko videli, kaj pomenita gradnja mostu in obremenitev, ki jo lahko nosijo.
Nikakor ne želimo, da bi na tem področju nastali novi problemi.
To ni v interesu prometne politike, zlasti pa ne zdravstvene in okoljske politike.
Če ne moremo zagotoviti dodatnih evropskih sredstev za pokritje zunanjih stroškov obstoječe infrastrukture, moramo stvari pustiti nespremenjene ali v tem konkretnem primeru omejiti uporabo predolgih tovornih vozil na severno Finsko.
podpredsednik Komisije. - (FR) Gospod predsednik, gospe in gospodje, hvala, ker podpirate poročevalko pri poudarjanju pomembnosti logistike z gospodarskega ter okoljskega in socialnega vidika.
Menim, da se vsi strinjamo, da je treba logistiko razvijati ter povečati njeno učinkovitost in prijaznost okolju.
To zelo jasno navaja poročilo gospe Ayale Sender, ki ga podpiram.
Veliko izraženih želja, ki sem jim danes zelo pozorno prisluhnil, bo vključenih v akcijski načrt o logistiki, ki bo predložen do konca oktobra.
Ker nimam dovolj časa za daljši odgovor, se bom osredotočil le na pravila o velikosti tovornjakov.
To je zagotovo eno od najbolj spornih vprašanj, o katerem danes ne bom mogel natančno razpravljati.
Izrazil bom le nekaj pripomb.
Dejstvo je, da se zdaj največ blaga prevaža po cestah, čeprav si v prihodnosti obetamo večje spremembe načina prevoza.
Oceniti moramo kakršne koli ukrepe, ki bi lahko izboljšali učinkovitost tega načina prevoza in zmanjšali njegov vpliv na okolje.
Ocena mora vključevati tudi pravila o velikosti tovornjakov iz direktive 96/53.
Menim, da je treba vse spremembe obravnavati zelo pazljivo, ker imajo lahko zapletene posledice.
Preučiti moramo učinek, ki jih imajo lahko širši ali težji tovornjaki na infrastrukturo, varnost, okolje, sistem vkrcevalcev in prevoznikov ter konkurenco med različnimi načini prevoza.
Kot sem dejal, moramo tem vprašanjem nameniti veliko pozornost.
Moja služba bo zato začela izvajati raziskave za oceno izkušenj.
Na podlagi rezultatov bomo lahko razpravljali o vseh vidikih tega zelo pomembnega vprašanja, ki se ga ne sme zanemariti.
To je moja prva točka, ki jo bom kmalu zaključil, prekmalu za moj okus, vendar spoštujem časovni razpored Parlamenta.
Druga pomembna točka v zvezi z logistiko je infrastruktura.
Omenjeno je bilo financiranje infrastrukture.
Poudaril bi rad nov program Marco Polo II, ki nam bo omogočil financiranje logističnih rešitev, ki dajejo prednost spremembi načina prevoza ali zmanjšanju prometa.
Na koncu bi rad omenil usposabljanje.
Zadnji govornik, gospod Rack, je dejal, da je treba razviti novo kulturo.
To je dejansko potrebno, prav tako pa je pomembno obvladovanje različnih novih spretnosti in znanj za moške in ženske, ki delajo v transportnem sektorju, če dejansko želimo povečati učinkovitost prevoza in doseči trajnostno oziroma okolju prijaznejšo mobilnost.
Zahvaljujem se Parlamentu in poudarjam, da bom v celoti podprl to poročilo in nadaljnjo razpravo.
Ta razprava je končana.
Glasovanje bo potekalo jutri.
Enotno evropsko nebo (razprava)
Naslednja točka je vprašanje za ustni odgovor za Komisijo o vzpostavitvi enotnega evropskega neba s funkcionalnimi bloki zračnega prostora konč.), ki ga je predložil Paolo Costa v imenu odbora za promet in turizem - B6-0135/2007).
avtor. - (FR) Gospod predsednik, najprej moram predstaviti pisno vprašanje o SESAR, katerega avtor je Paolo Costa, ki me je prosil, naj vam vprašanje predstavim v njegovem imenu.
To je vprašanje za ustni odgovor za Komisijo z razpravo o oblikovanju funkcionalnih blokov zračnega prostora za vzpostavitev enotnega evropskega neba oziroma o namenu Komisije v zvezi z izvajanjem ali dosedanjim razvojem izvajanja paketa besedil, ki so bili decembra 2003 v spravnem postopku, in sicer paketa o enotnem nebu.
Eno od besedil obravnava oblikovanje funkcionalnih blokov zračnega prostora oziroma letalskih poti v različnih razredih zračnega prostora, da se optimizira poraba, zmanjšajo toplogredni plini in, če je mogoče, zmanjša preobremenjenost na najbolj zasedenih letališčih, vključno z možnostjo zmanjšanja stroškov zračnega prevoza.
To je posebej občutljivo vprašanje s pridržki s strani držav članic, ki so vedno potrjevale svojo suverenost nad svojim zračnim prostorom.
To zlasti velja za države članice in moja lastna država velike vojaške sile in bloke vojaškega zračnega prostora zadržuje na navidezno samovoljen način.
Gospod Costa je zaskrbljen, tako kot smo lahko pričakovali, da ni bil dosežen napredek v zvezi z besedilom o oblikovanju blokov zračnega prostora, enem od štirih besedil o enotnem nebu, saj so mu države članice močno nasprotovale.
Gospod Costa zato Komisiji zastavlja naslednje vprašanje.
Komisija je zdaj objavila sporočilo, ki pojasnjuje, da stroški neuspešnega oblikovanja funkcionalnih blokov zračnega prostora za vzpostavitev enotnega evropskega neba zajemajo približno 1 milijardo EUR.
Gospod Costa je najprej zastavil vprašanje, ali je Komisija zadovoljna z razmerami in ali meni, da se uporaba uredbe (ES) št. 551/2004 o organiziranosti zračnega prostora zadovoljivo razvija.
Kako si Komisija razlaga dejstvo, da od začetka veljavnosti uredbe niso začeli delovati nobeni novi bloki zračnega prostora?
Člen 10 uredbe določa razširitev organiziranosti zračnega prostora na spodnji zračni prostor ter od Komisije zahteva, da določi druge ukrepe, potrebne "glede na dosežen napredek".
Kakšne spremembe obstoječe zakonodaje predlaga Komisija v zvezi s tem?
Ali se Komisija strinja, da mora predložiti predlog v zvezi s tem še pred koncem leta 2008?
Gospod Costa v svojem ustnem vprašanju zastavlja vprašanje, ali se Komisija strinja, da je bil pristop od spodaj navzgor, pri čemer morajo pobudo za oblikovanje funkcionalnih blokov zračnega prostora pripraviti države članice, neuspešen in da mora zdaj Evropska unija oblikovati proaktivnejši pristop?
Upam, da sem ohranil duh vprašanja gospoda Coste Komisiji.
podpredsednik Komisije. - (FR) Gospod Savary, hvala vam in gospodu Costi, ker menim, da je bilo to vprašanje zelo dobro pripravljeno in obravnava stvaren problem.
Reforma iz marca 2004 je bila namenjena organizaciji zračnega prometa v skladu z operativnimi zahtevami in ne nacionalnimi mejami.
Zagotavlja krajšanje dolžine letov in preprečevanje nepotrebnega kroženja letal.
Odgovoril bom na vsa vprašanja.
Prvo vprašanje zadeva stroške upravljanja zračnega prometa in posledice za enotno nebo.
Vi in gospod Costa sta navedla ključen podatek, da stroški za neuspešno vzpostavitev enotnega neba znašajo 1 milijardo EUR, k čemur lahko dodam, da so v skladu z Evropsko organizacijo za varnost zračne plovbe možni prihranki večji, saj bi lahko prihranili 3 milijarde EUR.
Poleg zmanjšanja stroškov letalskih prevoznikov bi bil dosežen prihranek v višini dveh milijard, če bi se izboljšala učinkovitost letalskih storitev.
Kot pravi gospod Savary, izvajanje enotnega evropskega neba ne napreduje dovolj hitro glede na pomembnost ciljev: konkurenčnost, trajnostni razvoj, boj proti podnebnim spremembam in spodbujanje varnosti v zraku.
Ali moramo zato stati s prekrižanimi rokami in ne storiti ničesar?
Ne.
Sprejetje osnovnih pravil o enotnem trgu je Skupnosti prvič zagotovilo dejanska pooblastila na tem področju.
Leta 2004 je bila izvedena reforma: ločitev med ureditvijo in zagotavljanjem storitev, certifikacija ponudnikov storitev v skladu z evropskimi predpisi, licence kontrolorjev zračnega prometa in niz tehničnih ukrepov, ki se sprejmejo s komitologijo.
Nazadnje je bil sprožen industrijski projekt SESAR, pravi dodatek k enotnemu nebu.
Vendar moramo hitreje ukrepati.
Komisija mora beležiti opravljeno delo.
Decembra 2006 sem se posvetoval s skupino strokovnjakov na visoki ravni in letos julija so mi predstavili poročilo o obveznih reformah.
Komisija bo letošnjo jesen predložila sporočilo v zvezi s tem.
Drugo vprašanje zadeva funkcionalne bloke zračnega prostora.
Res je, da je Svet z reformo leta 2004 izbral pristop od spodaj navzgor, vključno z ukrepi nacionalnih vlad o oblikovanju blokov.
Iskreno povedano ta pristop ni bil povsem zadovoljiv, saj je omejil možnosti za Komisijo in institucije Skupnosti, da zagotovijo dejansko oblikovanje blokov in nadaljevanje dela na lokalni ravni.
Drug problem je, da ni bilo dovolj poudarjeno izboljšanje gospodarske učinkovitosti zagotovljenih storitev.
V prvi polovici leta 2008 bomo poskušali uvesti pristop na podlagi učinkovitosti.
S tem bi se določili posebni cilji učinkovitosti za ponudnike storitev ter v primeru neuspešnosti zagotovile pobude in intervencijske mehanizme.
Menim, da bo pristop na podlagi učinkovitosti pospešil oblikovanje funkcionalnih blokov, ker bodo bistveni za uresničitev ciljev učinkovitosti.
Razvijamo idejo organa za pregled uspešnosti in koordinatorja, odgovornega za hitrejši razvoj projektov.
Osebno menim, da bi koordinator za vseevropska omrežja zelo prispeval k oblikovanju teh funkcionalnih blokov, ki jih potrebujemo.
Seveda s pospešitvijo oblikovanja in učinkovitosti funkcionalnih blokov ne bomo čakali do leta 2009.
Upam, da vam bom lahko predložil pobudo sredi leta 2008.
Na splošno velja, da so lahko bloki učinkoviti le, če se zgornji in spodnji zračni prostor obravnavata kot nedeljiva.
Četrto vprašanje zadeva pristop držav članic od spodaj navzgor, za katerega priznam, da je bil z določenih vidikov neuspešen.
Moramo v tem primeru sprejeti popolnoma nasproten pristop?
Nisem prepričan.
Menim, da moramo poskusiti oblikovati boljši pristop od spodaj navzgor, vendar moramo za razvoj enotnega neba preiti na drugo stopnjo, ki temelji na uspešnosti in mehanizmih.
Z državami članicami moramo dejavno sodelovati za spodbujanje politične zavezanosti in poudarjanje razvoja funkcionalnih blokov zračnega prostora.
Zato sem podprl to vprašanje.
Tako sem dobil priložnost, da razložim glavne pobude, ki jih bomo sprejemali v skladu z zelo pomembnimi pripombami gospoda Savaryja.
v imenu skupine PPE-DE. - (DE) Gospod predsednik, gospod podpredsednik Komisije, nikakor ne nasprotujemo temu, kar ste dosegli na področju učinkovitosti v zračnem prostoru, vendar je bil vaš odgovor precej jasen.
Ta je izražal, da države članice niso izpolnile obveznosti.
Države članice niso izpolnile obveznosti, ki so veljale od leta 2004, in sicer hitro oblikovanje funkcionalnih blokov zračnega prostora.
Na eni strani to povzroča stroške v višini 3 milijard EU, ki ste jih navedli, na drugi strani pa onesnaževanje okolja.
Zdaj razpravljamo o uvedbi trgovanja z emisijami v zračnem prometu, in sicer o 3 % emisij zračnega prometa.
Če bi bilo upravljanje letalskega prometa razumno, hitro in učinkovito, bi lahko zmanjšali porabo goriva do 12 %, kar bi bistveno zmanjšalo emisije CO2.
Gospod podpredsednik, poštenjak ste, vendar moramo izpostaviti osnovni problem: države članice ne izpolnjujejo svojih obveznosti.
Zato moramo vi kot Komisija in mi kot Parlament sporočiti državam članicam, da morajo to nadoknaditi.
Po tolikšnem zaostanku morajo zelo pohiteti.
Vendar to morda ne bo dovolj.
Zagroziti jim moramo tudi s spremembo pristopa od spodaj navzgor.
Če države članice ne morejo doseči napredka v zvezi z zelo pomembnim vprašanjem varnosti v zračnem prometu in njegove učinkovitosti ter vplivu zračnega prometa na podnebje, pričakujemo, da Komisija leta 2008 ne bo le predložila poročila, da so se države članice izboljšale v smislu oblikovanja blokov zračnega prometa, ampak jim bo zagrozila.
Zanesete se lahko na našo pomoč.
Nato bomo morali spremeniti sistem in oblikovati bloke zračnega prostora na evropski ravni.
Le tako lahko prepričamo države članice, da oblikujejo učinkovite in funkcionalne bloke zračnega prostora.
Vem, kako težko je to, vendar prijazne besede ne bodo zalegle.
Počasi se moramo naučiti ukrepati.
v imenu skupine PSE. - Gospod predsednik, v Parlamentu sem že tako dolgo, da se spominjam, ko je komisar de Palacio prvič predlagal enotno evropsko nebo in se je izraz "funkcionalni bloki zračnega prostora" prvič pojavil v besedišču EU.
Po težkem začetku je bil leta 2004 dosežen napredek, ko je zakonodaja uzakonila te bloke zračnega prostora, vendar moram izpostaviti, da je bil napredek od takrat nevzdržno počasen, zlasti v zvezi s širitvijo blokov zračnega prostora, posebej glede nižjega zračnega prostora.
Gospod komisar, cenim, da je Komisija nameravala sodelovati z državami članicami in nedvomno so nekatere države članice pokazale, da so manj pripravljene izvajati to politiko pri hitrosti, ki si jo želimo ali smo jo dejansko predvideli, vendar je gotovo zdaj pravi čas, da se zadeve pospešijo in da Komisija čim prej predloži direktivo.
Od leta 2004 niso bili ustvarjeni nobeni novi bloki zračnega prostora in, kot so povedali prejšnji govorci, so stroški naše neuspešne vzpostavitve enotnega evropskega neba ocenjeni na 1 milijardo EUR.
Poleg tega je treba veljavno zakonodajo posodobiti, saj se potniki še vedno dnevno spopadajo z zamudami v prometu zaradi staromodnega odnosa držav članic in, kot se zdi, nedejavnosti Komisije.
Potrpljenja zmanjkuje in ukrepanje je nujno.
Neukrepanje ne pride v poštev, zato bo moja skupina podprla vprašanje za ustni odgovor, ki ga je gospod Costa predložil Parlamentu v imenu odbora za promet in turizem.
Gospod komisar, vsi se staramo in si želimo dočakati enotno evropsko nebo.
v imenu skupine UEN. - (GA) Gospod predsednik, vprašati želim, ali se lahko šteje, da ta politika liberalizacije letalstva kakor koli pomaga nekaterim regijam in regionalnim letališčem.
Poglejte, kaj se na primer dogaja na letališču Shannon v mojem volilnem okrožju na zahodnem Irskem.
Odločitev letalske družbe Aer Lingus, da opusti lete v London, je negativno vplivala na regijo, ne nazadnje tudi z vidika gospodarstva.
To je povsem v nasprotju s politiko irske vlade.
Mislim torej, da bo ta svoboda na področju letalstva, kar zadeva evropske regije, prispevala k napredku močnih območij, tista območja, ki niso tako močna, pa bo oslabila.
Zato Komisijo prosim, da obravnava na primer zadevo letališča Shannon in preuči, kako se lahko to politiko vodi skupaj s politiko regionalnega razvoja na takih območjih.
v imenu skupine GUE/NGL. - (CS) Gospod predsednik, gospe in gospodje, pobuda "enotno evropsko nebo" potrjuje mojo izkušnjo kot zasebnega pilota, da je letalstvo šolski primer področja, ki zahteva nadnacionalno sodelovanje ne glede na državne meje.
Iz tega razloga in glede na potrebo po zagotovitvi največje varnosti v zračnem prometu, največje učinkovitosti in minimalne zamude letov podpiramo oblikovanje funkcionalnih blokov in posledično enotnega evropskega neba.
Vendar ne smemo pozabiti, da tako kot razdrobljenost tudi odprava razdrobljenosti povzroča stroške.
Ker je to zapleten sistem, v interesu stalnosti podpiram postopno vzpostavitev enotnega sistema za upravljanje operacij v skupnem zračnem prostoru.
Poleg tega bo poenotenje evropskega neba, za katerega danes obstaja 27 nacionalnih operacijskih sistemov, ogrozilo delovna mesta kontrolorjev zračnega prometa in drugih specialistov na tem področju.
Kolikor vem, je bil v zvezi s tem vzpostavljen precej uspešen dolgoročen socialni dialog in menim, da je zato treba uskladiti navidez nasprotujoče si postopke.
Prizadevamo si za varnejše in učinkovitejše lete; želimo, da so zamude letov minimalne in se čim bolj odpravijo nevarnosti neobičajnih dogodkov v zračnem prometu.
Ogrožena so človeška življenja: življenja tistih, ki letijo, ter življenja in usode tistih, ki upravljajo zračni promet.
v imenu skupine IND/DEM. - Gospod predsednik, moti me predlog za pospešitev procesa vzpostavljanja odprtega neba.
Zdi se, da se sploh ne priznajo težave v zvezi z odprtim nebom na regionalnih letališčih v Evropi, niti v pripravljalnem obdobju.
Pri vzpostavljanju enotnega evropskega neba bosta nastali dve glavni vozlišči - zagotovo Heathrow in Frankfurt ali Charles de Gaulle - ki ju bo spremljala mreža podvozlišč.
Konkurenca med letališči, da v hierarhiji odprtega neba postanejo prvo- ali drugorazredna, se je v moji državi izkazala za smrtonosno.
Letališču Shannon - vozlišče samo po sebi - in regionalnim letališčem, kot je Cork, primanjkuje poti, medtem ko je letališče Dublin kronično prenatrpano.
Moja vlada stoji ob strani in ne stori ničesar, ker je princip odprtega neba ta, da se trg sam odloči, in trg, torej ne socialna odgovornost ali zdrav razum glede regionalnega in podeželskega razvoja, se odloča tako, da se povečuje dobiček, vendar to ne koristi ljudem.
Namesto da se prenaglimo glede odprtega neba, si ne glede na pozno uro vzemimo ves potreben čas za resno oceno učinka politike.
Potem pa sprejmimo vse potrebne ukrepe za zagotovitev, da odprto nebo celotnih območij Evrope, kot sta zahodna in južna Irska, ne izolira od vitalne, gospodarske prihodnosti.
(DE) Gospa predsednica, gospod komisar, vzpostavitev enotnega evropskega neba se nam zdi najpomembnejši projekt za prihodnost letalskega prometa.
Komisija je v času vašega predhodnika vedno poudarjala njegovo pomembnost in tudi jaz sem prepričan, da je tako.
Leta 2004 smo sprejeli paket pravil.
Na nebu pa imamo še vedno nekakšno sestavljanko z 58 nacionalnimi bloki zračnega prostora, čeprav vemo, da v resnici potrebujemo le enega, ali, če smo radodarni, mogoče tri do šest.
Vemo, da takšna sestavljanka, številke katere so bile podane prejle, negativno vpliva na varnost in seveda tudi na gospodarstvo in potrošnike.
Zavedamo se kopičenja in preobremenjenosti na nebu in dandanes dajemo veliko večji poudarek na emisije.
Zdaj se zavedamo, da lahko pri tem naredimo velik korak naprej.
V svojem poročilu o napredku je Komisija ponazorila, kako počasi ukrepajo države članice kljub nekaterim pobudam, in predlagala nekaj načinov za izvajanje pritiska.
S tem ne trdim, da je to nesmiselno, niti vam ne nameravam očitati, vendar smo že leta 2003 dejali, da pristop od spodaj navzgor ne bo deloval, ker smo že takrat domnevali, da se bodo države članice začele zapletati v razprave o področjih suverenosti v zvezi z zagotavljanjem storitev in da se morajo takšne ključne zadeve urejati z zakonodajnimi pravili od zgoraj navzdol.
Takrat smo menili, da bi lahko mogoče Eurocontrol predlagal pravila in podal predlog, ki bi temeljil preprosto na vsebini in funkcionalnosti, o kateri bi se lahko prepirale države članice, namesto da smo čakali, da so še same ustvarile nekakšno sestavljanko s pristopom od spodaj navzgor.
Zdaj je pomembno, da resno razmislimo o ponovni preučitvi pravnega okvira.
Le tako bi lahko izvedli resnični pritisk in omogočili potrebne spremembe.
. - (PL) Gospa predsednica, gospod komisar, spomladi leta 2004, ko je Evropska unija sprejemala zadevno zakonodajo, je bilo govora o koristnosti, ki bi jo za civilno letalstvo imelo preoblikovanje predpisov o zračnem prometu in vojaško sodelovanje s civilnim sektorjem v zvezi s tem.
Evropski sistem je bil takrat zelo razdrobljen, zaradi česar so nastali ozki koridorji zračnega prostora.
Zato se je zmanjšala varnost poletov, okrog 20 % letal je imelo zamude in porabilo se je več goriva, kar je negativno vplivalo na okolje.
Ali je danes situacija kaj boljša, gospod komisar?
Zakaj niso začeli delovati t. i. "funkcionalni bloki zračnega prostora"?
Ali so za to krive le države članice?
Ali mogoče naši zakoni niso v skladu z dejanskimi potrebami?
Dobro bi bilo, če bi se takoj odzvali na ta vprašanja in izvedli popravne ukrepe zdaj, ne šele konec leta 2008.
Širitev zračnega prometa je izjemna.
Zato so potrebni ustrezni pravni predpisi, ki pa ne smejo ostati le prazne besede.
Potrebno je tudi ustrezno usposabljanje osebja.
Za konec, gospod komisar, kako vidite to vprašanje v povezavi s sosedami EU?
(NL) Gospa predsednica, gospod komisar, gospe in gospodje, strinjam se s tem, kar so dejali drugi govorniki in dodajam, da se mora enotno evropsko nebo vzpostaviti čim prej.
Jasno je, da mehki pristop uredbe 551/2004, ki naj bi države članice spodbudil k optimalni uporabi teh bolj funkcionalnih blokov zračnega prostora, ne deluje.
Razlog za to je predvsem zadržanost veliko držav članic, ki ne želijo biti vpletene, poudarjajo svojo suverenost itd., vendar jim tega ne smemo dopustiti.
Letalstvo je sektor, ki se mora na evropski ravni obravnavati zelo natančno in v interesu te industrije, uporabnikov, varnosti in okolja V času, ko so podnebne spremembe tako visoko na političnem dnevnem redu, gospod komisar, ne moremo dopuščati, da imajo letala nepotrebne obvoze, porabljajo ogromne količine goriva in tako naprej.
Preprosto nujno je, da to zadevo, skupaj z drugimi instrumenti, kot so SESAR, sistem za trgovanje z emisijami in podobno, pospešimo.
Ne moremo še naprej dovoliti, da se zaradi neučinkovitega upravljanja našega zračnega prostora s celo vrsto nepotrebnih centrov kontrole zračnega prometa trošijo milijoni evrov.
Tukaj se lahko postopki precej skrajšajo in to tudi želimo.
Poleg tega bomo verjetno bomo kmalu dosegli meje zmogljivosti, ker se ta sektor hitro širi.
Trenutni dvostranski odnosi za oblikovanje funkcionalnih blokov zračnega prostora niso dosegli skoraj ničesar, zato moramo resnično nekaj začeti ukrepati.
Imenovanje koordinatorja in organa za pregled učinkovitosti se zdi primerno, vendar se obenem bojim, gospod komisar, da ta pristop od spodaj navzgor ne bo dovolj, izpopolnili smo ga po svojih najboljših močeh, zdaj pa si moramo prizadevati za nove zakonodajne pobude.
(RO) Gospa predsednica, leta 2006 so podjetja z nizkimi stroški odprla 255 novih evropskih zračnih poti, kar pomeni 1 800 dodatnih poletov na teden.
Razdrobitev zračnega prostora na nacionalni ravni s posebnimi operativnimi pravili in postopki lahko negativno vpliva na varnost prometne zmogljivosti, uvedbo novih tehnologij in stroške.
Ko potujejo iz enega zračnega sektorja v drugega, piloti spreminjajo frekvenco in vzpostavijo stik z naslednjim kontrolorjem zračnega prometa.
Kontrola zračnega prometa je postal bistven element.
Pred uvedbo novih funkcionalnih blokov je pomembno posvetovanje z vsemi zadevnimi strankami in učinkovito ukrepanje držav članic, da dosežejo integriran sistem upravljanja.
Medtem se mora vlagati v učinkovitejša letala in letališko infrastrukturo.
Pristop Romunije in Bolgarije k EU pomeni dodatne funkcionalne bloke v zračnem prostoru Skupnosti, ki so pomembni zaradi črnomorske regije in sodelovanja na Balkanu.
podpredsednik Komisije. - (FR) Gospa predsednica, podpiram neučakanost Parlamenta, ki jo tudi sam občutim.
Dal vam bom zelo natančen, a zelo kratek odgovor.
Gospe in gospodje, oktobra 2007 bo pripravljeno poročilo in do sredine leta 2008 drugi zakonodajni paket, zato resnično ne morete reči, da ničesar ne delamo.
Na to vprašanje bomo torej skupaj natančno odgovorili.
Drugič: Verjetno sem že navajal koordinatorja, višjo politično osebnost, ki bo spodbujala uvedbo teh operacijskih blokov med državami članicami.
Menim, da dosežki vseevropskih omrežij kažejo, da bi to lahko bil uporaben način za povečanje našega ukrepanja na tem področju.
V odgovoru na tretje vprašanje navajam sistem SESAR, ker ta sistem obstaja in je že skupno podjetje, ki združuje vse udeležence.
Prepričan sem, da bomo z uvedbo SESAR spremenili vse svoje slabe navade, zaradi katerih smo vztrajali pri zračnih prostorih z nacionalnimi mejami, kar nima več smisla.
Zato je moj odgovor na vprašanje, ki ga je zastavil gospod Costa in o katerem je razpravljal gospod Savary, zelo pozitiven, in pozorno sem poslušal, kaj želi Parlament.
Pripravljen sem se odzvati po najboljših močeh.
Razprava je zdaj končana.
Pisna izjava (člen 142)
v pisni obliki. - (CS) Države članice so se strinjale z vzpostavitvijo skupnih blokov zračnega prostora za nadzor enotnega neba, ne glede na nacionalne meje.
Pred tem sta se nad Nemčijo zaleteli dve letali in umrlo je 71 ljudi.
Argumenti za enotno nebo so vse močnejši: za 28 000 dnevnih poletov imamo 57 kontrolnih točk, medtem ko imajo ZN le dve.
Po treh letih nismo nič napredovali.
EU še ni začela uporabljati vseh uredb iz leta 2004.
Te uredbe naj bi integrirale zračni prostor v notranji trg storitev in omogočile osnovo za učinkovit operacijski sistem s poudarkom na varnosti, okolju in večji letalski zmogljivosti.
Trenutno imamo 65 radarskih centrov z 31 sistemi, ki uporabljajo 22 računalniških omrežij, in pričakujemo, da se bo število letov v območju Evrope v desetih letih podvojilo.
Ali se državljani zavedajo, da njihove vlade in parlamenti v njihovo škodo ne upoštevajo koristi skupne Evrope?
Zakaj proces vzpostavljanja skupnega zračnega prostora za civilne in vojaške polete nad združeno Evropo traja tako dolgo?
Ali je to zaradi zadovoljevanja lokalnih gospodarskih interesov?
Ali pa gre za zaščito nacionalne suverenosti na račun prometne varnosti in visokih cen?
Danes želimo izvedeti, kako in kdaj bomo integrirali razvrščanje zgornjega zračnega prostora ter kako bomo skupaj upravljali spodnji zračni prostor v prihodnosti.
Ali se lahko odkrito določijo ovire za vzpostavitev funkcionalnih blokov nad evropskim ozemljem?
Ali je mogoče osvetliti politično voljo držav članic, da izpolnijo svoje obveznosti?
Prav tako nas skrbi, da pristop od spodaj navzgor ne bo uspel, ker v treh letih države članice niso razvile funkcionalnih blokov, ki so potrebni za učinkovitejši nadzor neba.
Čas za vprašanja Komisiji
Naslednja točka dnevnega reda je čas za vprašanja (B6-0138/2007).
Naslednja vprašanja so naslovljena na Komisijo.
Prvi del
Zadeva: Prisilno delo v Evropi
Trgovina z ljudmi za namene izkoriščanja za prisilno delo se v zadnjih letih v EU povečuje.
Žrtve, ki so evropski državljani ali priseljenci, trpijo zaradi novih oblik suženjstva.
Kakšne ukrepe namerava Komisija sprejeti za zaustavitev tega pojava?
Ker to trgovino olajšuje neuspeh držav članic pri zagotavljanju skladnosti delodajalcev z zakonodajo o delu in pravicah delavcev, katere ukrepe bo sprejela Komisija za obravnavanje te težave?
podpredsednik Komisije. - Gospa predsednica, prisilno delo in trgovina z ljudmi za izkoriščanje delovne sile sta veliki kršitvi temeljnih pravic in v celoti smo zavezani preprečevanju ter boju proti takšnim kaznivim dejanjem.
Glede na ocene mednarodnih organizacij dela je bilo leta 2005 po svetu najmanj 12,3 milijona ljudi v prisilnem delu.
Približno petina teh ljudi so bili žrtve trgovine.
Trgovina z ljudmi za izkoriščanje delovne sile je običajno organiziran kriminal in ocenjeno je, da letno ustvari 12 milijard dolarjev.
Zavedamo se tudi, da je trgovina z ljudmi še vedno kaznivo dejanje z majhnim tveganjem.
Namen evropske strategije je, da se iz kaznivega dejanja z majhnim tveganjem in velikim dobičkom spremeni v kaznivo dejanje z velikim tveganjem in majhnim dobičkom.
Potrebna je celovita strategija za boj proti trgovini z ljudmi za izkoriščanje delovne sile, ki bo vključevala preprečevanje, kazenski pregon, zaščito in pomoč žrtvam.
Komisija bo prevzela vlogo spodbujevalca pri vzpostavljanju mreže vseh zainteresiranih strani in institucij, ki sodelujejo pri preventivni strategiji.
Kot prve so to službe inšpekcije dela, organizacije delodajalcev in sindikati.
V zvezi s preprečevanjem je glavni cilj zagotovitev spoštovanja delovnega prava na vseh delovnih mestih in s tem boj proti delu na črno, zlasti v bolj ogroženih sektorjih, vključno s kmetijstvom, gradbeništvom, predelavo hrane in gospodinjskim delom.
Zavezan sem tudi razvoju nove zakonodaje na področju boja proti trgovini z ljudmi in izkoriščanja delavcev migrantov za delovno silo.
Primer je nedavni predlog direktive, ki predvideva sankcije zoper delodajalce, ki zaposlujejo državljane tretjih držav z nezakonitim prebivališčem v državi članici.
Namen tega predloga je učinkovitejši boj proti izkoriščanju delavcev migrantov z odvračilnimi upravnimi sankcijami in s kazenskimi sankcijami v najresnejših primerih, vključno s trgovino z ljudmi, in kjer so odkriti še zlasti izkoriščevalski delovni pogoji.
Preiskava in pregon morata postati učinkovitejša.
Organi pregona morajo v celoti izvajati zakonodajo proti trgovini z ljudmi na področju izkoriščanja za delovno silo, vključno z zakonodajo v skladu z okvirnim sklepom o trgovini z ljudmi in direktivo o dovoljenjih za prebivanje za žrtve trgovine z ljudmi.
Kot je pokazala nacionalna dobra praksa, so ukrepi zagotavljanja pomoči žrtvam trgovine z ljudmi bistveni za zaščito njihovih temeljnih pravic in istočasno spodbujanje uspešnega pregona.
Zagotavljanje pomoči, prebivališča in podpore pri iskanju boljšega dela in življenjskih razmer bo zagotovilo sodelovanje žrtev trgovine z ljudmi v kazenskih postopkih in olajšalo kaznovanje storilcev.
Za konec bi povedal, da bo Komisija na prvem dnevu proti trgovini z ljudmi, ki bo 18. oktobra, pripravila priporočila v sodelovanju z državami članicami in za države članice o opredeljevanju in podpori žrtev - najprej glede ranljivih skupin, kot so otroci - na podlagi tesnega sodelovanja med organi pregona, tožilstvi, nevladnimi organizacijami in drugimi ponudniki storitev.
(RO) Gospa predsednica, naj se komisarju Frattiniju zahvalim za odgovor.
Po predložitvi mojega vprašanja sva se s komisarjem srečala in razpravljala sva o vidikih trgovine z ljudmi.
Močno cenim sodelovanje Evropske komisije in komisarja samega v boju proti temu pojavu in vesela sem, da bo Evropska komisija 18. oktobra izvedla dejanske ukrepe za njegovo zaustavitev, vključno s tistimi, ki jih je navedel komisar, in sicer uvedbo kazenskih sankcij za resne primere dela na črno.
Zanima me, če komisar namerava v imenu Evropske komisije od Sveta zahtevati pooblastilo, da v imenu Evropskih skupnosti podpiše Konvencijo o ukrepih proti tihotapljenju ljudi, ki je zelo učinkovit instrument za boj proti trgovini z ljudmi.
podpredsednik Komisije. - (IT) Gospa predsednica, gospe in gospodje, odgovor je zagotovo pozitiven.
Zavezani smo, vključno z mano osebno, k zagotavljanju, da vsi mednarodni instrumenti vidijo Evropo, ki ukrepa in je vodilna.
V zvezi z instrumentom, ki ste ga navajali, in tudi drugimi neposrednimi pobudami, Komisija vsekakor ne more, gospe in gospodje, vsega narediti sama.
Predlagam direktivo o kaznovanju dobičkarjev, ali raje trgovcev s sužnji, ki zlorabljajo žrtve trgovine z ljudmi, vendar če se države članice s tem ne strinjajo, če nas ne podpira mreža malih, srednjih in velikih podjetij v Evropi, bodo takšni instrumenti precej manj učinkoviti.
Zato pozivam, da med seboj sodelujemo.
(DE) Naslednje leto bo v Avstriji in Švici potekal EURO 2008.
Trgovci z ljudmi in ženskami so nanj že pripravljeni.
Ali je pripravljena tudi Komisija?
podpredsednik Komisije. - To je zelo pomembno vprašanje.
Precej dobro izkušnjo smo imeli leta 2006 na svetovnem prvenstvu v nogometu v Nemčiji.
Zelo tesno smo sodelovali z vsemi državami članicami, policijskimi organi in nemškimi oblastmi.
V tem obdobju smo število mladih žrtev trgovine z ljudmi v Nemčiji zmanjšali najmanj za 3 000 ali 4 000.
Tudi zdaj smo pripravljeni na to.
Pripravljamo poročilo o zelo pomembnih rezultatih evropskega sodelovanja, ki bo kmalu objavljeno.
Morda veste, da najmanj 12 držav članic sodeluje pri sprejemanju ukrepov, da se na mejah ustavijo in nadzirajo sumljive osebe, ki poskušajo v državo nezakonito pripeljati mlade žrtve trgovine z ljudmi.
Enako sodelovanje načrtujemo naslednje leto z Nemčijo, Avstrijo in Švico, ki bodo tudi gostile prvenstva.
Nemčija se je pri tem zelo izkazala.
(LT) Pojav, pri katerem so ljudje ugrabljeni, nasilno zaposleni in jim je odvzeta svoboda gibanja ter vsake dejavnosti, in pri katerem ne morejo pustiti svojega delovnega mesta ter so kot v ječi, je zelo star.
O tem izvemo v medijih in iz raznih preiskav.
Ali ima Komisija kakšne splošne statistične podatke o državah, v katerih se to pojavlja, in ali to ne spada h kazenskemu pravu?
Država članica ne sme odstopati od kaznovanja kršiteljev, ki drugim odvzamejo svobodo.
podpredsednik Komisije. - (IT) Gospa predsednica, gospe in gospodje, zavedamo se najbolj zaskrbljujočih potekov dogodkov.
Prav tako se zavedamo, da nekatere države članice okrepljeno sodelujejo pri preprečevanju in zatiranju.
Vendar je način opredelitve teh kriminalnih dejanj po mojem mnenju vseevropski problem.
Kot ste dejali, kadar so ljudje prisiljeni delati v krutih pogojih, so talci, in tistih, ki so za to odgovorni, ne moremo kaznovati le v skladu s predpisi za nezakonito delo, ker se morajo takšna kazniva dejanja obravnavati kot zasužnjevanje drugih ljudi.
Samo tako bomo lahko izboljšali razmere.
Naj navedem primer: le, če opredelimo takšne zločine na resen način, kot si po mojem mnenju zaslužijo, bomo lahko uporabljali evropski nalog za prijetje.
To je le primer, vendar, kot veste, se evropski nalog za prijetje uporablja le v kategoriji resnih kaznivih dejanj, in ponazarja, da so države članice, na katere se obračam, pripravljene poostriti svoja nacionalna kazenska prava, da bodo takšna kazniva dejanja lahko dokončno opredeljena (kar se v nekaterih državah članicah že dogaja) kot resnično resna kazniva dejanja, s čimer se bo omogočilo delovanje evropskih instrumentov sodelovanja, ki smo jih končno vzpostavili.
To je ključni predpogoj.
Zadeva: Ukrepanje proti mednarodnemu kriminalu in Sodišče Evropskih skupnosti
Razvoj Evropske unije je potekal na podlagi izvajanja zakonodaje, najnovejša skrb glede ukrepanja proti mednarodnemu kriminalu pa je povzročila sprejetje določb v okviru tretjega stebra, tj. na podlagi medvladnega sodelovanja, brez da bi se predložile, kot bi se morale, v pregled Sodišču Evropskih skupnosti.
Ali Komisija meni, da je mogoče okrepiti sodni nadzor nad dejavnostmi tretjega stebra, da bi se v Uniji povečala pravna varnost?
podpredsednik Komisije. - Gospa predsednica, Sodišče Evropskih skupnosti ima pomembno vlogo pri varovanju zakonitosti, izvajanja in uporabe instrumentov tretjega stebra.
V skladu s členom 35 Pogodbe ima Sodišče pristojnost, da na zahtevo sodišča države članice predhodno odloča o veljavnosti ali razlagi okvirnih sklepov in sklepov, o razlagi konvencij, sprejetih v okviru naslova VI Pogodbe, ter o veljavnosti in razlagi ukrepov za njihovo izvajanje.
Vendar ta pristojnost velja le v tistih državah članicah, ki so izjavile, da sprejmejo pristojnost Sodišča.
Države članice, ki so sprejele to pristojnost, pa jo lahko omejijo na najvišja nacionalna sodišča.
Do zdaj je žal samo 16 držav članic sprejelo pristojnost Sodišča Evropskih skupnosti za predhodno odločanje glede instrumentov v okviru tretjega stebra, od katerih sta jo dve omejile.
Menim, da je to precej nezadostno in ne omogoča ustreznega dialoga med Sodiščem in nacionalnimi sodišči, ki vsak dan izvajajo evropsko zakonodajo.
Poleg tega je Sodišče Evropskih skupnosti pristojno za preverjanje zakonitosti okvirnih sklepov in sklepov.
Države članice in Komisija lahko vložijo tožbo pri Sodišču Evropskih skupnosti za izpodbijanje zakonitosti teh ukrepov.
Komisija je v praksi to možnost že dvakrat izkoristila.
Mislim na primere, ko je zahtevala razveljavitev okvirnega sklepa o izvajanju kazenskega prava v zvezi z varstvom okolja in onesnaževanjem z ladij.
Vendar menim, da je treba te določbe še izboljšati.
Sedanja Pogodba še zlasti ne zagotavlja mehanizma, podobnega postopkom za ugotavljanje kršitev zakonodaje Skupnosti, za spremljanje izvajanja instrumentov v zakonodaji držav članic.
V dveh sporočilih o izvajanju haaškega programa, ki sem jih Komisiji predložil leta 2006 in julija 2007, sem izrazil stališče o vrzelih v pristojnosti Sodišča na področju svobode, varnosti in pravice.
Komisija zato pozdravlja mandat, o katerem so se dogovorile države članice za medvladno konferenco, da se dokončno določijo podrobnosti reformne pogodbe.
V okviru reformne pogodbe od Sodišča pričakujem, da postane v celoti odgovorno na vseh področjih pravice, svobode in varnosti.
To je pomembno za obravnavanje slabega izvajanja predhodno dogovorjenega dela na nacionalni ravni.
(ES) Gospa predsednica, komisar je odgovoril, kot sem predvideval, ker se zavedam vrednosti, ki jo pripisuje institucijam pravne države.
Težava je, da je ustavna pogodba še vedno nedoločena točka: ne vemo, ali nam jo bo uspelo končati, pri tem pa moramo biti v tej Skupnosti dejavni, obravnavati moramo teroristične zločine in zagotavljati pravno varnost.
Vprašanje, ki ga zastavljam komisarju, je, ali glede na pomanjkanje volje nekaterih držav do obvezanosti pred sodiščem, meni, da je primerno, da še naprej sprejemamo protiteroristične ukrepe, medtem ko s takšnimi ukrepi ne krepimo vloge sodišč.
Z drugimi besedami, kadar koli se sprejme ukrep takšne vrste, bi se morale države članice obvezati, da bodo priznavale pristojnost Sodišča Evropskih skupnosti.
V nasprotnem primeru se bomo soočili z možnostjo sprejetja avtoritativnih ali prisilnih metod brez možnosti pritožbe na Sodišče.
podpredsednik Komisije. - (IT) Gospa predsednica, gospe in gospodje, to je zelo občutljivo vprašanje.
Po eni strani menim, da morajo države članice upoštevati svoje odgovornosti in da je njihova prva odgovornost strinjanje v oktobru, v obdobju portugalskega predsedstva, glede predloga Evropskega Sveta na medvladni konferenci, ki je zelo jasno pooblastilo in vključuje nove pristojnosti Sodišča Evropskih skupnosti.
Nedvomno bomo potem lahko naredili ogromen korak naprej, zlasti pri najobčutljivejših vprašanjih in sektorjih, tj. tistih, ki so v trenutnem tretjem stebru, v katerem bo Sodišče končno dobilo pristojnost.
Končno bo Sodišče imelo možnost celotnega pregleda.
Poudarjam, da v nekaterih primerih države članice ne želijo niti upoštevati navodil Sodišča Evropskih skupnosti, ki nam je povedalo, da je na nekaterih področjih instrument kazenskega prava lahko tudi evropski instrument, tako naj bi po besedah Sodišča veljalo na primer za občutljivo vprašanje onesnaževanja.
Nekatere države članice še naprej nasprotujejo kakršnemu koli takšnemu sporazumu, za katerega je na žalost potrebna soglasna podpora in ki je le posledica odločitve Sodišča, vendar mu vseeno nasprotujejo.
Jasno je, da se bo ta težava rešila le, če bo oktobra portugalskemu predsedstvu uspelo doseči sporazum, kar bi bil velik uspeh in bi pomenil velik korak naprej, kot ste dejali, in kar v celoti podpiram.
(DE) Gospa predsednica, gospod komisar, splošno znana skrivnost je, da so gonilne sile organiziranega kriminala v nekaterih državah članicah v najboljših možnih odnosih z najvišjimi policijskimi krogi.
Kako in s kakšnimi sredstvi bo Unija pomagala tistim vzhodnim in jugovzhodnim evropskim državam, ki imajo že tako velike denarne in finančne težave, v boju proti sodelovanju politike in organiziranega kriminala?
podpredsednik Komisije. - (IT) Gospa predsednica, gospe in gospodje, menim, da kot splošni cilj to ne zadeva le vzhodnih držav, ker je splošni cilj spodbuditi učinkovit, strog in trajen boj proti korupciji.
Boj proti korupciji se ne sme končati, ko država na primer postane članica Evropske unije.
Sodelovali smo z veliko državami kandidatkami, ki so postale države članice Evropske unije.
Te države so dosegle zelo dobre rezultate in zdaj si na primer želimo sodelovati z državami, ki niso kandidatke, vendar so zgolj naše sosede: države zahodnega Balkana, pomembnimi partnerji, kot je Ukrajina, državami, s katerimi imamo pomembna partnerstva.
Menim, da je vedno v našem interesu, da pomagamo tem državam izkoreniniti korupcijo, ker so podjetja in politika vedno povezana s korupcijo.
Moj odgovor na vprašanje je vsekakor pozitiven.
To je v interesu Evropske unije je, in menim, da je tudi v našem interesu ter v interesu ljudstev teh držav, ker se ljudem, ki trpijo zaradi politične korupcije, dnevno odrekajo pravice.
To dolgujemo Evropi in ljudem iz teh držav.
(DE) Gospa predsednica, gospod komisar, organiziranje nezakonitega priseljevanja in trgovine z ljudmi sta pomembni področji dejavnosti organiziranega kriminala.
Kot predstavniki Evropske unije smo na vašo pobudo ustanovili agencijo Frontex, kar je bila dobra zamisel, vendar z velikimi težavami pri izvajanju: države članice ne izpolnjujejo svojih obveznosti, dejavnosti se julija prekinejo in nadaljujejo šele septembra.
Kakšne ukrepe nameravate izvesti za učinkovito delovanje instrumenta agencije Frontex in omogočanje potrebne podpore za države članice skozi celo leto, da bomo imeli učinkovit instrument za boj proti organiziranemu nezakonitemu priseljevanju, kar si želite tudi vi?
podpredsednik Komisije. - (IT) Gospa predsednica, gospe in gospodje, menim, da smo že dosegli zelo vidne rezultate.
Če bo kdo med vami primerjal uradno statistiko iz leta 2006 s tisto iz prvih osmih mesecev leta 2007, od januarja do konca avgusta, bo ugotovil, da je število nezakonitih priseljencev iz osrednjega Sredozemlja do 40 % nižje kot leta 2006, na Kanarskih otokih pa jih je bilo leta 2007 za več kot 60 % manj kot leta 2006.
To ponazarja, da delovanje agencije Frontex že prinaša dobre rezultate.
V nadaljevanju tega tedna se bo za osrednje Sredozemlje začela druga misija agencije Frontex, ki se bo imenovala Nautilus II, za zahodno Sredozemlje pa sem predlagal tudi tretjo misijo Frontex, in sicer med Balearskimi otoki, Španijo, Morokom in Sardinijo.
Te dejavnosti zahtevajo večje sodelovanje posadke, plovil, helikopterjev in letal.
Sodelovanje med državami članicami se vsak dan povečuje, ker vidijo rezultate.
Vendar se mora povečati število zaposlenih v Frontexu, ker, kot verjetno že veste, Frontex dejansko deluje z manj kot 90 ljudmi, ki usklajujejo dejavnosti v celotnem območju zunanjih mej.
Če upoštevamo prvotne rezultate, je nedvomno, da to ponazarja rekordno učinkovitost.
Prepričani smo, da bo Parlament podprl finančno pomoč za Frontex in pomoč v obliki strokovnega znanja, ki sicer ga že ima, vendar ne v ustreznih količinah.
Zadeva: Vloga raziskav EU v zvezi z evropsko živilsko politiko
Glede na nasprotujoča si stališča v EU v zvezi z gensko spremenjenimi živili, ali bi lahko Komisija pojasnila svoje stališče v zvezi z vlogo raziskav na tem področju.
Lahko Komisija navede, ali je z znanstvenega vidika mogoče, da se katera koli država članica EU razglasi za "območje brez gensko spremenjenih živil"?
Če je mogoče, ali bi bilo takšno imenovanje v skladu z veljavno zakonodajo EU na tem področju in kako bi se takšno imenovanje v zvezi z živalskimi proizvodi lahko potrdilo?
Ali so raziskave Komisije pokazale, da bi EU koristilo sprejetje statusa "brez gensko spremenjenih živil" in kakšne bi bile morebitne posledice tega?
komisar. - Poslanki McGuinness se zahvaljujem za vprašanje.
Najprej bi vam rad odgovoril na vprašanje glede splošnih raziskav gensko spremenjenih organizmov.
V preteklosti je Komisija v okviru petega in tudi šestega okvirnega programa financirala raziskovalne projekte o gensko spremenjenih živilih, pri čemer je več projektov obravnavalo ocene varnosti gensko spremenjenih živil.
Financirali so se tudi raziskovalni projekti o vprašanju soobstoja gensko spremenjenih organizmov in tradicionalnih pridelkov, ki so obravnavali tudi ukrepe sledljivosti.
Ti projekti bodo končno prispevali k zmanjšanju stroškov in zagotavljanju potrošnikom možnosti odločanja na podlagi informacij v skladu z zakonodajo Skupnosti.
Letos je Komisija v prvem razpisu za predloge v okviru sedmega okvirnega programa pozvala k predložitvi predlogov na temo raziskav ocene kratkoročnih in dolgoročnih učinkov gensko spremenjenih organizmov na zdravje ljudi in živali, da bi se podprl razvoj izboljševanja tehnik za poprodajni nadzor in analizirale njegove morebitne omejitve.
Medtem ko so se ocene že izvedle, izbirni postopek predlogov za financiranje še vedno poteka.
Poleg tega je Komisija v okviru Generalnega direktorata za okolje uvedla dopolnilno študijo, ki obravnava dolgoročne učinke gensko spremenjenih pridelkov na zdravje, biotsko raznovrstnost in okolje.
Ključni cilj te študije bo prednostno opredeliti potencialna tveganja glavnih tržnih kombinacij pridelkov, ki se gojijo po svetu, z zbiranjem in analizo informacij, dobljenih iz literature o medsebojnih pregledih in od ustreznih organizacij, znotraj in zunaj Evropske unije.
Ob ustreznih strokovnih izkušnjah in znanju pri raziskavah in pridelavi gensko spremenjenih pridelkov se rezultati pričakujejo naslednjo pomlad.
V prihodnje bi lahko raziskave, ki jih financira Komisija, vključevale orodja za oceno varnosti, ocene tveganja in koristi, vključno z obveščanjem o tveganju in dojemanjem tveganja, metode odkrivanja, načine za zagotavljanje sledljivosti ter soobstoja gensko spremenjenih in konvencionalnih organizmov.
V zvezi z drugim delom vašega vprašanja glede soobstoja pa bi rad povedal naslednje.
Omeniti je treba, da se lahko z dovoljenimi gensko spremenjenimi organizmi v EU prosto trguje in se jih uporablja v skladu s pogoji iz predvidenega dovoljenja.
Zakonodajni okvir za pridobitev dovoljenja za dajanje na trg in namerno sproščanje v okolje gensko spremenjenih organizmov v EU ne predvideva možnosti vzpostavitve območij, na katerih je gojenje ali dajanje na trg gensko spremenjenih organizmov splošno prepovedano.
Splošna prepoved bi bila v nasprotju z zakonodajo Skupnosti, zlasti z Direktivo 2001/18/ES o namernem sproščanju gensko spremenjenih organizmov v okolje.
Vsekakor so za dajanje na trg dovoljeni le gensko spremenjeni organizmi, ki so bili znanstveno ocenjeni kot varni za okolje ter zdravje živali in ljudi.
Prepoved določenega proizvoda mora biti znanstveno utemeljena v skladu s členom 23 te direktive, tako imenovanim členom o zaščitni klavzuli.
Raziskave Skupnosti o soobstoju preučujejo ustrezne ukrepe za ločevanje dovoljenih gensko spremenjenih pridelkov od konvencionalnih in ekoloških pridelkov na izvedljiv in praktičen način.
Rezultati raziskav so pokazali, da je izvedljivo zadovoljivo ločevanje glavnih izdelkov, ki so se do zdaj obravnavali - koruze in sladkorne pese.
Vendar se z naraščajočim komercialnim gojenjem in gensko spremenjenimi pridelki v EU ter uvozom gensko spremenjenih živil in krme ne bomo mogli izogniti naključni prisotnosti, do katere pride zaradi genskega pretoka in dodatkov.
Glede vašega vprašanja o možnosti potrditve označitve "brez gensko spremenjenih organizmov" v zvezi s proizvodi živalskega izvora, bi vas rad opozoril na izjavo iz dokumenta Evropske agencije za varnost hrane, objavljenega 20. julija 2007, v kateri je Agencija navedla, da zdaj ne obstaja nobena tehnologija, ki bi omogočila veljavno in zanesljivo sledenje proizvodov živalskega izvora, kot so meso, mleko ali jajca, v primerih ko se živalim daje krma, ki vsebuje gensko spremenjene rastline, ali če povem drugače, z uporabo obstoječih razpoložljivih tehnologij v užitnih proizvodih domačih živali niso bili odkriti fragmenti DNK ali beljakovine gensko spremenjenih rastlin.
Če dodam nekaj s področja mojih kolegov, Komisija še vedno ocenjuje ukrepe glede soobstoja, ki so jih sporočile države članice, glede njihove skladnosti z zakonodajo Skupnosti Svet je pozval Komisijo, da skupaj z državami članicami razvije smernice za ukrepe glede soobstoja določenih pridelkov na tehnični ravni.
Komisija vzpostavlja evropski urad za soobstoj, ki bo to tehnično delo opravljal skupaj z nacionalnimi strokovnjaki in zainteresiranimi stranmi.
Po načrtih bo urad začel delovati do konca leta 2007 Prvi obravnavani pridelek bo koruza.
Glede nadaljnjih korakov za uskladitev pa namerava Komisija v poročilu, načrtovanemu za leto 2008, povzeti potek dogodkov v državah članicah v zvezi z razvojem zakonodajnih ureditev in praktičnimi izkušnjami z večvrstnim gojenjem gensko spremenjenih pridelkov.
Na podlagi tega se bo sprejela odločitev o prihodnjih korakih v zvezi s tem vprašanjem.
Na koncu pa bi rad v zvezi z zadnjim delom vprašanja glede možnih posledic statusa "brez gensko spremenjenih organizmov" dodal naslednje.
Kmetje se lahko sami prosto odločijo, da ne bodo gojili gensko spremenjenih pridelkov ali da bodo prostovoljno vzpostavili območja, na katerih se ne bodo gojili gensko spremenjeni pridelki.
Ta območja se lahko vzpostavijo le na podlagi prostovoljnega in soglasno doseženega sporazuma, ki ga sklenejo vsi zadevni kmetje na ustreznih lokacijah, pri čemer ima vsak kmet možnost, da odstopi od sporazuma in goji gensko spremenjene organizme, če tako želi.
Regije ali kmetje, ki ne želijo gojiti gensko spremenjenih pridelkov ali želijo sprejeti status "brez gensko spremenjenih organizmov", lahko uporabijo ugotovitve raziskav okvirnih raziskovalnih programov.
Do zdaj rezultati naših raziskovalnih projektov niso pokazali razlogov, zakaj bi status "brez gensko spremenjenih organizmov" koristil javnemu zdravju ali okolju.
Glede drugih zadev, povezanih z vašim vprašanjem, pa so gospodarske posledice za prostovoljno vzdržanje gojenja gensko spremenjenih pridelkov odvisne od številnih dejavnikov, kot so cene gensko spremenjenih ali gensko nespremenjenih pridelkov, agronomske razlike med njimi, razlike v stroških pridelka, semen in tako naprej.
Omeniti je treba še lokalne dejavnike, škodljivce, podnebne razmere, strukturo kmetijske proizvodnje in drugo ter regulativne pogoje za zagotovitev soobstoja gensko spremenjenih pridelkov s konvencionalno in ekološko pridelavo.
Gospodarski učinek se bo med regijami in državami članicami verjetno razlikoval.
Te razlike so izražene tudi v razlikah med stopnjami gojenja gensko spremenjenih pridelkov v različnih evropskih regijah.
Živinoreja v EU je zelo odvisna od uvoza živalske krme, pridobljene iz soje, koruze in drugih pridelkov.
Večina uvoženih živil, pridobljenih iz koruze in soje, je označena kot gensko spremenjeni proizvodi.
Potrjena gensko nespremenjena sojina moka je zdaj na voljo le na majhnem delu trga.
Ob upoštevanju večanja proizvodnje gensko spremenjene soje po svetu bi se lahko ta del trga razširil, vendar bi se s tem povečali tudi stroški.
Hvala, komisar.
Hvaležna sem vam za odgovor, ampak vzeli ste si precej časa in mislim, da moram to pripomniti - odgovor je trajal skoraj devet minut.
Gospa predsednica, jaz bom kratka.
Medtem ko opominjate komisarja, bi se rada zahvalila, ker pogosto ne prejmemo informacij, zato zelo cenim vašo jasnost.
Podrobnosti bom še morala preučiti.
Imam dve pripombi in vprašanje, pri tem pa bom pazila na čas.
Ali se mora država prostovoljno odločiti za status "brez gensko spremenjenih organizmov"?
To je predlagano na Irskem kot del programa za vlado in se preučuje.
Ali se lahko kot država odločimo, da si ne želimo vnosa živil, proizvedenih iz na primer mesa živali, ki so se hranile z gensko spremenjenimi proizvodi, ali vnosa v državo kakršnih koli določenih živil, ker si želimo ohraniti status "brez gensko spremenjenih organizmov"?
Ali vas skrbi vpliv takšne politike na cene žita?
komisar. - Če sem iskren, vam na to težko odgovorim.
Seveda bo potrebno upoštevanje veljavne zakonodaje Skupnosti.
To je odkrit odgovor.
Če bi bilo vprašanje v zvezi z raziskavami in razvojem, bi lažje odgovoril, vendar mislim, da je odgovor precej odkrit: treba je upoštevati veljavno zakonodajo Skupnosti.
Ali ne drži, da počasen pristop Komisije pri odobritvi proizvodov iz gensko spremenjenih organizmov prispeva k večanju cen krme za živino v EU?
Na primer velike zamude pri odobritvi uporabe stranskega proizvoda koruze Hercules resno škoduje konkurenčnosti našemu sektorju trgovine z žitom, kljub temu pa je proizvod iz gensko spremenjenih organizmov GA 21 iz Argentine v EU dovoljen za prehrano ljudi, vendar ne za krmo živali.
Ali ni že čas, da racionaliziramo in osmislimo te razmere in odpravimo nekaj izmišljene politične korektnosti, ki je vzrok zanje?
komisar. - Poudariti želim svoje stališče, da si očitno zelo prizadevamo za sprejetje vseh možnih ukrepov za čim boljše razumevanje razmer glede gensko spremenjenih in gensko nespremenjenih organizmov.
Odločitve Komisije vedno temeljijo na obstoječem znanju.
Tega nikoli ne prezremo in prizadevamo si ohraniti ta pristop.
Na posledice politike, kot ste omenili, se nikoli nismo osredotočali.
Pridružujem se zahvali gospe McGuinness gospodu komisarju za odličen in zanimiv odgovor.
Menim, da bo preučevanje tega precedenčnega dokumenta za nas zelo koristno, ker se mi zdi, da na splošno podpira znanstveno utemeljitev uporabe gensko spremenjenih pridelkov v Evropi, če se ti znanstveno potrdijo in odobrijo.
Omenil je tudi zaščitno klavzulo.
Kdaj namerava Komisija vse svoje odločitve sprejemati na podlagi znanstvenih raziskav, ki jih izvaja njen oddelek, ter nastopiti proti javnemu mnenju, ki se bori proti uporabi gensko spremenjenih proizvodov, kar škoduje kmečkemu prebivalstvu in dejansko tudi cenam živil ter negativno vpliva na gospodarstvo Evrope?
komisar. - Kot veste, to je zelo zapleteno vprašanje in treba je razumeti, da so nekateri previdni.
Zato je pomembno, da čim bolj razvijemo zavedanje in raven znanja, ker je bistveno, da sprejemamo odločitve na podlagi svojega znanja.
Po najboljših močeh si bom prizadeval za zagotovitev, da se v prihodnje ta raven znanja čim bolj razvije.
Hvala, komisar.
Nisem hotela biti pregroba, ampak treba je vzpostaviti ravnovesje med podrobnostmi in časom, kar ni enostavno.
Drugi del
Zadeva: Izvajanje proračuna EU
Ali lahko Evropska komisija poda izjavo o tem, kako meni, da se lahko postopki o dogovoru glede porabe proračuna EU v prihodnosti poenostavijo in racionalizirajo?
komisarka. - Želim odgovoriti in ponoviti odgovor, ki sem ga že poslala gospodu Crowleyju, o letnih postopkih in proračunskih postopkih na splošno ter kako jih je mogoče izboljšati.
Odgovor je sestavljen iz dveh delov.
Najprej glede sedanjega besedila, kaj je še mogoče narediti, kako lahko sredstva uporabimo učinkoviteje in seveda, prihodnje predloge v popravljeni pogodbi, ki so se pojavili na letošnjem junijskem zasedanju Sveta.
V zvezi s sedanjimi postopki za Pogodbo lahko rečemo, da smo na splošno zadovoljni z rezultati, ker imamo v skladu z veljavno Pogodbo možnost izboljšanja in iskanja hitre rešitve v primeru nujnih razmer.
Nedavni primer je lanskoletni cunami, letos sta bila to Palestina in delno Kosovo.
Težavo smo lahko rešili s pospeševanjem obravnave - vendar to zahteva nekaj časa ter je zelo odvisno od strnjenih tristranskih pogajanj med proračunskima organoma in Komisijo.
Vendar ima poslanec prav glede tega, da je pri Pogodbi še dovolj možnosti za izboljšave, pri čemer eden od primerov zadeva pragmatičen časovni razpored pri letnem proračunskem postopku, ki se ga upošteva od leta 1975.
Poleg zahtev iz pogodbe smo se skupaj - pri tem mislim na proračunske organe in Komisijo - dogovorili, da postopek podaljšamo za dva meseca in pol, predvsem zato, ker takrat ni bilo elektronske pošte.
Zdaj takšnega časovnega razporeda ne potrebujemo, vendar ga imamo vseeno inertno na naših mizah in nihče ne začne obravnavati tega vprašanja.
Seveda se lahko takšna večja produktivnost pokaže s tem primerom.
Vendar je tu drug element, ki je zelo zanimiv in smo ga sprejeli s pogajanji s Parlamentom in Svetom ter ga je Svet končno sprejel, nova finančna uredba in njena pravila za izvajanje, ki se uporabljajo od maja tega leta, 2007.
Tukaj že imamo nekatere poenostavitve in racionalizacijo pri izvajanju evropskega proračuna na letni osnovi.
Vendar so verjetno najboljše sporočilo, ki vam ga lahko danes posredujem, predlogi spremenjene pogodbe.
V zvezi s tem želim poudariti štiri elemente, ki lahko izboljšajo demokratično preverjanje, odgovornost in preglednost pri proračunskem postopku.
Prvi inovativni predlog v spremenjeni pogodbi je, da se odpravi razlikovanje med obveznimi in neobveznimi izdatki, kar bo zagotovilo en postopek za sprejetje letnega proračuna s strani proračunskih organov.
Drugič, tako imenovana "najvišja stopnja povišanja" iz člena 27 Pogodbe ES, ki je ponavadi sporna v letnih postopkih pogajanj, se ne bo več uporabljala ali ne bo več potrebna, ker bo njena zamenjava v praktičnem smislu, večletni finančni okvir, vsebovan v pogodbah, čemur danes ni tako.
Končno, v prihodnjih finančnih uredbah bomo imeli drugačen postopek sprejetja.
Sprejetje bo potekalo s postopkom soodločanja s Parlamentom.
Do leta 2007 je o tem soglasno odločal le Svet, torej države članice.
To, kar načrtujemo, pomeni veliko razliko.
Vsi ti predlogi ter možnost izboljšanja na letni in dnevni osnovi bodo tako dali večje pristojnosti demokratično izvoljenemu Evropskemu parlamentu in dodatno demokratizirali postopek odločanja.
Zahvaljujem se komisarki za odgovor in njeno posredovanje pri naslednjem vprašanju.
To zadeva vprašanje v zvezi s tem, kaj nova reformna pogodba pomeni za nas glede vidika večletnega financiranja in izvajanja proračuna.
Kot veste, imamo vsako leto običajne argumente v zvezi z nekaterimi lastnimi viri, ki so na voljo, ter drugimi sredstvi, ki smo jih dali na voljo, ter v zvezi s tem, kako je bil ta denar razporejen med različne postavke, pa naj bodo to kmetijstvo, socialna struktura, strukturni skladi, regionalno financiranje in tako naprej.
Ena največjih pritožb, ki se vedno znova pojavlja tu v Parlamentu, je, da ljudje ne vedo, kje se porabi evropski denar.
Ne vedo natančno, kako se sredstva, ki jih po njihovem mnenju prispevajo, porazdelijo med različnimi državami.
Vem, da so države članice same odgovorne za takšno obveščanje, vendar, ali ni na voljo mehanizma, s katerim bi lahko Komisija lažje prikazala področja izdatkov?
komisarka. - Želela bi sporočiti, da smo dosegli sporazum s Svetom prav o novi finančni uredbi, v skladu z našo pobudo o preglednosti, pri čemer so se države članice strinjale, da bodo sporočale in objavljale vse informacije o vseh prejemnikih sredstev - ne le za kmetijstvo, ampak za vsa sredstva.
Sporazum o kmetijstvu bo začel veljati leta 2009, drugi pa v letih 2008, 2009 in 2010.
To pomeni velik korak naprej glede preglednosti, odgovornosti, odprtosti in komunikacije z državljani.
Državljani bodo lahko vedeli, kdo bo prejel vsak cent in zakaj, in tudi države članice bodo lažje odgovarjale.
(DE) Gospa komisarka, moje vprašanje zadeva nedavno direktivo o plačilih.
Veliko malih in srednjih podjetij, pa tudi raziskovalcev, se vedno znova pritožuje zaradi časa, ki je potreben med odobritvijo projekta in dejanskim izplačilom.
Predfinanciranje je za mala in srednja podjetja veliko pretežavno.
Ali menite, da bi lahko Komisija uskladila svoje plačilne pogoje z nedavno direktivo o plačilih, ki velja za celotno Evropo in ki smo jo vsi podprli?
komisarka. - Težavo poznamo in v zvezi s temi vprašanji smo uporabili nove uredbe in pravila za izvajanje.
Upamo, da bodo ta nova pravila, ki so na voljo in v veljavi od maja letos, poenostavila postopek in seveda omogočila tudi odgovornejši odziv Komisije.
Zavedamo se, da morajo biti pravila enaka za vse, ne le za države članice in prejemnike, ampak tudi za Komisijo.
(DE) Gospa komisarka, navajali ste politične krize.
Letos smo bili priča neštetim naravnim nesrečam v Grčiji, Združenemu kraljestvu in drugod.
V takšnih primerih je zelo pomembno, da so proračunska sredstva takoj na voljo.
Ali so naši trenutni instrumenti ustrezni, ali bi se morale uvesti izboljšave?
Ali obstajajo načini za povečanje splošne finančne pomoči, glede na to, da številke za to poletje kažejo, da trenutna sredstva nikakor ne bodo zadostovala?
komisarka. - Predvsem v zvezi z Grčijo predvidevamo vsaj tri vire za potencialno zbiranje sredstev.
Poleg skladov regionalne politike imamo poseben sklad v vrednosti več kot 1 milijardo EUR letno, ki ga lahko uporabimo.
Prav tako predvidevamo ponovno načrtovanje, to pomeni preusmeritev programov, ki so bili predhodno načrtovani, grška vlada pa se bo naslednji teden pogajala z našim tehničnim osebjem o tem, katere programe želi spremeniti ali nadomestiti z drugimi in katere bodo prednostne naloge.
Prav tako se lahko kmetijski skladi uporabijo za obnovo zemljišč, zlasti zemljišč, ki so se uporabljala kot kmetijska zemljišča na tem polotoku.
Torej lahko preučimo tri ali štiri možne vire sredstev in jih zberemo.
Glede postopkovne strani pa lahko v zvezi z vprašanjem glavnega spraševalca povem, da so postopki lahko včasih zelo dolgotrajni, če smo odkriti in nas ni strah tega povedati.
Seveda bomo končno dejansko zahtevo od grške vlade prejeli približno 10 dni po vseh izračunih, vendar bodo odziv in postopki trajali dolgo časa.
V povprečju ponavadi plačamo od šest do osem mesecev po dogodku, kar seveda ni najboljša rešitev za države članice in za razrešitev položaja.
Medtem ko nam postopki, ki jih zdaj uporabljamo v skladu s Pogodbo, omogočajo biti hitrejši, je treba zagotoviti politično voljo vseh proračunskih organov.
Poleg tega lahko predlagana nova pogodba to še pospeši.
Vendar pa so zneski na splošno povsem drugo vprašanje.
Ves čas nas pozivajo, naj proračun uporabljamo bolj prožno.
Imamo na primer nekatere vrstice za novo porabo in nekaj rezerv, ki bodo vrnjene do konca leta.
Ta prožnost še ni zagotovljena, ne s strani Sveta ne Parlamenta.
Vesela bi bila te prožnosti in verjamem, da bi je bili veseli tudi moji kolegi komisarji, saj imamo zaradi te togosti proračuna včasih res zvezane roke.
Torej imamo nekaj možnosti: prožnost, splošne zneske in hitrost ter hiter odziv pri vseh proračunskih postopkih.
To so tri možnosti, prek katerih po mojem mnenju lahko dosežemo večjo učinkovitost pri končnem rezultatu.
Zadeva: Načrtovanje znanstvenih področij in področij učenja v skladu s programom "Izobraževanje in usposabljanje 2010"
Ali lahko Komisija ob upoštevanju cilja ustanovitve skupne osnove za sodelovanje in podporo v izobraževalnem sektorju, zlasti prek programa "Izobraževanje in usposabljanje 2010", za spodbujanje strategije vseživljenjskega učenja sporoči, kakšno stališče bo zavzela pri splošnem načrtovanju znanstvenih področij in področij učenja, ki niso neposredno povezana s trgom dela, kot so stara grščina, latinščina, zgodovina, arheologija in jezikoslovje?
Kako bodo evropski državljani prepričani o smiselnosti nadaljnjega poučevanja in učenja predmetov, ki nimajo strogo praktične uporabnosti, zlasti klasičnih jezikov in književnosti ter zgodovinskih študij?
komisar. - Kot vsi vemo, je v skladu s členom 149 Pogodbe ES vsebina izobraževalnega programa v pristojnosti držav članic, kar pomeni, da odločitve o oblikovanju učnega načrta, ki ga izvajajo izobraževalne ustanove, in o predmetih, ki jih poučujejo, sprejemajo izključno države članice.
Naloga Komisija je, da podpira države članice pri njihovem razvoju kakovostnega izobraževanja.
V skladu z našim programom "Izobraževanje in usposabljanje 2010" ima Komisija osrednjo vlogo pri izmenjavi najboljših praks med državami članicami, zato da jim pomaga zagotoviti, da se njihovi sistemi izobraževanja in usposabljanja lahko srečujejo z izzivi 21. stoletja.
Ker so vprašanja v zvezi s trgom dela pomemben del lizbonske strategije, je jasno, da imajo vidiki izobraževalne politike, ki so povezani s trgom dela in bolj splošno s konkurenco, v zvezi s tem pomembno vlogo.
To pa ne pomeni, da predmeti, kot so stara grščina, latinščina, zgodovina, arheologija in jezikoslovje, niso povezani s trgom dela.
Poleg neposrednih zaposlitvenih možnosti na mnogih od teh področjih študij teh predmetov zajema tudi razvoj in prenos različnih splošnih znanj in spretnosti, kot sta analiziranje in utemeljevanje.
Eno od referenčnih besedil za delovni program v priporočilu Parlamenta in Sveta z dne 18. decembra 2006 o ključnih kompetencah za vseživljenjsko učenje med te kompetence šteje "sporazumevanje v tujih jezikih" ter "kulturno zavest in izražanje".
Slednje vključuje zavedanje lokalne, nacionalne in evropske kulturne dediščine ter njihove vloge v svetu.
Državljanska kompetenca, kot je opisana v resoluciji, vključuje poznavanje sodobnih dogodkov kot tudi glavnih dogodkov v nadnacionalni, evropski in svetovni zgodovini.
Zato menim, da je to zelo neposreden in izrecen prispevek k zahtevani usmeritvi, ki jo podpira gospa Panayotopoulos-Cassiotou, in verjamem, da tudi mnogi drugi poslanci tega Parlamenta.
(EL) Gospod komisar, hvala za vaš odgovor.
Prepričali ste me, da imate trajni interes.
Vendar me zanima, koliko finančnih sredstev je dodeljenih za spodbujanje programa "Izobraževanje in usposabljanje 2010"?
Vi ste komisar, odgovoren za kulturo.
Kateri del raziskave iz 7. programa se bo uporabil na področjih, ki ste jih omenjali, in sicer poglabljanje znanja na področju jezika, kulture, zgodovine in jezikoslovja?
komisar. - Posebne nadaljnje razdelitve ni, ampak kot vam je znano iz naše pravne podlage, je program razdeljen v štiri glavne stebre v zvezi z vseživljenjskim učenjem: Erasmus, Comenius, Leonardo da Vinci in Grundtvig ter poleg tega še horizontalni ukrepi ali izbire prenosa.
Morda bi lahko približno enako rekli za raziskave in razvoj ter sodelovanje, vendar je zelo pomembno, da so partnerji - institucije - dejavni na področjih, ki so blizu humanističnim vedam, kulturni ozaveščenosti, spodbujanju vrednot.
Tako v konkretnem smislu v programu vseživljenjskega učenja na primer podpiramo Evropsko stalno konferenco Društva učiteljev zgodovine in pomembno je, da takšno društvo obstaja, da je skladno s pravili, da je upravičeno, saj mu potem lahko zagotovimo podporo.
Ne bom spodbujal razlikovanja ali prevelikega ločevanja mehke in trde znanosti.
Državljanska vzgoja zajema osnovno usposobljenost ter zelo horizontalne spretnosti, znanja in odnose, ki niso potrebni le za trga dela, ampak tudi za sobivanje v vedno bolj raznoliki Skupnosti ter na lokalni, regionalni ali evropski ravni.
Zadeva: Stopnja osipa pri izobraževanju
V skladu z uradno statistiko, ki jo je objavil Eurostat za leto 2006, je stopnja osipa pri izobraževanju med mladimi Evropejci, starimi od 18 do 24 let, 15,3 %.
Vendar v 14 državah članicah kazalnik presega evropsko povprečje.
Najvišje stopnje osipa pri izobraževanju so na Malti (41 %), Portugalskem (39,2 %), v Španiji (29,9 %), na Islandiji (26,3 %), v Italiji (20,8 %), Latviji (19 %) in Romuniji (19 %).
Evropska unija je predlagala dvig stopnje zaposlenosti na 70 % do leta 2020 z lizbonsko strategijo.
Vendar glede na povečanje delovne produktivnosti delovna sila potrebuje vedno več usposabljanja.
Kakšne ukrepe namerava sprejeti Evropska komisija za zmanjšanje stopnje osipa pri izobraževanju?
komisar. - Gospa predsednica, leta 2000, ob začetku novega tisočletja, je imelo 17,6 % prebivalstva, starega od 18 do 24 let, največ srednješolsko izobrazbo.
Do leta 2006 se je ta stopnja zmanjšala na 15,3 %.
Šest novih držav članic je že prekosilo naše merilo za leto 2010, to je 10 %.
V skladu s členom 149, kot sem že omenil, je to področje v celoti v pristojnosti držav članic.
Države članice so pristojne za vsebino in organizacijo izobraževanja.
Naša naloga je, da podpiramo in dopolnjujemo delovanje držav članic.
To smo naredili na več načinov.
Naštel bom le nekatere.
Komisija je zlasti podprla razvoj temeljev, na podlagi katerih se lahko oblikujejo ukrepi politike, pri čemer je sponzorirala številne študije v zvezi s tem vprašanjem.
Poleg tega je v sporočilu o učinkovitosti in pravičnosti v evropskih sistemih izobraževanja in usposabljanja iz leta 2006 Komisija poudarila pomembnost predšolskega izobraževanja kot učinkovitega sredstva za zmanjšanje stopnje osipa v šolah ter prikazala nevarnosti, zaradi katerih lahko učenci opustijo šolanje.
Komisija je nedavno začela tudi postopek javnega posvetovanja o posodobitvi šolskega izobraževanja.
To vključuje pridobivanje mnenj zainteresiranih strani o tem, kako najbolje obravnavati vprašanje zgodnjega opuščanja šolanja.
V okviru analize lizbonskih nacionalnih programov reform je Komisija izdala posebna priporočila za države članice o opuščanju šolanja, če je bilo to potrebno.
Z delovnim programom "Izobraževanje in usposabljanje 2010" je uporabila odprto metodo usklajevanja za razvoj dobre prakse in vzajemnega učenja v zvezi z opuščanjem šolanja.
Države članice se tudi spodbujajo, da uporabijo strukturne sklade za ciljne intervencije, zato da obravnavajo zlasti visoke stopnje osipa in sodelujejo pri projektih, ki jih financira program vseživljenjskega učenja, ki obravnava to vprašanje.
Za konec, napredek je bil viden in merljiv, vendar še ne zadosten, zato moramo zares nadaljevati in izboljšati dinamiko.
(RO) Gospa predsednica, gospod komisar, hvala za vaš odgovor.
Kljub temu, da je izobraževanje odgovornost držav članic, se mora Komisija vključiti tako, da zagotavlja prihodnost Evropske unije.
Priporočila spadajo k mehkemu pravu.
Evropska komisija mora izrecno zahtevati, da države članice razvijejo akcijske načrte za boj proti osipu v šolah.
Evropska unija potrebuje usposobljene človeške vire.
Nesprejemljivo je, da morajo mladi iz revnih družin ali s podeželja opustiti šolanje zaradi slabe finančne situacije.
Prebivalstvo EU se stara in za zagotovitev trajnih sistemov socialnega skrbstva je potrebna večja delovna storilnost.
Moje vprašanje je: Gospod komisar, s kakšnimi ukrepi podpirate države članice, da finančno pomagajo otrokom, ki imajo pravico do nadaljevanja šolanja, zlasti tistim iz revnih družin ali s podeželja?
To je velik problem in govorimo o prihodnosti Evrope.
komisar. - To bi lahko bil dolg odgovor, vendar bom odgovoril na kratko. Prizadevamo si za sodelovanje ter združevanje sredstev in politik, da bi spodbujali boljše pogoje za mlade.
Komisija bo na primer jutri sprejela pisni postopek - dokument o politiki zaposlovanja mladih.
Verjamemo, da so mladi naša prihodnost in da se prihodnost začenja zdaj.
Predvsem nove države članice spodbujamo, da več uporabljajo strukturne sklade za podporo izobraževalne politike za mobilnost.
Seveda, če rečemo, da sta osnovna odgovornost držav članic sistem in vsebina, verjamemo, da lahko kakovost ali učinkovitost in pravičnost, za kateri si prizadevajo države članice, zagotovita konkretnejše in boljše odgovore našim državljanom, vključno z mladimi.
Prepričan sem, da je vlaganje v človeške vire, zlasti prek izobraževanja in usposabljanja, najdragocenejša in najučinkovitejša naložba v povezanost družbe in prihodnjo konkurenčnost.
Tega ne govorim le kot komisar, odgovoren za ta področja, ampak tudi kot politik in oče.
Torej ne dvomimo v to, da moramo skupaj narediti več.
Večkrat ste se sklicevali na strukturne sklade.
Kaj lahko kot komisar naredite, da se države spodbudijo k uporabi teh skladov za svoje državljane, za socialne programe itd.?
Na Irskem se je, kot vem, večji del teh sredstev porabil za ceste in velike infrastrukturne projekte.
Za ljudi se ni porabilo praktično nič.
komisar. - Smo svobodni ljudje, svobodne družbe in poziv je, da smo razumni v tej svobodi.
Rekel sem, da je vlaganje v človeški potencial najboljše.
Nisem proti naložbam v moderno infrastrukturo, promet in okolje, kar je pomembno.
Vendar tudi v sporočilu, ki sem ga omenil v uvodnem odgovoru, navajamo - in to temelji na znanstvenih dokazih - da je vlaganje v predšolsko vključevanje otrok iz revnejšega družbeno-gospodarskega okolja najučinkovitejši način za obravnavanje njihovih slabših pogojev za družbeno povezanost.
Stopnja donosa izobraževanja v predšolski starosti je na primer višja od stopnje donosa dolgoročnih naložb enakih zneskov v finančne ustanove.
To je poziv za ministre in poslance, da se obnašajo kot razumni očetje in mame ter mislijo na prihodnje generacije, ne le na jutri, bližnjo prihodnost ali rezultate naslednjih volitev.
Menim, da je takšen generacijski, dolgoročen pristop nujno potreben in zelo učinkovit tudi v finančnem smislu, vendar včasih ravnamo v skladu s kratkoročnimi in celo ozkosrčnimi pristopi.
V Evropi najdemo veliko primerov, Evropa je mozaik in nekatere države članice dajejo zglede, ki zdaj veljajo za svetovne reference.
Oglejte si študijo PISA in vabim vas, da si ogledate naslednjo študijo, ki jo bo OECD izdal septembra.
Videli bomo, kje se nahajamo po treh letih. Nekatere evropske države so med najuspešnejšimi na svetu.
Potrebujemo takšne uspešne države in potrebujemo jih več.
Zadeva: Evropski inštitut za tehnologijo
Ko so institucije Skupnosti začele z ustanovitvijo Evropskega inštituta za tehnologijo (EIT), so se pogajale o financiranju projekta.
Namen je, da se denar pridobi tudi iz zasebnega sektorja.
Kako lahko Komisija zagotovi, da EIT ne čaka enaka usoda kot program Galileo, h kateremu zasebni sektor finančno ni nič prispeval?
komisar. - Gospa predsednica, to je vprašanje o financiranju Evropskega inštituta za tehnologijo (EIT) s strani zasebnega sektorja.
Verjamemo, da so javna in zasebna partnerstva ključna pri spodbujanju informacij v gospodarstvu, temelječem na znanju.
Če tega ni, ne moremo uspeti.
Zasebni sektor ne zagotavlja le dodatnih finančnih virov, ampak, kar je pomembnejše, lahko izvaja spremembe v strateški usmeritvi inovacij.
Rekel bi, da ne gre toliko za sam denar, kot za način sodelovanja ter povezovanja partnerjev in interesov.
Veliko držav EU je ukrepalo za spodbujanje strukturnih odnosov med javnim in zasebnim sektorjem, zato da bi spodbudilo prenos znanja med univerzami in industrijo.
V tem okviru se bodo dejavnosti EIT ter predvsem skupnosti znanja in inovacij izvajale prek inovativnih strukturnih javno-zasebnih partnerstev ter financirale iz različnih javno-zasebnih virov.
Natančne ureditve financiranja ni mogoče določiti vnaprej in ta se bo sčasoma razvila, vendar je cilj, da se čim bolj poveča delež prispevkov iz zasebnega sektorja.
Cilj prispevka Skupnosti, ki je bil dogovorjen v višini 308 milijonov EUR za naslednjo finančno perspektivo, je, da deluje kot katalizator za pridobivanje sredstev iz zasebnega sektorja.
Komisija si je še posebej prizadevala za spodbujanje in privabljanje zasebnega sektorja k udeležbi pri financiranju EIT ter skupnosti znanja in inovacij.
Ključno merilo za izbiro skupnosti znanja in inovacij bo na primer njihova zmogljivost za zagotovitev dolgoročnega in trajnostnega financiranja, vključno s trajnostnim prispevkom iz zasebnega sektorja.
Pomembno bo, da bo upravni odbor opredelil področja za potencialne skupnosti znanja in inovacij, ki bodo pritegnile zanimanje različnih udeležencev, vključno s tistimi v zasebnem sektorju.
Poleg tega bo EIT pooblaščen za ustanovitev fundacije EIT s posebnimi cilji mobiliziranja in spodbujanja financiranja s strani posameznih in združenih donatorjev.
(FI) Gospa predsednica, gospod komisar, rečeno je bilo, da bo zasebno financiranje prišlo tudi iz Združenih držav Amerike in navajal se je Microsoft kot sponzor EIT.
Ali ni zaskrbljujoče, da bodo tako velika podjetja iz Združenih držav poskušala imeti koristi od rezultatov raziskave, ki jo je izvedel Evropski tehnološki inštitut?
Obenem me zanima naslednje: ali bodo ti zasebni sponzorji tudi postavljali pogoje za svoje financiranje?
komisar. - Rekel bi, da bi bilo dolgočasno, če bi se le podjetja iz Združenih držav zanimala za dialog in sodelovanje ter morebitne naložbe.
Veliko več jih je in veliko več tudi iz Evrope.
Veliko teh podjetij, evropskih, iz ZDA ali mednarodnih, že veliko vlaga v Evropi.
EIT mora ustvariti še več spodbud in ugodnih pogojev za inovacije v Evropi.
Ne bi izločil zanimanja iz tujine, bi pa spodbujal zavezanost Parlamenta, Sveta in Komisije k temu, da najdejo dokončen odgovor in soglasje v zvezi s celotnim predlogom, zato da se aktivirajo evropske naložbe v mednarodnem sodelovanju.
Vendar so vsi konstruktivni signali, od doma in iz tujine, resnično dobrodošli.
Gospod komisar, ali sem iz vašega odgovora gospodu Seppänenu pravilno razumel, da dejansko že imate indikacije za veliko zanimanje podjetij, ki želijo vlagati v EIT?
Ker če jih nimate ali če ne boste zbrali znatnih ali zadostnih sredstev iz zasebnega sektorja, ali boste prenehali napadati proračun EU in boste to vzeli kot lekcijo, da morda ne obstaja dovolj velik interes za financiranje EIT?
Vendar bi si želel vaše zagotovitve, da morda imate te dejanske izraze zanimanja.
komisar. - Imeli smo in imamo vedno večje zanimanje, predvsem pa smo dosegli sedanjo stopnjo predloga, saj je bila to na začetku bolj zamisel ali koncept, zdaj pa je dejansko besedilo.
Formalno zadeva še ni dokončana, upamo, da se bo to zgodilo do konca tega leta, vendar so sporočila posameznih podjetij ali organizacij podjetij vedno bolj konkretna in pozitivna v smislu morebitnega tesnejšega sodelovanja v prihodnosti.
Pogovarjali smo se z združenji Evropska okrogla miza industrijalcev, Business Europe, Eurochambers in mnogimi drugimi združenji, kot je Evropsko združenje raziskovalnih in tehnoloških organizacij (EARTO).
Resnično lahko rečem, da so bila sporočila vedno bolj konkretna.
Seveda nihče ne napiše neizpolnjenega čeka ali se zaveže vnaprej in to kar delamo, ne sme nadomestiti tega, kar se v pozitivnem smislu že izvaja v nekaterih centrih ali partnerstvih, vendar mora EIT ustvariti še dodatno gibalo, spodbude in področje uporabe za inovacijam prijaznejšo Evropsko unijo.
To je namen in to je skupna odgovornost.
(LT) Evropski tehnološki inštitut naj bi ustvarjal inovacije, ki bi prispevale k izboljšanju konkurenčnosti Evropske unije.
Če bodo lahko velika zasebna podjetja sodelovala v dejavnostih Inštituta, ali bodo inovacije dostopne tudi drugim udeležencem na trgu?
Kaj pa države članice?
Ali niso države članice in Evropska skupnost glavni organi financiranja Evropske institucije?
komisar. - Opredeliti moramo vlogo EIT, ki je institucija za izvajanje izbirnih natečajev, spremljanje ocenjevanja ter organizacijo okvira za različne skupnosti znanja in inovacij.
Vendar je v zvezi z inovacijami glavno partnerstvo na ravni skupnosti znanja in inovacij.
Pri tem gre za veliko sodelovanje z malimi in srednje velikimi podjetji, pri čemer notranja ureditev ni le njihova pravica, ampak tudi deluje v njihovo korist, ker morajo zgraditi zaupanje za povečanje ali začetek novega sodelovanja pod okriljem EIT, v zvezi z osnovnimi odnosi glede intelektualne lastnine pa se predlog sklicuje na načela sedmega okvirnega programa.
Prepričan sem, da mora biti na voljo dovolj svobode in prilagodljivosti za ureditev pravic intelektualne lastnine med partnerji v korist njihovemu sodelovanju ter odnosu med skupnostmi znanja in inovacij, nasproti ali z EIT, ter seveda tudi v korist prihodnje uporabe inovacij.
V Evropi imamo na voljo veliko modelov.
Menim, da lahko najdemo velik navdih za resnično spodbudo in EIT bi pravzaprav lahko na nek način prvi ponudil boljše pogoje za znanju prijazno Evropo, vključno s prijaznostjo glede intelektualne lastnine ali patenti Skupnosti ali politikami, ki so nujno potrebne in pomembne za dejanski prenos znanja med partnerji.
Na vprašanji 38 in 39 bo podan pisni odgovor.
Zadeva: Popolna prepoved spreminjanja pogodb o zaposlitvi za določen čas v pogodbe za nedoločen čas v grškem javnem sektorju
Minilo je šest let, odkar je začela veljati Direktiva 1999/70/ES leta 2001 in Grčija še vedno ne deluje v skladu z njo.
Kljub končnim sodbam v korist delavcev s pogodbami za določen čas je grško vrhovno sodišče ob sklicevanju na grško ustavo in razveljavitvi predhodne sodne prakse odločilo, da je absolutno prepovedano spreminjati pogodbe o zaposlitvi za določen čas v pogodbe za nedoločen čas v grškem javnem sektorju.
Ta odločitev je povsem v nasprotju z duhom in črko Direktive 1999/70/ES ter sodbo Sodišča Evropskih skupnosti (zadeva C-212/04), ki poudarja, da Direktiva 1999/70/ES "nasprotuje uporabi nacionalnih predpisov, ki samo v javnem sektorju absolutno prepovedujejo, da bi zaporedne pogodbe o zaposlitvi za določen čas, ki so imele dejansko namen pokriti 'stalne in trajne potrebe' delodajalca in ki jih je treba šteti za zlorabe, prešle v pogodbe o zaposlitvi za nedoločen čas."
Kakšno je stališče Komisije o jasnem zavračanju Grčije, da bi izvajala Direktivo 1999/70/ES?
Ali bo začela postopke proti Grčiji pred Sodiščem Evropskih skupnosti?
komisar. - (CS) Gospa predsednica, gospe in gospodje, direktiva Sveta 1999/70/ES o okvirnem sporazumu o delu za določen čas od držav članic zahteva, da sprejmejo ukrepe za preprečevanje zlorab, izhajajočih iz veriženja pogodb o zaposlitvi za določen čas.
Vendar države članice niso obvezane, da nadomestijo pogodbe za določen čas s pogodbami za nedoločen čas, če obstajajo drugi učinkoviti ukrepi za preprečevanje ali sankcioniranje takšnih zlorab.
Sodišče Evropskih skupnosti je potrdilo takšno razlago v sodbi z dne 4. julija 2006 v zadevi C-212/04 (Adeneler) v povezavi z grško zakonodajo.
Prav tako je izjavilo, da razlaganje veljavne nacionalne zakonodaje ni v njegovi pristojnosti.
Za razlago veljavne grške zakonodaje so v celoti pristojna grška sodišča, pri čemer tudi odločijo, ali v okviru te zakonodaje obstajajo učinkoviti ukrepi za preprečevanje in sankcioniranje zlorab, izhajajočih iz veriženja pogodb o zaposlitvi za določen čas, ki so v skladu z zahtevami zadevne direktive.
Grčija je navedeno direktivo izvajala prek predsedniškega odloka št. 164/2004 o javnem sektorju.
Komisija je izvedla temeljito analizo tega odloka in ugotovila, da je bil v skladu z zahtevami navedene direktive.
Ker se je ta direktiva izvedla pozno, in sicer 19. julija 2004, je predsedniški odlok vseboval izredno začasno določbo, ki je pod posebnimi pogoji omogočala spreminjanje verižnih pogodb o zaposlitvi za določen čas, ki so bile podpisane pred sprejetjem veljavnosti tega odloka, v pogodbe o zaposlitvi za nedoločen čas.
Zavedam se, da je bila pravna situacija glede zlorabe pogodb o zaposlitvi za določen čas v grškem javnem sektorju v zadnjih nekaj letih sporna.
To je potrdila nedavna sodba grškega vrhovnega sodišča z dne 11. junija 2007, v kateri je sodišče razveljavilo svojo dotedanjo sodno prakso.
Kot je bilo že rečeno, so v skladu s sodbo Sodišča Evropskih skupnosti za razlago in izvajanje veljavne grške zakonodaje, vključno z ustavo, v zvezi s posebnimi primeri, ki so jim predloženi odgovorna nacionalna sodišča.
Vendar morajo sodišča pri tem ustrezno upoštevati in uporabljati zakonodajo EU, zlasti direktivo 1999/70/ES.
Komisija podrobno spremlja razvoj dogodkov v Grčiji.
Natančno bo pregledala zadnje odločanje vrhovnega sodišča in nadzorovala naknadne ukrepe, ki so jih sprejeli grški organi.
Na koncu naj omenim, da je glede na podatke, ki jih je posredovala Komisija, veliko grških sodišč Sodišču Evropskih skupnosti že predložilo predhodna vprašanja o tej zadevi.
Sodišče evropskih skupnosti bo s tem dobilo priložnost, da izrazi mnenje o razlagi veljavne zakonodaje Skupnosti.
(EL) Gospod komisar, dobro veste, da je Grčija edina država, ki ji še vedno ni uspelo izvajati direktive, veljavne že šest let.
Več deset tisoč izvajalcev je odvisnih od vlade, za katero pravite, da bi morala spoštovati odločitve sodišč, vendar kljub temu sprejema zakone in pri tem ne upošteva končnih odločitev sodišč in sodne prakse Evropskega sodišča.
Veliko tistih, ki so letos umrli v grških požarih, je bilo pogodbenih gozdnih gasilcev z več kot 10 let opravljanja dela, zaposlenih začasno in s pomanjkljivim usposabljanjem.
Že mesece trdite, da preučujete to vprašanje.
Ali kot varuhi evropske zakonodaje nameravate kaj storiti v zvezi s tem?
komisar. - (CS) Evropska komisija je dejansko varuh evropskih pogodb in evropskega prava, zaradi česar smo tudi pripravljeni izvesti vse potrebne ukrepe.
Komisija je v prvem predsedniškem odloku ugotovila več težav, vključno s tistimi, ki so se obravnavale v zadevi Adeneler.
Zaradi teh težav je Komisija leta 2004 vzpostavila stik z grškimi organi.
Torej lahko potrdim, da se ukvarjamo s tem vprašanjem.
Komisija zelo previdno preučuje najnovejše sodbe grškega vrhovnega sodišča in če ugotovimo, da so potrebni ukrepi, jih bomo izvedli takoj.
Seveda se pojavlja veliko vprašanj o zlorabi pogodb o zaposlitvi za določen čas, ki so bile podpisane pred sprejetjem zadevne direktive, vključno s tistimi, ki so bile že veljavne 10 julija 2002, torej na dan, ko naj bi se začela uporabljati ta direktiva, razen če je za te pogodbe veljala začasna uredba.
Zlasti želim povedati, da temu vprašanju namenjamo ustrezno pozornost in da bomo izvedli vse potrebne ukrepe, da zaščitimo pogodbe.
Zadeva: Enake možnosti
Ali je Komisija v Evropskem letu enakih možnosti zadovoljna, da se v "novih" in "starih" državah članicah zelo napreduje v smeri enakosti oseb različnih narodnosti in spolne usmeritve?
Katere posebne pobude sprejema Komisija glede stalnih homofobičnih dejanj v nekaterih državah EU in državah, ki niso članice EU, kot sta prepoved parade homoseksualcev v Vilni in poskus razpustitve demonstracij za enakost v Romuniji?
Kakšne ukrepe sprejema Komisija za zagotovitev, da institucije EU in države EU spoštujejo svoje zaveze o rasni nediskriminaciji in zaščiti manjšin, zlasti Romov, glede na nekatere vznemirjajoče volilne uspehe skrajnih in nestrpnih strank?
komisar. - (CS) Gospa predsednica, gospe in gospodje, 10 let po vključitvi člena 13 v pogodbo ES smo pomembno napredovali pri zagotavljanju, da so vsi državljani Evropske unije zaščiteni pred diskriminacijo zaradi rasne ali narodnostne pripadnosti, spolne usmerjenosti ali česa drugega.
Vendar ta zaščita še ni dokončna, niti še nismo dosegli prave "enakosti", ki jo navaja poslanec.
Vse države članice morajo upoštevati t. i. direktivo o rasni enakosti in direktivo o enakosti pri zaposlovanju, Evropska unija pa mora nadzorovati prenos obeh direktiv v nacionalno zakonodajo ter njuno uporabo, kar mora potekati pravilno in učinkovito.
Zato je 27 junija 2007 Komisija izdala obrazložena mnenja za 14 držav članic, ki prenosa direktive 2000/43/ES niso izvedle pravilno.
Poudarjam, da se dejanski razlogi za ta obrazložena mnenja od države do države razlikujejo.
V vsakem primeru pa jih je prejelo 14 držav.
Leto 2007 je evropsko leto enakih možnosti za vse in to je javne organe in civilno družbo spodbudilo k organizaciji dejavnosti in kampanj, ki poudarjajo dobre strani raznolikosti in nediskriminacije.
Boj proti diskriminaciji mora biti stalno na prvem mestu v naših mislih.
Leta 2008 bo Komisija predložila predloge za nadaljevane programe evropskega leta enakih možnosti: ti bodo lahko vključevali ukrepe za dokončanje okvira zakonodaje proti diskriminaciji.
Posvetovanje prek spleta, ki je bilo vzpostavljeno julija in bo na voljo do sredine oktobra, je del priprav na ocenjevanje zadevnega vpliva.
Poudarjam tudi, da Komisija zavrača vse oblike homofobije in spodbuja družbo, ki temelji na strpnosti in spoštovanju.
Pozdravila je resolucijo Evropskega parlamenta z dne 26 aprila 2007 o homofobiji v Evropi.
V zvezi s tem Komisija obžaluje, da lokalni organi niso izdali potrebnih dovoljenj, da bi tovornjak, ki v Evropi promovira raznolikost, 25. maja obiskal Vilno, kot je bilo načrtovano, in prepovedali spremljajočo gejevsko parado.
Komisija prav tako obžaluje, da so udeležence shoda za raznolikost med romunskim festivalom GayFest 11. junija 2007, ki je prejel moralno podporo in logo evropskega leta, ustrahovale ekstremistične skupine in so potrebovali policijsko zaščito.
Direktiva o rasni enakosti, o kateri sem prej govoril, preprečuje diskriminacijo zaradi rasne ali etnične pripadnosti.
Poudarjam, da to v celoti velja tudi za Rome.
Poleg tega Komisija meni, da je za pravilno uporabo zakonodaje EU potrebno dopolnjevanje v obliki obveščevalnih kampanj, ki bi Romom posredovale informacije o njihovih pravicah, in prireditev, na katerih bi splošno javnost obveščali o pravicah in dolžnostih v protidiskriminacijski zakonodaji.
V okviru evropskega leta enakih možnosti za vse 2007 se v Bolgariji, Češki republiki, Grčiji, Španiji, Franciji, Italiji, Litvi in Romuniji ter na Irskem, Poljskem in Finskem izvajajo prireditve o Romih.
Ukrepi za boj proti diskriminaciji Romov se financirajo tudi pod okriljem evropskega socialnega sklada in programa PROGRESS 2007-2013 za zaposlovanje in socialno solidarnost, ki podpira krepitev zmogljivosti pri Romih.
Čeprav je obžalovanja vredno, da je moralo 14 držav članic imeti obrazložena mnenja, me veseli vsaj to, da Komisija izvaja prepričljive postopke za ugotavljanje kršitev, ker zdaj obstaja velika vrzel med črko zakona in dejanskim dogajanjem.
Komisar Špidla je navedel nekaj težav, ki so nastale zaradi preprečitve vstopa Tovornjaka enakosti v Vilno.
Očitno polovica litovskih poslancev meni, da je homoseksualnost sprevrženost.
V javnem in vladnem sektorju imate resnične težave.
Prejšnji teden je agencija za temeljne pravice povedala, da veliko držav članic ni ustrezno izvajalo zakonodaje o rasni diskriminaciji, zato upam, da se bo odločnost nadaljevala, ker jo zares potrebujemo.
Ali boste v postopkih za ugotavljanje kršitev upoštevali različne skrajne izjave ministrov in javnih uradnikov ter njihovo strpnost do ekstremizma?
komisar. - (CS) Menim, da govor poslanke ni vseboval nobenih vprašanj, vendar kljub temu podpiram mnenja, ki jih je izrazila.
Obe direktivi o nediskriminaciji sta temeljna dela evropske zakonodaje.
Zagotoviti moramo, da se v celoti preneseta in da bodo nediskriminacija, enake možnosti in strpnost še naprej temeljne vrednote, ki se dejavno izvajajo.
Zato je Komisija proti 14 državam članicam uvedla postopke za ugotavljanje kršitev.
Vendar želim ob tem povedati, da na splošno posamezne države članice sprejemajo te visoke vrednote in da je večina težav, o katerih smo razpravljali, tj. težav, zaradi katerih so se uvedli postopki za ugotavljanje kršitev, zakonodajne in s tem tehnične/upravne narave.
Ne predstavljajo pa trenda, po katerem bi države članice zavračale pogodbe.
Zdaj sledi pet vprašanj, povezanih z invalidi.
Sklepam, da se je za vprašanja verjetno pričakoval skupni odgovor.
Nikomur ne bi želela odvzeti možnosti za posamičen odgovor, vendar če želite vprašanja obravnavati skupaj, gospod komisar, bi bila vesela.
Vendar bi najprej prosila za uvod enega od spraševalcev.
Tudi sam bi bil vesel, če bi gospod komisar odgovoril na vsa vprašanja skupaj, če je to mogoče.
Če to ni mogoče, bi mu lahko dovolili, da prebere odgovore vsem petim, če ima ločene odgovore, mi pa bomo postavili dodatna vprašanja po koncu vseh petih odgovorov.
komisar. - (CS) Ker bom poskušal podati zelo kratek odgovor na vsa vprašanja skupaj, se bom osredotočil le na najpomembnejše točke
Od leta 2006 se je kot del evropskega akcijskega načrta za invalide razvijal program za dejavno vključevanje invalidov.
V središču tega programa je pravica invalidov do neodvisnega življenja.
Ker Komisija podpira deinstitucionalizacijo in ker je splošno mnenje na tem področju podobno, Komisija prav tako preučuje nadomestne možnosti za oskrbo, ki jo omogočajo ustanove za nastanitev.
Komisija tudi podpira raziskave primernih metod za t. i. deinstitucionalizacijo.
Neodvisno življenje invalidov se mora podpirati tako, da se jim omogočajo kakovostne službe skupnosti, ne samo za fizično pomoč, ampak tudi z vidika spoštovanja človekovega dostojanstva.
Iz svojih osebnih izkušenj lahko povem, da je za kakovost socialnih storitev zelo pomembno izobraževanje ljudi, ki nudijo pomoč osebam, odvisnim od njih.
Upoštevanje temeljnih pravice invalidov in kakovost njihovih življenj je zelo odvisno od izobrazbe.
Kot sem že dejal, Komisija izvaja svojo pravico do dejavne podpore za razvoj storitev skupnosti in poudarjam, da v tem procesu vedno daje prednost kvaliteti življenja posameznika.
Res je, da deinstitucionalizacija sama ne zagotavlja samodejno boljšo kakovost življenja in neodvisnost: zagotovljeni sta le, če deinstitucionalizacijo nadomestijo storitve skupnosti enake kakovosti in standarda.
V zvezi s tem je Komisija naročila študijo o socialni vključenosti, katere namen je oceniti položaj invalidov v velikih ustanovah za nastanitev, v katerih, kot veste, je veliko primerov, ko standardi in način življenja ne dosegajo standardov in kakovosti, ki si jo ti ljudje nedvomno zaslužijo.
Zato moramo te razmere nadzorovati, da zagotovimo njihovo izboljšanje.
Vendar Komisija ne more potrditi mnenja, da se število ljudi v ustanovah za nastanitev povečuje.
Nimamo razpoložljivih številk, vendar, kot sem že dejal, sledimo načelu deinstitucionalizacije in mu bomo sledili še naprej.
Prav tako poudarjam, da pozdravljamo pobude o temeljnih načelih zagotavljanja kakovostne socialne oskrbe na evropski ravni.
Poudarjam še, da se je s prenosom vprašanja pravic invalidov na mednarodno raven, za kar gre zahvala konvenciji Združenih narodov o pravicah invalidov, po mojem mnenju naredil ogromen korak naprej.
Komisija spodbuja države članice, da ratificirajo to konvencijo in se nanjo čim prej neposredno odzovejo.
Komisija je obljubila, da bo upoštevala potrebe in pravice invalidov ter jih bo vključila v vse zadevne strategije EU.
Vprašanje izpolnjevanja potreb invalidov obravnava na evropski ravni medslužbena skupina o invalidnosti Komisije, prav tako pa se s pomočjo sodelovanja z državami članicami in zadevnimi stranmi, vključno z invalidi, s tem ukvarja skupina na visoki ravni za invalidnost v Evropski uniji.
Od leta 2000 je Evropska skupnost sofinancirala približno 160 projektov za invalide v državah v razvoju, v znesku 100 milijonov EUR.
S takšnimi projekti se omogoča podpora v vzhodni Evropi, na Bližnjem vzhodu in v državah AKP ter se osredotoča na ljudi z duševnimi in telesnimi motnjami, krepitev zmogljivosti, rehabilitacijo skupnosti, pravice invalidov, socialno vključenost, zmanjšanje revščine, deinstitucionalizacijo, itd.
Gospe in gospodje, Komisija nedvomno izvaja dejavne politike za invalide in zagotovo smo v Evropski uniji dosegli velik napredek.
Vendar, kot sem povedal že v odgovoru na prejšnje vprašanje, je pred nami še vedno dolga pot.
Prizadevamo si glede osnovnih postopkov za možne predloge sprememb obstoječe evropske zakonodaje.
Na to se je nanašal moj odgovor na vprašanje o direktivah o nediskriminaciji.
Gospe in gospodje, na kratko sem se poskušal dotakniti najpomembnejših vprašanj in zaradi precej improvizirane narave te razprave sem nekatera vprašanja lahko tudi spregledal, medtem ko na druga morda nisem dovolj jasno odgovoril.
Zato predlagam, v kolikor je to sprejemljivo, da zdaj prisluhnem vašim dodatnim vprašanjem in nanje odgovorim.
Za vprašanja, na katera sem zdaj odgovoril ustno, bom predložil odgovore še v pisni obliki, da bodo obravnavana z ustrezno pozornostjo.
Gospa predsednica, zahvaljujem se gospodu komisarju za prilagodljivost.
Nekateri med nami, ki smo dejavni v medskupini Parlamenta za invalidnost smo vložili ta vprašanja, da zaznamujemo prisotnost v Strasbourgu okoli 200 ljudi s hudo in večkratno invalidnostjo, ki živijo v ustanovah po vsej Evropi in so člani tako imenovane Evropske mreže za neodvisno življenje.
Vem, da bodo zelo ponosni, da ta Parlament obravnava njihova vprašanja in potrebe v času za vprašanja.
Zanima me, če bi se mi gospod komisar in vi, gospa predsednica, lahko pridružili pri sprejetju njihovih predstavnikov v sejni dvorani.
Gospod komisar, zanima me, če lahko potrdite, da Evropska mreža za neodvisno življenje kot organizacija, ki deluje za invalide in jo vodijo invalidi, predstavlja zelo pomembno interesno skupino za invalide v Evropi in da bi se mi pridružili v upanju, da bi lahko v prihodnosti imela koristi od podpore za usklajevanje invalidskih organizacij po vsej Evropi, kot sta Evropska zveza slepih in Evropska zveza gluhih.
Drugič in za konec, gospod komisar, izrekli ste nekaj zelo dobrih besed o neodvisnem življenju in skrbi skupnosti za invalide, za katere se zahvaljujem.
Bistvo mojega vprašanja o evropski strategiji za osebno pomoč, ki omogoča poklicnim delavcem, ki jih vodijo in zaposlujejo invalidi, da zadovoljijo svoje potrebe po negi, je zelo pomemben cilj prizadevanja Evropske mreže za neodvisno življenje in upam, da se boste zavezali za doseganje napredka v zvezi z njim.
komisar. - (CS) Gospa predsednica, gospe in gospodje, predstavniki invalidov: praktično vse evropske strategije si v osnovi prizadevajo za dialog s tistimi, ki morajo sedeti za mizo in ki imajo neposredne lastne interese.
Ne morem si zamisliti, da bi lahko razvili strategijo ali načrt brez takšnega dialoga.
Takšen dialog je izčrpen in dragocen, vendar menim, da moramo iskati še učinkovitejše metode in rešitve.
Komisija namerava prispevati k napredku v zvezi s tem tako, da bo usklajevala medsebojno izmenjavo mnenj in izvajala druge ukrepe za spodbujanje izmenjave podatkov.
Prav tako bo opozarjala na potrebo za razvoj pomembnih načinov za pripravo novih strategij, ki so jih skupaj podprle države članice in ki se bodo predložile jeseni leta 2008.
Z drugimi besedami, skupaj imamo še veliko dela.
(EL) Gospod komisar, veliko invalidov je prisiljenih živeti v ustanovah, ne glede na njihove želje, kar je v nasprotju s pravico, ki velja za vse evropske državljane.
Ker je dejavno vključevanje invalidov v gospodarsko in družbeno življenje odvisno od njihove sposobnosti za neodvisno življenje, me zanima, če namerava Evropska komisija sprejeti zakonodajne ukrepe za zagotavljanje te pravice.
Gospa predsednica, res je, da je bil dosežen napredek, vendar je treba povedati, da je izredno počasen.
Dejansko veliko napredka ne bi bilo doseženega brez kampanj, ki so jih izvedli invalidi sami.
V zvezi s študijo o vključitvi v družbo, ki ste jo navedli, gospod komisar, vas želim izrecno vprašati naslednje: ali študija obravnava vprašanje neodvisnega življenja?
Seveda je izjemno pomembno, da se vzpostavijo kakovostne službe skupnosti, s čimer se zagotovi, da ljudje lahko zapustijo ustanove.
Vendar morajo biti te skrbstvene storitve skupnosti usmerjene k temu, da invalidom zagotavljajo neodvisno življenje, ki je ključna potreba invalidov.
V povezavi s tem se moramo kot Evropska unija osredotočiti na to, kako se lahko na primer pravica do osebne pomoči zagotovi ljudem povsod, kamor koli v Evropski uniji se preselijo.
Želel bi vprašati, ali je bil ta vidik neodvisnega življenja obravnavan v študiji, in če ni bil, ali se lahko zavežete k obravnavanju vprašanj razpoložljivosti osebne pomoči in generalizacije takšnega programa po vsej Evropski uniji ter njene prenosljivosti?
komisar. - (CS) Gospe in gospodje, menim, da ste se dotaknili zelo resnih vprašanj, ki so na splošno povezana z vprašanjem invalidnosti.
Najprej naj povem, da na žalost trenutno še nimamo na voljo primerljivih podatkov, ki bi omogočali dobro podlago za zanesljivo evropsko strategijo.
Pridobivanje takšnih podatkov je eden od ciljev Komisije.
Ob tem se moramo zavedati, da sta razprava, ki ste jo začeli, in vprašanje, ki ste ga predložili, tesno povezana z razpravo o storitvah, o splošno koristnih socialnih storitvah.
Ponovno poudarjam, da sta ti temi povezani.
Ob tem tudi poudarjam, da se je začela izvajati direktiva o zračnem prometu in mobilnosti delavcev ali mobilnosti ljudi v Evropski uniji, ter da seveda obstajajo načrti za razširitev teh uredb na druge oblike prevoza, kar je logično.
Gre tudi za vprašanje prenosljivosti in dostopnosti socialnih storitev ali različnih socialnih ukrepov za invalide.
To vprašanje se obravnava v okviru izvajanja uredbe 1408/71/EGS o usklajevanju sistemov socialne varnosti in direktive o prenosljivosti pravic do dodatnega pokojninskega zavarovanja.
Temeljni cilj vseh teh orodij je okrepiti vrednote neodvisnega življenja in možnosti za to, z ustrezno stopnjo varnosti kjer koli v Evropski uniji.
Bom kratka, ker je bilo zastavljenih veliko vprašanj.
Nekatere države članice EU bodo dejavne pri priznavanju pravic državljanov z invalidnostjo.
Nekatere pa se na žalost upirajo izboljšanju standardov in celo ustvarjajo ali dopuščajo ovire.
Imamo strategije in akcijske načrte, ki so dobri, vendar lahko le izvršljiva direktiva o invalidnosti prisili samosvoje države, kot je ta, iz katere prihajam, v ukrepanje.
Gospod komisar, kdaj lahko pričakujemo to direktivo?
Ali lahko potrdite, da boste podali pisne odgovore na zastavljenih pet vprašanj?
komisar. - (CS) Gospe in gospodje, v svojem prvem odgovoru v zvezi z direktivami o nediskriminaciji sem navedel študijo v okviru postopka za ocenjevanje in učinkovitost, ki bo določila ali in kako bi bilo ustrezno spremeniti veljavno evropsko zakonodajo.
Del te študije bo zagotovo obravnaval možnosti za osnutek nove direktive o invalidih.
O tem vprašanju še razpravljamo in za določanje najučinkovitejše metode pri doseganju tega cilja uporabljamo primerna evropska sredstva.
Kot sem dejal že v svojih prejšnjih komentarjih, bom seveda na vsa vprašanja odgovoril tudi pisno, če slučajno na tem nekoliko improviziranem zasedanju na nekatera nisem podal ustreznega odgovora.
To je jasno.
Predložil bom tudi pisne odgovore na vsa ostala vprašanja, ki so se zastavila med to razpravo.
Hvala, gospod komisar, in hvala za način, na katerega smo lahko obravnavali ta zadnja vprašanja.
Menim, da je bilo to koristno, in upam, da zadovoljivo.
Na vprašanja, na katera se zaradi pomanjkanja časa ni odgovorilo, se bo odgovorilo pisno, razen na vprašanje 58, ki je bilo umaknjeno, in vprašanje 73, ki je zavrnjeno (glej Prilogo).
S tem se končuje čas za vprašanja.
Sestava Parlamenta: gl. zapisnik
Predložitev dokumentov: gl. zapisnik
(Seja je bila prekinjena ob 19.35 in se je nadaljevala ob 21.00.)
Zmanjševanje škode zaradi uživanja alkohola (razprava)
Naslednja točka je poročilo Alessandra Foglietta, v imenu odbora za okolje, javno zdravje in varnost hrane, o strategiji EU za podporo državam članicam pri zmanjševanju škode zaradi uživanja alkohola.
poročevalec. - (IT) Gospod predsednik, gospe in gospodje, zelo zadovoljujoče je videti vrh in zaključek tako pomembnega poročila.
Najlepše se zahvaljujem kolegom, poročevalcem v senci, skupinam in uradnikom, ki so omogočili takšen izid.
Zmanjševanje škodljivega uživanja alkohola je v zadnjih letih postala ena od prednostnih nalog zdravstvenih in socialnih politik po vsem svetu, pri čemer ima vlogo tudi Evropska unija.
Evropska komisija nam je predložila besedilo, ki je vsebovalo veliko stvari za razmislek in ki smo jih poskušali razviti ter dopolniti.
Preučitev škode zaradi zlorabe alkohola je podala izredno žalostno in zaskrbljujočo sliko: zelo velika smrtnost med mladimi, zlasti zaradi prometnih nesreč, nasilje v družini, vedno večje število primerov fetalnega alkoholnega sindroma, vedno večja razširjenost bolezni jeter in zasvojenosti z alkoholom, tudi med mladimi, v vseh državah članicah.
Stroški zdravljenja v Evropi znašajo 17 milijard EUR, medtem ko se za obravnavo in preprečevanje porabi 5 milijard EUR.
Treba je poudariti, da je težava v zlorabi alkohola, uživanje alkohola se ne more obsoditi samo po sebi, ker je del kulture, zgodovine in tradicij veliko držav članic, pri čemer je kakovost nekaterih alkoholnih proizvodov v veliko primerih največja dragocenost držav proizvajalk.
Prav tako ne smemo pozabiti vidika zaposlovanja.
Ocenjuje se, da proizvodnja in predelava alkohola v Evropi omogoča delovna mesta za več kot milijon ljudi.
Evropska komisija, ki se ji zahvaljujem, je predstavila sporočilo o številnih prednostnih nalogah, ki jih izvajamo, medtem ko poskušamo njihovo področje razširiti z različnimi ključnimi točkami: natančna preučitev problema uživanja alkohola med mladimi, omogočanje izčrpnih podatkov, pomoč in preprečevanje, boljše javne informacijske kampanje, s katerimi ozaveščamo skupnost glede tveganj pri neodgovornem uživanju alkohola, ter preučitev problema nasilja, zlasti v družini, ki je povezano z uživanjem alkohola.
Ukrepi proti škodljivim posledicam zlorabe alkohola zlasti vključujejo: ozaveščanje in izobraževalne kampanje o tveganjih v šolah, ki namenjene tudi staršem, večja razpoložljivost javnega prevoza kot alternative osebnemu za ljudi, ki odhajajo iz nočnih zbirališč, podpora pobud posameznih držav glede načela "dont' drink and drive", evropska nagrada za najboljšo informacijsko kampanjo v šolah, finančna podpora širjenju instrumentov, ki ljudem omogočajo, da si sami izmerijo količino alkohola v krvi, in strogi ukrepi proti alkoholnim napitkom "alkopop".
Druga med inovativnimi točkami poročila, ki ga je Komisija pozdravila, je zamisel o uporabi t. i. "kratkega posredovanja", da se razširi odgovoren in ozaveščen pristop do uživanja alkohola.
Splošni zdravniki, ki so vsakodnevno v neposrednem stiku z bolniki, bi lahko pomembno prispevali k prepoznavanju težav, povezanih z alkoholom, še preden se jih zavejo bolniki sami: takšne osebne ukrepe bi lahko dopolnil preprost vprašalnik, ki se v nekaterih evropskih mestih že poskusno uporablja.
Drugi ukrepi zlasti vključujejo spodbujanje ukrepov za zmanjšanje prometnih nesreč, povzročenih zaradi zlorabe alkohola, na primer s povečanjem preverjanja vožnje pod vplivom alkohola, širjenjem testov, s katerimi si lahko ljudje sami izmerijo količino alkohola v krvi, spodbujanjem programov za voznike, znižanjem dovoljene količine alkohola v krvi in uvajanjem strožjih kazni za voznike pod vplivom alkohola.
Zdi se, da vse skupine Evropskega parlamenta v tem poročilu podpirajo predlog, naj se meja alkohola v krvi za voznike začetnike čim bolj približa ničli, da se omogočijo konkretni temelji za strategijo, ki bi presegala le preprosto izjavo načela in previdnost, ki jo je navedla Komisija v svojem besedilu, čeprav veliko ukrepov, ki bi se lahko sprejeli proti zlorabi alkohola, prihaja s strani držav članic, zlati ukrepi na področju zdravja in varnosti.
Evropska unija lahko poskuša spodbuditi, pospešiti in predlagati sprejetje nekaterih od teh ukrepov.
Nedvomno sporazum ni bil dosežen v zvezi z vprašanjem označevanja, ki bi opozarjalo na tveganja in nevarnosti prekomernega uživanja alkohola.
Osebno menim, da bi morali Komisijo pozvati k natančni študiji, ki bi omogočila razne sisteme informacij in sporočanja, vključno z označevanjem.
Strategija s predlaganimi spremembami Parlamenta bi lahko omogočila pomembno dodatno vrednost posameznih nacionalnih politik, zlasti ker bi se prizadevanj držav članic lahko usmerila k skupnim ciljem.
V poročilu sem zlasti poskušal to vprašanje obravnavati na uravnotežen in razumen način, brez kakršnega koli obsojanja zmernega uživanja alkohola, pri čemer sem upošteval stoletja staro tradicijo zmernega pitja, in predlagati ukrepe, s katerimi bi lahko odpravili težave, ki so na žalost danes v Evropi in po vsem svetu tako običajne.
Zahvaljujem se vsem za podporo in sodelovanje.
komisar. - Gospod predsednik, najprej bi se rad zahvalil poročevalcu za odlično delo in zelo dobro poročilo, ki ga je pripravil, ter drugim članom odbora, ki so ga podpirali in sodelovali z njim pri pripravi tako zanimivega, koristnega in pozitivnega poročila.
Ne želim ponavljati tega, kar je bilo navedeno v sporočilu ali poročilu, in na začetku želim povedati, da sem zelo vesel, da se povsem strinjamo glede tega, kako lahko rešujemo in obravnavamo tako težko in pomembno vprašanje.
Poznamo statistiko, ki je zaskrbljujoča.
V Evropski uniji skoraj 200 000 oseb letno umre zaradi bolezni, povezanih s prekomernim uživanjem alkohola.
V Evropski uniji 43-45 milijonov ljudi pije alkohol v tveganih količinah, kar pomeni do 70,4 % primerov slabega zdravstvenega stanja in prezgodnje smrti ter pomeni enega največjih vzrokov smrti med mladimi.
Statistika je torej zaskrbljujoča, vendar moramo že na začetku poudariti, da ne obravnavamo alkohola kot proizvoda: prekomerno uživanje in zloraba alkohola sta tista, ki povzročata te težave.
Včasih je težko ljudi izobraziti in naučiti, kako naj zmerno in bolj odgovorno uživajo proizvod, ki je na voljo že stoletja; težave povzroča čezmernost ali zloraba.
Zelo sem vesel, da se Parlament strinja s potrebo po evropski strategiji in evropskem ukrepanju v zvezi s tem.
Res je, da moramo dopolnjevati politiko držav članic, kot določa člen 152, vendar to ne pomeni, da ne naredimo ničesar.
Nasprotno, podpirati, dopolnjevati in krepiti moramo ukrepe držav članic.
Prav tako drži, da imamo v državah članicah različne kulture in različne tradicije, vendar na žalost opažamo, da se težave, ki so do nedavnega obstajale le v nekaterih državah članicah, razširjajo po vsej Evropski uniji.
Na žalost se slabe navade hitro širijo in predvsem mladi jih hitro posnemajo.
Obstaja možnost za izmenjavo dobre prakse s sodelovanjem in skupnim delovanjem, preden bo prepozno.
Ukrepati lahko začnemo, preden nam težava uide iz rok, in to je eden od najpomembnejših vidikov te strategije.
Osredotočiti se moramo na mlade.
Najbolj skrb vzbujajoče področje je popivanje, poleg tega je vožnja pod vplivom alkohola eden od najpogostejših vzrokov smrti med mladimi.
Hkrati je izredno pomembno, da se osredotočimo na prednostne naloge, in vesel sem, da poročilo izraža strinjanje s Komisijo glede ključnih prednostnih nalog, predvsem v zvezi z mladimi in tudi nosečnicami.
Na žalost v Evropski uniji še vedno obstajajo primeri, da se otroci rodijo s težavami, ker je mati uživala alkohol med nosečnostjo.
Pričakovali bi, da se to v današnjih časih ob najvišji stopnji izobraženosti v Evropski uniji ne bi dogajalo, ampak na žalost se.
V poročilu sem veliko pozornost namenil opozarjanju na težavo z alkoholom med starejšimi osebami.
To dejstvo se bo zelo upoštevalo pri naslednjih ukrepih, ker pomeni tudi resno socialno in zdravstveno težavo.
Celotna Evropska unija bo delovala na dveh ravneh.
Najprej bo Odbor za nacionalno politiko in ukrepe, v katerem so zastopane države članice, usklajeval nacionalne politike v zvezi z alkoholom in razvijal dodatne politike, predvsem tiste, opredeljene v sporočilu.
Poleg tega bo Evropski forum za alkohol in zdravje, v katerem sodelujejo vse zainteresirane strani, razvil konkretne ukrepe na ustreznih ravneh.
Vendar to ne bo le debatni krožek ali "pogovorna oddaja".
Ravno nasprotno, pozivamo k trdnim zavezam, na podlagi katerih se ne bo le ustvarjalo posebnih rezultatov, ampak se bodo ti rezultati objavljali in skrbno spremljali, pri čemer se bodo objavljali tudi rezultati tega spremljanja.
Optimistični smo, da bomo lahko tako obravnavali nekatera zapletena vprašanja, na primer odgovorno trženje in odgovorno oglaševanje - kot je opredeljeno v poročilu -, ter hkrati druge vidike, kot je odgovorna postrežba, ker niso le proizvajalci, ampak tudi prodajalci na drobno tisti, ki nosijo veliko odgovornost na tem področju, in zato se bomo osredotočili tudi na slednje.
Večina vprašanj, obravnavanih v poročilu, potrjuje usmeritev politike, določene v strategiji iz sporočila Komisije.
Nekatere točke dodatno razvijajo to strategijo in seveda bom posebno pozornost namenil tem. Druge točke presegajo priporočila iz sporočila Komisije pri nekaterih vprašanjih, kot sta označevanje in obdavčitev.
Tudi ta vprašanja bomo obravnavali.
V zvezi z opozorili na alkoholnih pijačah, o katerih se je veliko razpravljalo v času priprave sporočila in v Parlamentu, bomo preučili izkušnje držav članic, ki jih že pripravljamo za predstavitev, ter možnost, v sodelovanju z državami članicami, za razvoj uradnih skupnih pristopov k temu vprašanju po vsej Skupnosti.
Imamo dokaze, da opozorila povečujejo ozaveščenost - zato so jih države članice tudi uvedle -, vendar morajo biti del širše strategije. Same na sebi ne morejo doseči želenih ciljev.
Zato potrebujemo kampanje za ozaveščanje v zvezi z izobraževalnimi programi.
Lahko damo na primer opozorila na steklenice, ampak kaj je potem s pijačo, ki se jo streže v restavracijah, barih in doma, kjer potrošnik ne vidi steklenice in zato ne vidi opozorila?
Zato moramo uporabiti kaj novega, na primer letake ob nakupu alkoholne pijače in nasvete zdravnikov, kot je navedeno v poročilu.
To so pomembni vidiki.
Odgovorno obveščanje, odgovorna prodaja in odgovorno trženje so prav tako pomembni vidiki, pri čemer lahko izhajamo iz tega, kar je zagotovljeno z zakonodajo o avdiovizualnih storitvah.
Vendar lahko prek foruma razvijemo kodeks ravnanja, ki ga morajo upoštevati vse zainteresirane strani.
Za konec bi rekel, da je obravnavanje škode, ki jo povzroča alkohol, zahteven izziv in ravno zato moramo obravnavati poseben vidik, to je prekomerno uživanje, in ne proizvoda samega.
Vendar verjamem, da se premikamo v pravo smer, preden bo težava postala neobvladljiva.
Zato pričakujem, da bomo dosegli konkretne rezultate v prej omenjenih organih, predvsem pa ob tesnem sodelovanju s Parlamentom, in pričakujem vašo podporo pri tem prizadevanju.
v imenu skupine PPE-DE. - (DE) Gospod predsednik, gospe in gospodje, dejstvo je, da ima škodljivo in tvegano uživanje alkohola velik vpliv na zdravje, gospodarstvo in družbo.
Vendar je dejstvo tudi, da je alkohol del evropske kulturne dediščine in večina Evropejcev ima do njega odgovoren odnos.
Zato ne želimo obsoditi alkohola kot takega ali določiti nove zakone.
Želimo se osredotočiti na ogrožene skupine in tvegane situacije.
Mlad človek, ki se do onemoglosti napije, nosečnica, ki z uživanjem alkohola škoduje svojemu nerojenemu otroku, pijan voznik, ki ogroža sebe in druge: točno na teh področjih moramo ukrepati.
To poročilo je za to odlično izhodišče.
Je uravnoteženo, ciljno usmerjeno in vključuje vse zainteresirane strani: države članice, industrijo alkohola, prodajalce na drobno, gostinstvo, zdravnike, šole in starše.
Jasno razmejuje različne pristojnosti.
Glavno vlogo imajo države članice.
Vloga EU je samo, da jih podpira.
Njena naloga je, da zbira podatke, opozarja na dobro uveljavljene postopke in pripravlja ter podpira informacijske kampanje.
Za izboljšanje izvajanja obstoječe nacionalne zakonodaje morajo poskrbeti države članice.
Kakšen je sicer smisel stroge zakonodaje o zaščiti mladih, če se ne upošteva in če se kazniva dejanja ne kaznujejo?
Priporočamo tudi, da omejitev za mlade voznike začetnike in poklicne voznike tovornjakov znaša 0,00 %.
Industrija alkohola bi morala prenehati z oglaševanjem alkohola, ki k njegovemu uživanju spodbuja mlade ljudi.
Vendar moja skupina ne podpira obveznih opozoril na alkoholnih pijačah, zato vas pozivam, da podprete osnutke predlogov sprememb, ki takšne določbe črtajo iz poročila.
Dobro je znano in raziskave potrjujejo, da opozorila v tem primeru nimajo nobenega vpliva.
Nasprotno, ljudje morajo biti kolikor je mogoče kmalu obveščeni o nevarnostih zlorabe alkohola.
Bolj kot predpisovati in prepovedovati moramo obveščati in prepričati.
Menim, da smo dosegli točko, pri kateri se moramo zavedati, da smo ljudski predstavniki, ne njihovi učitelji.
Poročevalcu gospodu Foglietti se zahvaljujem za tesno sodelovanje.
v imenu skupine PSE. - (PT) Gospod predsednik, gospod komisar, kolegi poslanci, najprej čestitam gospodu Foglietti za opravljeno delo.
Njegovo poročilo je uravnoteženo, ponazarja razumevanje problema in predstavlja razumne ter na splošno primerne predloge za obravnavanje situacije.
Strinjamo se s cilji, ki spodbujajo odgovorno uživanje alkohola in izogibanja njegovi zlorabi na splošno in zlasti s strani mladoletnikov, nosečnic in voznikov, o tem se vsi strinjamo.
Predlogi moje skupine so tudi v skladu s tem: smo proti zlorabi alkohola, vendar je pomembno razlikovati med zmernim in odgovornim uživanjem ter zlorabo.
Zmerno in odgovorno uživanje je dobro, zmerno uživanje vina na primer celo pozitivno vpliva na zdravje.
Prav tako se navade pri uživanju alkohola razlikujejo v različnih delih Evrope.
Na jugu je običaj zmernega uživanja pijač s sorazmerno nizko vsebnostjo alkohola, kot na primer vino in pivo.
Takšne pijače so del kulture v nekaterih delih Evrope in pomembno prispevajo k lokalnemu gospodarstvu.
Zato menimo, da pritrditev opozoril na steklenice vina brez razločevanja, kakor na zavojčkih cigaret, ni smiselna.
Tobak je zdravju vedno škodljiv, alkohol pa le v primeru zlorabe.
Prav tako menimo, da so potrebne informacijske kampanje in kampanje za ozaveščanje, s katerimi se ljudi opozori na nevarnosti zlorabe alkohola.
Takšne kampanje bi se morale začeti izvajati v šolah.
Za to temo je potreben premišljen pristop brez predhodnih fundamentalističnih idej.
Skrbi nas povečano uživanje alkohola med mladimi in dejstvo, da s pitjem začenjajo vse mlajši, mešajo alkohol z drogami in vozijo pod vplivom alkohola.
Takšne situacije se morajo obravnavati z vsemi možnimi sredstvi na nacionalni in evropski ravni, ker gre za prihodnost naše mladine.
Strinjamo se z večino predlaganih ukrepov proti nevarnostim, ki izhajajo iz prekomernega uživanja alkohola med mladimi, in da potrebujemo ukrepe za reševanje škodljivega vpliva zlorabe alkohola na družbo, zlasti nasilja v družini, ker se zavedamo, da nasilje v družini zelo velikokrat povezano z zlorabo alkohola.
V večini držav članic so zakoni, ki prepovedujejo prodajo alkoholnih pijač mladim, ustrezni, problem pa je, ker se premalo upoštevajo.
Države članice morajo okrepiti mehanizme nadzora in zagotoviti upoštevanje zakonodaje, ki vključuje poslovni sektor, z drugimi besedami, prevzeti moramo odgovornost in se bojevati proti zlorabi, vendar on neodgovornem uživanju ne smemo obsojati tudi zmernega.
v imenu skupine ALDE. - (NL) Gospod predsednik, Evropska komisija je za celotne gospodarske stroške zaradi zlorabe alkohola v Evropi namenila 125 000 milijonov evrov na leto in ocenjuje, da je za četrtino vseh nasilnih dejanj kriva zloraba alkohola.
Še nekaj statistike: pitje alkohola med nosečnostjo je glavni vzrok duševnih in fizičnih težav pri otrocih.
Okrog 1 % evropskega prebivalstva živi s posledicami fetalnega alkoholnega sindroma.
To pomeni skoraj pet milijonov Evropejcev, pri čemer je fetalni alkoholni sindrom mogoče popolnoma preprečiti.
Šestdeset odstotkov ljudi, ki trpijo za fetalnim alkoholnim sindromom, konča v zaporu ali psihiatričnih ustanovah.
Danes popoldne nas je na srečanju, ki smo ga organizirali skupaj z Eurocare, obiskal gostujoči specialist iz moje države Nizozemske, dr. Nico van der Lely.
Dejal je, da se je število ljudi, ki potrebujejo zdravljenje zaradi zastrupitve z alkoholom, v njegovi bolnišnici Reinier de Graaf Gasthuis v Delftu v petih letih podvojilo in da se je število takšnih otrok med 10. in 15. letom povečalo za celo šestkrat.
Zlasti se zdi priljubljeno popivanje, pri katerem se dobesedno napiješ do onemoglosti.
V samo prvi polovici letošnjega leta je bilo zaradi prekomernega pitja v bolnišnico Reinier de Graaf Gasthuis v Delftu sprejetih kar 80 mladoletnikov.
Lahko bi se izvedlo veliko ukrepov in se jih tudi mora.
Verjetno bodo pri tem najpomembnejši dejavniki stroški in razpoložljivost ter seveda izobraževanje in obveščanje.
Vprašanje je naslednje: kdo je najbolj usposobljen, da lahko to upravlja?
Razmere se med državami članicami zelo razlikujejo, kakor Komisija pravilno opozarja.
Zato bo velikokrat pomoč prišla od lokalnih organov in pri izvajanju ukrepov bodo najučinkovitejši zdravniki ali države članice.
Tudi pogodba pri tem ne dovoljuje veliko odstopanj.
Pomembno je, da imamo ambiciozno strategijo o alkoholu za Evropo, vendar ta ne sem ovirati držav članic pri lastnih načrtih.
Evropa mora določiti široke politične smernice, ki morajo biti jasne.
Zloraba alkohola, zlasti pri mladih, potrebuje energičen pristop in Evropa mora države članice podpreti po svojih najboljših močeh.
Zelo nerad bi razglasil zakonodajo, ki je nato ne moremo izvajati, ker s tem nikakor ne pripomoremo k večjemu zaupanju v naše institucije.
Gospod predsednik, navajal sem fetalni alkoholni sindrom in zlorabo alkohola, pri mladoletnikih.
Dejansko gre za evropski problem, kot je dejal komisar.
Zato menim, da morajo države članice pri tem sprejeti svojo odgovornost, tudi na evropski ravni.
Mislim, da se je treba na evropski ravni strinjati glede jasnih ciljev za zmanjšanje fetalnega alkoholnega sindroma in zlorabe alkohola pri mladoletnikih.
Tudi v resoluciji piše tako.
Lahko bi bila bolj neposredna, vendar če so se države članice pripravljene s tem strinjati, potem bomo vsaj imeli nekakšen jasen rezultat, ker ne podpiram besedičenja o pomembnosti subsidiarnosti, medtem ko se za to ničesar ne naredi.
Na koncu me zanima, kakšni so rezultati označevanja.
V Franciji oznake zdaj vsebujejo opozorilo proti uživanju alkohola za nosečnice.
Če bo to učinkovito, menim, da bi morali razmisliti o podobnih ukrepih na evropski ravni.
Za to obstajajo tudi razlogi enotnega trga.
To lahko storimo in moramo storiti.
Vendar le, če je učinkovito in v takšnem primeru bom z veseljem razmišljal o podobnih ukrepih.
v imenu skupine UEN. - (IT) Gospod predsednik, gospe in gospodje, najprej čestitam gospodu Foglietti za odlično opravljeno delo. Njegovo poročilo zelo učinkovito obravnava tragično aktualno vprašanje zlorabe alkohola, zlasti pri mladoletnikih.
Kot je bilo že rečeno, ni namen na kakršen koli način obsojati uživanje alkohola, ki je lahko v zmernih količinah tudi zdravju koristno.
Cilj je strog pristop k širjenju uživanja alkohola med zelo mladimi.
Alkohol se večkrat uživa skupaj z drogami ali pa lahko alkohol sam postane droga.
Zloraba alkohola je zdaj postala socialna nujnost med mladimi, ker povzroča zelo resne fizične in psihološke poškodbe, da ne omenim žrtev prometnih nesreč, ki jih vedno večkrat povzročajo pijani vozniki.
V Evropi je na žalost Italija na tem področju vodilna, ker ima največje število prometnih nesreč, med žrtvami katerih je polovica mlajših od trideset let.
V večini primerov izgubijo življenja med koncem tedna, zvečer, ponoči, ko se večkrat vračajo iz zabav ali diskotek, kjer so zaužili prekomerne količine alkohola.
Na koncu naj povem, gospod predsednik, da je to poročilo odlično in ga podpiramo, ker lahko omogoči preprečevanje tega problema z ustreznimi ukrepi v zvezi z izobrazbo, obveščanjem ter netoleranco do tistih, ki pravil ne bodo upoštevali.
v imenu skupine Verts/ALE. - (DE) Gospod predsednik, evropska strategija o alkoholu bi se morala oblikovati že veliko prej, vendar si želimo, da bi bila predstavljena bolj odločno in pogumno.
Slišali smo za ogromne stroške v višini 125 milijard EUR na leto, da ne omenim ogromnega človeškega trpljenja zaradi nesreč ali nasilja v družini, ali 10 milijonov otrok, ki živijo v družinah, ki imajo težave z alkoholom.
Zato ne smemo poklekniti pod velikim pritiskom, ki ga izvaja alkoholni lobi.
Zelo sem razočaran nad izjavami govornikov dveh velikih skupin, ki očitno ne podpirata glasovanja v odboru za okolje, javno zdravje in varnost hrane, katerega glavna skrb je uvesti opozorila in hkrati prepovedati oglaševanje.
Gospod Maaten nam je povedal o tveganjih in največjemu problemu zaradi pitja med nosečnostjo, o grozljivih posledicah fetalnega alkoholnega sindroma in nepopravljive škode, ki nastane pri razvoju otroških možganov.
Poznamo izkušnje v ZDA in danes so strokovnjaki ponovno potrdili, da opozorila imajo željen učinek, zlasti pri opozarjanju nosečnic glede uničujočih posledic pitja alkohola.
Zakaj torej nimamo dovolj poguma, da izrazimo svojo pripravljenost za izvajanje teh zamisli na pregleden način in ta opozorila uporabimo kot svarilni signal za ženske?
Zakaj podlegamo pritisku industrije lobijev?
Še enkrat vas iskreno pozivam: če se bomo vdali in ne bomo zbrali poguma za uvedbo teh opozoril, ki so se izkazala za učinkovita, in podprli glas odbora za javno zdravje, bomo delovali strahopetno.
Enako velja za prepovedi oglaševanja.
Vemo, da bi Evropska unija privarčevala 95 milijard EUR na leto, če bi dejansko uvedli prepovedi oglaševanja in opozorila, kar je potrdila tudi Svetovna zdravstvena organizacija.
Konec koncev se zavedamo, da so oglasi zlasti prepričljivi za mlade potrošnike.
Zato vas lahko le prosim iz srca, da jutri zberite dovolj poguma za izvedbo tega poročila.
Brez zakonodajnih ukrepov na področju opozoril in prepovedi oglaševanja bo strategija o alkoholu ostala le papirnati tiger.
v imenu skupine GUE/NGL. - (CS) Gospod predsednik, ko sem o izvirni različici strategije razpravljal s strokovnjakom iz Češke republike, je dejal le naslednje: "Prepozno, prepozno".
Čestitam poročevalcu in se mu zahvaljujem za izboljšanje tega vidika ter pozitivno usmeritev besedila te strategije.
Zlasti poudarjam naslednje točke: Prvič, besedilo s predlaganimi spremembami podpira dejstvo, da je treba v zvezi z bojem proti alkoholizmu več denarja nameniti programom za obveščanje in preprečevanje.
Drugič, ta strategija se osredotoča na mlade, ki so zlasti tvegana skupina.
Pri tem pozdravljam in podpiram zlasti člen 7 o univerzitetnih študentih in člen 16, ki določa obvezno vključevanje opozoril na oznake.
Tretjič, menim, da je besedilo člena 21, ki opozarja na povezanost med bolniško odsotnostjo in uživanjem alkohola, zelo pomembno.
Ne smemo pozabiti, da evropska delovna sila ne bo preveč konkurenčna v globalnem svetu, če bo trpela škodljive posledice alkohola.
Nekoliko sem skeptičen glede člena 2, ki navaja študijo Svetovne zdravstvene organizacije o koristnosti alkohola pri preprečevanju nekaterih bolezni.
Z vsem spoštovanjem do WHO opozarjam, da so na to temo na voljo strokovne analize, kot je študija ekipe, ki jo je vodila gospa Fillmore in ki je bila izdana leta 2006: te študije kažejo, da je analiza o koristnosti alkohola temeljila na napačnih podatkih in da je vključevala na primer tudi starejše ljudi, ki so prenehali piti, in redne pivce.
Ugotovitve te analize so torej precej nezanesljive.
Gre tudi za sporočilo, ki ga s členom 2 posredujemo državljanom.
Upam, da to sporočilo ni, da je pitje alkohola v majhnih količinah neškodljivo.
Kljub tej svoji pripombi močno podpiram to strategijo oziroma besedilo s predlaganimi spremembami iz vzajemnega sodelovanja s poročevalcem in menim, da bo koristna za naše sodržavljane.
v imenu skupine IND/DEM. - (SV) Gospod predsednik, v svoji vlogi poročevalke v senci se zahvaljujem gospodu Foglietti za odlično sodelovanje.
Njegovo poročilo podrobno opisuje ukrepe, ki jih mora izvesti EU za zmanjšanje škode zaradi uživanja alkohola v državah članicah.
Vendar je kazensko pravo v nacionalni pristojnosti, ne v pristojnosti EU.
Ne moremo izražati mnenj o tem, kakšne kazni bi mora države članice uvesti za vožnjo pod vplivom alkohola ali za koliko časa se lahko v takšnem primeru odvzame vozniško dovoljenje.
Kazensko pravo je strogo nacionalna stvar in tako mora ostati.
Prav tako se predlaga, da se informacijske kampanje izvajajo na ravni EU, čeprav se dejansko priznava, da ima vsaka država članica svojo lastno kulturo pitja.
Vsaka država najbolje ve, kako preprečevati škode zaradi uživanja alkohola na podlagi lastnih socialnih izkušenj, tradicij in virov.
Koristno je izmenjavati podatke, vendar mora pobuda priti iz držav članic, ne iz Bruslja.
Uvedba evropske nagrade je eden od načinov za povečanje vpliva EU v zvezi s tem.
Preučiti moramo možnosti sodelovanja na področjih pristojnosti EU, na primer v notranjem trgu.
Odbor za okolje poskuša posredovati v nacionalnih zadevah.
Zato zdaj vse pozivam, da ga opomnijo glede tega.
V zvezi z omejitvijo vsebnosti alkohola naj povem, da je opita oseba v prometu nevarna ne glede na to ali je voznik začetnik, star voznik ali poklicni voznik.
Gospod predsednik, zelo pozdravljam to poročilo ter pripravljenost na kompromis s strani Odbora za okolje, javno zdravje in varnost hrane, razen ene izjeme, to je klavzula o označevanju, o kateri bomo glasovali jutri.
Izhajam iz prepričanja, da je alkohol lahko dober za nas v ustreznih in omejenih količinah, zlasti v dobi odraslosti, ki smo jo dosegli jaz in vi.
Dober je za ljudi, ki imajo zrel odnos do njega.
Vendar nam lahko tudi škoduje in o tem govori poročilo: govori o popivanju, pitju mladoletnikov in vožnji pod vplivom alkohola, govori o posledicah uživanja alkohola v smislu smrti 195 000 ljudi v Evropi zaradi nesreč, nasilja, bolezni jeter, pljučnih bolezni, raka na dojki, motenj v duševnem zdravju, zasvojenosti, težav s srcem in ožiljem, fetalnih in reproduktivnih težav in tako naprej.
Je tretji najpogostejši vzrok za prezgodnjo smrt.
Zato potrebujemo razumno politiko v zvezi s pitjem alkohola. Zato pozivamo gospoda komisarja, da se drži tega razumnega sporočila, ki ga je povedal na začetku, in zato bi predlagali, da si ne prizadeva za uskladitev kazenskega prava, zlasti zato, ker je nemogoče uskladiti izvrševanje kazenskega prava, pri čemer vsi vemo, da je v zvezi s tem velika težava držav članic glede vožnje pod vplivom alkohola.
Prav tako je napačno prizadevati si za uskladitev označevanja.
Vsekakor poglejmo, kaj dela Francija, in se učimo iz izkušenj, ki jih bo pridobila.
Naše današnje sporočilo je torej: imejmo razumno politiko za razumno pitje, ki priznava koristi ter tudi nevarnosti in tveganja zaradi alkohola, ki se ga lahko pije čezmerno ali pa toliko čezmerno, da to pomeni alkoholizem.
Vendar je alkohol prisoten in moramo se naučiti živeti z njim.
(DE) Gospod predsednik, naš poročevalec in komisar Kyprianou sta v svojih uvodnih izjavah jasno povedala, da ne poskušamo obsoditi alkohol kot proizvod, ampak njegovo zlorabo.
Niti ni ta razprava o ponujanju alkohola našim državljanom, kar jasno navaja tudi zadevno poročilo.
Naj le spomnim poslance na pravno ureditev o informacijah na področju zdravstva, ki smo jo letos sprejeli v Parlamentu.
Prepoveduje zdravstvena opozorila na alkoholnih pijačah.
Evropski parlament se je na podlagi zelo dobrih argumentov odločil podpreti tudi to.
Resolucija vključuje prednostne naloge, določene v sporočilu Komisije oktobra lani, za zmanjšanje števila poškodb in smrti zaradi prometnih nesreč, povezanih z alkoholom.
Pomembno je, da se osredotočimo na zlorabo alkohola med mladimi in otroki, vendar bi bilo strateško napačno, če bi se pretvarjali, da se zloraba alkohola in s tem povezane negativne posledice dogajajo le med mladimi.
Prav zato, ker sta alkohol in njegovo zmerno uživanje pomembna sestavna dela naše evropske kulture, kar mora veljati še naprej in se ne sem kritizirati, moramo dati prednost zlasti ozaveščanju glede uživanja alkohola med nosečnostjo.
Tudi uživanje majhnih količin alkohola med nosečnostjo lahko škodi otrokovemu razvoju.
Menim, da se razprava o vprašanju uvedbe označevanja ne bo končala z jutrišnjim glasovanjem, in po besedah komisarja Kyprianoua bo Komisija zelo natančno preučila izkušnje držav članic ter potem mogoče izvedla ukrepe na evropski ravni.
Gospod predsednik, umrljivost in obolevnost, povezani z alkoholom, vsako leto prizadeneta na tisoče državljanov EU, alkohol pa zelo konkurira tobaku kot glavnemu vzroku za resno škodo zdravju ljudi, ki jo je mogoče preprečiti.
Prometne nesreče, nasilje v družini, spolna zloraba otrok, rak na jetrih, ciroza jeter in poškodbe zarodka so le nekateri od znanih škodljivih učinkov alkohola.
Kljub temu je alkohol še vedno široko dostopen po sprejemljivih cenah povsod po Evropi.
Šteje se za nujen element na večini družabnih dogodkov, vključno z mnogimi takšnimi dogodki v Evropskem parlamentu.
Proizvodnjo alkohola podpira in subvencionira EU.
Uživanje alkohola se obsežno in neposredno oglašuje na televiziji, radiu in v tiskanih medijih, poleg tega pa na večini alkoholnih pijač ni navedeno ustrezno opozorilo o nevarnosti za zdravje.
Zakaj je tako?
Zakaj so nacionalne vlade, nacionalni parlamenti in EU tako strpni do alkohola?
Ali je to tako zaradi zelo močnega lobija, povezanega z industrijo alkohola?
Ali zato, ker zgodovinsko obstaja splošna stopnja naivnosti v zvezi s to snovjo?
Ali zaradi do sedaj ne dobro razumljenega psihološkega ali kulturnega dejavnika?
Žalostno je, da je strategija EU o zmanjšanju škode, povezane z alkoholom, postala žrtev enakih dejavnikov.
Upam si trditi, da to poročilo kljub plemenitim namenom poročevalca, namesto odločnega in učinkovitega pristopa, težavo obravnava le površinsko ter se blago ukvarja predvsem z vzorci znatnega in skrajnega uživanja alkohola ali s pitjem v posebnih okoliščinah, npr. pitjem otrok ali nosečnic.
Ne zagovarjam prepovedi alkohola, vendar menim, da naša priložnost, da kot poslanci Evropskega parlamenta obravnavamo alkohol kot potencialno drogo, ki ubija in katere uporabo je treba omejiti resno, ne le zmerno, ni bila izkoriščena.
Na žalost je alkoholnemu lobiju še enkrat uspelo.
Tako zvodenela strategija o alkoholu za Evropo je dokazala, da je alkoholna industrija zmagala in državljani EU izgubili.
Samo informativno, alkohol posega v delovanje nevronov v centralnem živčnem sistemu in uničuje živčne celice, ki jih nikoli več ni mogoče nadomestiti.
Torej, če pijemo malo ali veliko, škoda nastaja.
Gre le za različno stopnjo škode.
(SV) Komisiji se zahvaljujem za njeno strategijo.
Spodbudila je pomembno in potrebno razpravo o alkoholu v Evropi, vendar menim, da je potrebnih še veliko praktičnih ukrepov.
Alkohol ni navaden proizvod.
Ima negativen vpliv na zdravje, kar mora notranji trg upoštevati.
To ne pomeni, da se mora alkohol prepovedati.
Pomeni uravnoteženo politiko z zdravstvenimi opozorili in pošteno politiko o uvozu in oglaševanju alkohola.
Ne govori se o dodatni pristojnosti EU v zvezi s tem, ampak o izboljšanju obstoječe pristojnosti.
Ali je preveč zahtevati opozorila in časovne omejitve televizijskega oglaševanja?
Ali je preveč pričakovati, da se ob upoštevanju načela subsidiarnosti priporoča popolna netoleranca alkohola na cestah, kar bi rešilo mnogo življenj?
Zgleda, da vas veliko misli, da imajo lahko le mladi, nosečnice, poklicni vozniki in zasvojenci težave z alkoholom.
To ni res.
Popolna svoboda trgovine z alkoholom ni liberalna.
Zmanjšuje svobodo ljudi in nepotrebno zvišuje stroške zdravstvene oskrbe.
Prav tako zmanjšuje svobodo občutka varnosti v prometu.
Zmanjšuje možnost za varno vrnitev domov iz gostilne in varnost otrok doma.
Neliberalno je, če v politiki o alkoholu ne bomo upoštevali zdravstvenih vidikov.
(GA) Gospod predsednik, podpiram poziv v poročilu, naj družba obravnava problem zlorabe alkohola.
Socialni in gospodarski vpliv zlorabe alkohola na Irskem je skoraj nemogoče v celoti izmeriti.
Tudi v drugih državah EU moramo poiskati dobre rešitve, pri čemer lahko razvijemo veliko boljšo dolgoročno politiko za obravnavanje škode zaradi alkohola.
Posledice zlorabe alkohola se izražajo v vsesplošnem nasilju na ulicah in nasilju v družini.
Moralo bi se tolmačiti.
(Govornica nadaljuje v angleščini.)
Znano je bilo, da bom danes tukaj govorila, in znano je, da je moj jezik zdaj delovni jezik Evropske unije.
To sem ustrezno sporočila.
Zato želim tolmačenje.
Zelo bom nesrečna, če to, kar želim danes povedati, ne bo tolmačeno.
(Govornica nadaljuje v irščini.)
(GA) Moramo izvajati nadzor.
Obravnavati moramo vprašanje alkoholnih napitkov ter uporabe posebnih ponudb in drugih tržnih ukan, katerih namen je povečati prodajo alkoholnih pijač predvsem med mladimi.
Poleg tega bi bilo dobro uvesti opozorila, namenjena predvsem nosečnicam.
Prodajo alkohola je treba bolj natančno spremljati.
(Govornica ponovi svoje pripombe v angleščini.)
Zagotovo se moramo posebej osredotočiti na škodo, ki jo alkohol povzroča mladim.
Zakonodajo o prodaji alkohola mladoletnim je treba strožje spremljati.
Obravnavati moramo vprašanje alkohola, alkoholnih napitkov, uporabo posebnih ponudb in drugih tržnih orodij, namenjenih povečanju prodaje alkoholnih pijač predvsem med mladimi, pri čemer moramo preučiti razpoložljivost javnih prevoznih sredstev ponoči in spodbujati programe za določenega voznika. Prav tako bi bilo dobro, da bi bila na alkoholnih pijačah opozorila, ki so posebej namenjena nosečnicam.
(Govornica nadaljuje v irščini.)
(GA) Zelo me jezi, da tolmačenje ni na voljo.
(Govornica nadaljuje v angleščini.)
Zelo me jezi, da ni bilo tolmačenja.
Bila sem korektna do Parlamenta, odkar je moj jezik postal uradni in delovni jezik, in upala sem, da bo tudi Parlament korekten do mene.
(Ploskanje.)
(PL) Gospod predsednik, pripravljene resolucije in drugi preventivni ukrepi, namenjeni boju proti negativnim učinkom zlorabe alkohola, ne morejo obenem spodbujati tudi uživanje alkohola kot dela evropske kulturne dediščine in življenjskega sloga, pri čemer so problematična tudi vprašljiva mnenja Svetovne zdravstvene organizacije o zdravju koristnih učinkih alkohola, ker je bilo dokazano, da ima ta izdelek ravno nasprotne učinke.
V času epidemije psiholoških motenj bi bila uvedba liberalnega zakona, ki otrokom in mladim dovoli uživanje snovi, kot so alkohol v tubah in alkoholni napitki, ki povzročajo odvisnost, nepremišljena in nedopustna ter ne bi pomenila boja proti alkoholizmu in drugim odvisnostim, ampak spodbujanje tega.
Celo najmanjši odmerek alkohola in drog zelo škoduje otroku.
Prednostna naloga mora biti stroga prepoved oglaševanja ter oskrbe otrok in mladih z alkoholom in drogami, tudi v primeru prikritega oglaševanja.
(PL) Gospod predsednik, zloraba alkohola v Evropski uniji je trenutno resna socialna težava.
Največji delež ljudi, ki zlorabljajo alkohol, ima prav Evropa.
Vendar ne verjamem, da lahko alkohol primerjamo s tobačnimi izdelki.
Znanstvene raziskave so pokazale, da so tobačni izdelki škodljivi, medtem ko je alkohol škodljiv le takrat, ko ga ljudje uživajo v prekomernih količinah ali ko ga uživajo tisti, ki ga ne bi smeli.
Poleg tega je znano, da imajo majhne količine alkohola pozitiven učinek na krvni obtok.
Glavno vprašanje v zvezi s tem je kultura pitja in spodbujanje socialne odgovornosti proizvajalcev alkohola v Evropi.
Ob upoštevanju navedenih argumentov ne verjamem, da je v primerjavi s tobačnimi izdelki uvedba opozoril za alkoholne pijače upravičena.
Ravno nasprotno, veliko bolj učinkovit način zmanjšanja uživanja alkohola bi bil ta, da denar, ki bi ga porabili za drag postopek usklajevanja proizvodnje embalaže, vložimo v kampanje za obveščanje.
Naša odgovornost je, da dobro strukturirane izobraževalne pristope usmerimo k skupinam, ki so najbolj izpostavljene tveganju, na primer nosečnice, mladi in vozniki.
Standardne kampanje bi bilo treba razširiti na alkoholne napitke, tj. alkoholne pijače, ki jih mladi pogosto uživajo in za katere velja splošno mnenje, da niso škodljive ali celo da ne vsebujejo alkohola.
Vsekakor pa podpiram ukrepe, da se čim bolj zmanjša dovoljena količina alkohola v krvi za mlade voznike in ljudi, ki so zaposleni v javnem prevozu.
Vsi ti ukrepi sicer niso prisilni, vendar so izjemno učinkoviti in nam bodo pomagali omejiti uživanje alkohola v državah članicah.
Poleg tega je treba upoštevati še to, da sta uživanje in odvisnost od alkohola, zlasti pri mladih, povezana z drugimi odvisnostmi, kar se pogosto konča tragično.
Parlament in Komisija bi morala obravnavati tudi te druge odvisnosti med mladimi.
Gospod predsednik, čestitam poročevalcu za to pomembno poročilo.
Opozorila bi na vlogo, ki jo ima alkohol pri samomorih, saj študije kažejo, da je 20 % oseb, ki naredijo samomor, pred smrtjo uživalo alkohol.
Ko se je zakonsko določena starost za pitje alkohola v ZDA zvišala z 18 na 21 let, je bil najopaznejši učinek zmanjšanje nesreč doma, na delovnem mestu in na cestah, poleg tega pa se je za 7 % zmanjšalo število samomorov.
V poročilu je veliko odličnih predlogov, ki jih podpiram.
Vendar imam rahle zadržke glede dela uvodne izjave K, ki navaja: "ker je treba sprejeti tudi ukrepe za preprečevanje uživanja alkohola s strani mladoletnikov in nosečnic".
Vem, da obstajajo velike težave v zvezi s fetalnim alkoholnim sindromom in podpiram informativne oznake, opozorila, omejevanje oglaševanja ter predporodno in poporodno podporo, vendar je predlog, da bi nosečnicam prepovedali spiti kozarec alkoholne pijače, korak predaleč.
Ne izvajamo prepovedi, ker ta ne deluje, vendar potrebujemo to, kar je predlagano v poročilu, in še več.
(FI) Gospod predsednik, gospod komisar, poročilo ne omenja ključnega stališča glede cene alkohola in davkov na alkohol.
Na Finskem smo določili jasno povezavo med ceno in uživanjem alkohola.
Čim nižja je cena, tem večja je raba, in obratno.
Povečanje davkov na alkohol zmanjšuje uživanje alkohola.
V naši sosednji državi Estoniji je davek na alkohol nizek.
Zaradi tega in zato, ker EU preprečuje količinske omejitve uvozov, Estonija zelo ogroža javno zdravje na Finskem.
Finci lahko poceni kupijo žgane pijače v Estoniji, manj kot 100 kilometrov stran, kar Finski preprečuje sprejetje pristopa, ki se je izkazal za najboljšega, tj. uvedba precej visokega davka na alkohol za izboljšanje zdravja državljanov.
Poceni žgane pijače v Estoniji oziroma estonska politika ter posledično zmanjšanje davka na alkohol na Finskem je krivo za skoraj tisoč smrti zaradi alkohola v moji državi.
Tako Estonija dobesedno ubija Fince.
Zato moramo v zvezi s tem razpravljati o cenah in davkih.
Gospod predsednik, v ZDA že 20 let opozarjajo na učinek alkohola na dojenčke v maternici, ker so imeli veliko težav s škodo, ki jo povzroča alkohol.
Le 20 % ameriških bodočih mater pije med nosečnostjo.
V Evropi nimamo označevanja.
Osemdeset odstotkov irskih mater pije.
Sedemdeset odstotkov mater v Združenem kraljestvu pije.
Poznam matere na Irskem.
Vem, da mnoge od njih ne bi pile, če bi se zavedale škode.
Označevanje morda ni neposredna rešitev, vendar, kot kažejo izkušnje v ZDA, sčasoma učinkuje in zmanjšuje fetalno škodo.
Pri odraslih je ključna zmernost, vendar za otroka pred rojstvom ni varne ravni.
Tudi uživanje v majhnih količinah lahko povzroči organske možganske poškodbe, katerih posledica so hiperaktivnost, impulzivnost in celo povečano tveganje za samomor.
Povzročajo tudi težave z učenjem in koordinacijo.
Ena od posledic izpostavljenosti zarodka alkoholu je nagnjenost otroka, da bo tudi sam popival, ko bo odrasel.
To kaže, da gre za samoohranjanje.
Čas je, da ustavimo ta krog.
(ES) Gospod predsednik, gospod komisar, najprej pozdravljam to strategijo v zvezi z alkoholom, ki jo predlaga Komisija, ker težavo poskuša rešiti s preprečevanjem in izobraževanjem, tako da objavlja smernice za zmerno in odgovorno pitje.
Poleg tega čestitam gospodu Foglietti za njegovo preudarno poročilo, vendar ponavljam, da je treba kaznovati zlorabo alkoholnih pijač in ne pijač samih po sebi.
Zmerno uživanje fermentiranih pijač, kot je vino ali pivo, odraslim ne škoduje, ampak celo koristi njihovemu zdravju, lahko pa je tudi sestavni del uravnotežene prehrane.
Kot so pokazala številna znanstvena poročila, zmerno uživanje lahko varuje telo pred srčnimi in degenerativnimi boleznimi.
Potrošniki so upravičeni do celovitih in resničnih informacij o tem, kako uživanje alkohola ogroža ali koristi zdravju, vendar je treba podvomiti o ustreznosti zdravstvenih opozoril na vinu in pivu, saj so se v državah, v katerih so bila sprejeta, pokazala za neučinkovita.
Ni nobenega znanstvenega dokaza o tem, da so zdravstvena opozorila na oznakah dejansko učinkovita pri zmanjšanju uživanja alkohola.
Poleg tega se zdi, da so neučinkovite tudi posebne oznake za nosečnice.
Najboljši načini, kako doseči zastavljene cilje, so dobro ozaveščanje in izobraževalne kampanje, namenjene predvsem nosečnicam in mladim.
Menim, da je nedavno vzpostavljen forum o zdravju in alkoholu, ki zbližuje vse zainteresirane strani v zvezi z bojem proti prekomernemu zlorabljanju in uživanju alkohola, zelo ustrezna pobuda, zato upam, da bodo sklepi, doseženi na forumu, pomagali rešiti to težavo.
Za konec opozarjam, da je pojav alkoholizma med mladimi povezan z zmanjšanjem povprečne količine zaužitega vina na prebivalca v Evropski uniji.
Menim, da je to treba upoštevati, ker je težava veliko bolj zapletena, kot se zdi.
Gospod predsednik, današnjo razpravo o strategiji EU za podporo državam članicam pri zmanjševanju škode za zdravje, povezane z alkoholom, je treba iskreno pozdraviti.
Nadaljuje z delom, ki sem ga opravila v poročilu iz leta 2001 o mladih in alkoholu ter njegovih negativnih učinkih.
Globalizacija trga alkoholnih pijač in naraščanje popivanja po vsej EU sta pojava, s katerima se spopadajo politiki in zdravstveni organi.
Za izmenjavo najboljših praks in spoznavanje, kako druge države rešujejo podobne težave, je bistveno sodelovanje na ravni EU.
Naj najprej navedem, da je mogoče eno od štirih nesreč povezati z uživanjem alkohola, pri čemer v EU vsako leto 10 000 ljudi umre v nesrečah na cestah, povezanih z alkoholom, in 35 % do 45 % smrti v prometnih nesrečah so smrti mladih, starih od 18 do 24 let.
Nesreče, povzročene zaradi vožnje pod vplivom alkohola, kažejo še več: dve tretjini ljudi, vpletenih vanje, sta bili stari med 15 in 34 let, 96 % pa je bilo moških.
Ocenjuje se, da je alkohol vzročni dejavnik v 16 % primerov zlorabe in zanemarjanja otrok.
Če vzamemo za primer fetalni alkoholni sindrom (FAS) ali spekter fetalnih alkoholnih okvar (FASD): predporodna zloraba alkohola je najpogostejši pridobljeni vzrok za duševno zaostalost.
Nedavno so medicinski strokovnjaki navedli, da varna raven uživanja alkohola med nosečnostjo ne obstaja.
Leta 2001, v času mojega poročila o mladih in alkoholu, je bil FAS sorazmerno neznan.
Šest let pozneje se zelo sprejema utemeljitev, da če je na alkoholni pijači v ZDA zdravstveno opozorilo, zakaj ne bi imel povsem enak proizvod v EU enakega opozorila?
Med proizvodoma ni nobene razlike: le da se eden prodaja v ZDA, drugi pa ne.
Kot je navedla gospa Sinnott, je stopnja žensk, ki pije med nosečnostjo, 20 % v ZDA, kjer se uporablja označevanje v zvezi s FAS, medtem ko je ta stopnja na Irskem 80 %, v Združenem kraljestvu 75 % in v EU kot celoti 40 %.
Opozorila v zvezi s FAS na alkoholnih proizvodih bi bilo lahko uvesti, pri čemer bi bil njihov učinek, združen z izobraževanjem in informacijami o javnem zdravju, zelo pomemben pri preprečevanju FAS v EU.
(FR) Gospod predsednik, gospod komisar, gospe in gospodje, danes smo navajali veliko statističnih podatkov, tudi tistih iz poročila gospoda Fogliette.
Poudarjam, da se za temi neosebnimi podatki skrivajo predvsem človeške tragedije.
Nekaj let sem bil direktor psihiatrične bolnišnice, v kateri je bilo veliko pacientov alkoholikov.
V odstavku 26 poročila je navedeno, da moramo poznati vzroke.
Danes o tem še nismo dovolj razpravljali.
Če želimo sprejeti ustrezne ukrepe, usmerjene k mladim in starejšim ter moškim in ženskam, moramo poznati vzroke.
Zato pozivam, da se pri kakršnem koli ukrepanju v vsaki državi članici in v Evropski uniji kot celoti izvede še več raziskav o tem, zakaj mladi čutijo potrebo po prekomernem pitju.
Zakaj tudi starejši, ki so doma osamljeni, pijejo preveč?
Zakaj moški pijejo na delovnem mestu?
Dokler ne ugotovimo pravih razlogov za to prekomerno uživanje, ne bomo mogli zagotoviti ustreznih rešitev.
Gospod predsednik, to poročilo v celoti pozdravljam.
Menim, da vsebuje ustrezno ravnotežje med priznavanjem kulturnih navad in zelo zaskrbljujočim trendom škodljivega uživanja alkohola, zlasti povečanjem nevarne kulture popivanja med mladimi.
Komisija v svojem pristopu opredeljuje ključne cilje - zaščito naših otrok, boj proti popivanju, zmanjšanje poškodb in smrti zaradi alkohola, prometne nesreče in celotno vprašanje samomora.
Kolegi so zelo dobro poudarili področja, ki zbujajo skrb.
Sama bi želela poudariti, da je treba h ključnim ciljem na seznamu Komisije, ki jih je treba obravnavati, dodati resna tveganja predporodne izpostavljenosti alkoholu ter da se na forumu o alkoholu in zdravju, ki ga predlaga Komisija, zlasti obravnava to vprašanje.
Razlog za to je predvsem, da je predporodna škoda, ki nastane zaradi uživanja alkohola, slabo razumljena v širši javnosti.
Med nosečnostjo je nevarna vsaka količina alkohola, ker je alkohol teratogena snov.
Nevarnejši je v drugem in tretjem trimesečju, kar večina žensk ne razume, saj je običajno prvo tromesečje tisto, ki je zaskrbljujoče v smislu jemanja zdravil ali podobnih snovi.
Alkohol je zlasti nevaren v drugem in tretjem trimesečju.
Brez javnega grajanja moramo začeti izobraževalno kampanjo prek držav članic in osebnih zdravnikov, da se nosečnice takoj opozorijo na nevarnosti alkohola med nosečnostjo.
Kolegi so omenili motnjo pozornosti s hiperaktivnostjo (ADHD).
Obstaja še Aspergerjev sindrom.
Medicinski raziskovalci so imeli težave z objavljanjem na tem področju, kar gre pripisati politiki na področju alkohola.
Naj vaš forum prevzame to vprašanje in se dodatno ukvarja z njim.
Še zadnja misel o zlorabi alkohola kot delu zlorabe več različnih drog.
Na Irskem vsak peti, ki se ga obravnava zaradi težav z alkoholom, uživa tudi droge in nedavna študija v Franciji je pokazala, da vožnja pod vplivom konoplje podvoji tveganje za odgovornost za povzročitev nesreče.
Vedno pogostejšo zlorabo več različnih drog je treba nujno obravnavati na forumu in v posameznih državah članicah, prav tako pa je treba izboljšati tehnično podporo za odkrivanje zlorabe več različnih drog, zlasti za policijske preglede na cesti, pri čemer je treba tehnično podporo dati našim policijskim organom.
(RO) Gospod predsednik, čestitam poročevalcu.
Namen rezultatov poročila je zmanjšati škodo, ki jo povzroča alkohol, ter varovati zdravje in blaginjo državljanov EU, kajti vsi dobro vemo, da je alkohol eden od najnevarnejših dejavnikov, ki povzročajo bolezni in prezgodnjo smrti ter številne socialne težave v Evropi.
Cenim, da se pozornost namenja zmanjšanju škodljivih učinkov alkohola na potrošnike in tretje strani ter ranljive družbene skupine, kot so otroci, mladi in nosečnice.
Vsemu temu lahko še dodamo socialno škodo, kot je nasilje v družini, zapostavljenost otrok, brezposelnost in socialna izključenost.
Izobraževanje, obveščevalne in izobraževalne kampanje za preprečevanje nevarnih in škodljivih učinkov uživanja alkohola ter izmenjava najboljših praks na evropski ravni so pomembni elementi za zmanjšanje škodljivih učinkov, ki jih povzroča alkohol.
S splošnim pristopom, uporabljenim v poročilu, so bile uspešno izpostavljene bistvene težave uživanja alkohola v Evropski uniji, kar je pomemben korak k boju proti prekomernemu uživanju.
(FI) Gospod predsednik, težave, ki jih povzroča nevarno in škodljivo uživanje alkohola, so se v zadnjih letih v vseh državah članicah Evropske unije zelo povečale.
Naša družba zaradi tega vsako leto plačuje visoko ceno v smislu neposrednih in posrednih stroškov.
Največje težave uživanja alkohola so povezane z mladimi.
Mladi so bolj nagnjeni k fizičnim in duševnim težavam ter socialni škodi, ki jo povzroča njihovo pitje in pitje drugih ljudi.
Vendar težave uživanja alkohola ne zadevajo le mladih.
Alkohol ima vlogo pri večini umorov in povzroča 17 000 nepotrebnih smrti na cestah na leto.
V 70. letih dvajsetega stoletja je na Finskem zaradi ciroze jeter umrlo 200 ljudi na leto; zdaj jih na leto umre 1 000.
Sprejeti moramo odločne ukrepe na evropski ravni za usklajevanje večjega davka na alkohol.
Pozivam Komisijo, da določi ambiciozne skupne cilje za zmanjšanje nevarnega in škodljivega uživanja alkohola v državah članicah.
(DE) Gospod predsednik, gospod komisar, gospe in gospodje, Evropi ni treba urejati vsega, saj tega niti ne sme in ne more.
Subsidiarnost držav članic in manjša birokracija sta slogana, ki ju vedno znova ponavljamo, ko govorimo s predstavniki javnosti.
V pristojnost Evropske unije se ves čas dvomi, vendar Evropa mora biti gonilna sila razvoja.
Pravica Komisije do pobude je dokumentirana pravica.
V primeru pomanjkanja zakonodajnih instrumentov Komisija uporabi to pravico do pobude, da se osredotoči na sporno vprašanje, usmeri pozornost držav članic na zlorabe in poziva k ukrepom.
To je pravna podlaga tega predloga Komisije, ki ga moramo izkoristiti.
Moramo omejiti negativne učinke tveganega in prekomernega uživanja alkohola na zdravje ter družbene in gospodarske posledice.
Oblikovati je treba evropsko strategijo za spodbujanje držav članic pri njihovem prizadevanju za zmanjšanje in preprečevanje škode, ki jo povzroča alkohol.
Kot je bilo že povedano, to vključuje raziskave temeljnih vzrokov prekomernega uživanja alkohola.
Vendar to vključuje tudi obveščanje, poučevanje in ozaveščanje javnosti; to je jedro zadeve, to so glavne točke.
Vsak posameznik ima svobodo izbire.
Vendar lahko posamezniki to svobodo izkoristijo le v primeru, če so obveščeni o posledicah in učinkih njihovih dejanj.
Glavna dejavnika sta vzgoja in izobraževanje.
Družinska vzgoja je temelj dobro urejenega in stabilnega življenja, pri čemer se je treba osredotočati tudi na poučevanje in svetovanje.
Enako velja tudi za ozaveščanje o alkoholu.
Podpiram poročilo Parlamenta, ki na mnogih področjih izboljšuje dokument Komisije.
Vendar odločno nasprotujem pozivom k uvedbi zdravstvenih opozoril.
Za označevanje alkohola obstajajo jasna pravila.
Oznake kažejo vsebnost alkohola.
Razumevanje vsebine oznak je osnovni način posredovanja informacij.
Gospe in gospodje, to je splošno znano.
Vsak mora biti sposoben, da na odgovoren način uporabi te informacije.
Enako velja za večino stvari v življenju: prehrano in pitje ter gibanje in športne dejavnosti.
(BG) Gospod predsednik, gospod komisar, razveseljivo je, da Evropski parlament sprejema to strategijo ko pravočasen in pomemben ukrep.
Raba alkohola, ki pogosto preide v zlorabo, vpliva na veliko ljudi, tudi na otroke in mladostnike.
Družba te grožnje še vedno ne priznava, kar je najverjetneje posledica pomanjkanja informacij.
Zloraba alkohola vpliva na posameznikovo zdravstveno stanje in reproduktivno zdravje ter škodi zdravstvenim sistemom, povzroča vedenje, ki ni v skladu z družbenimi normami, ter povečuje stopnje kriminala in osip v šolah, kar posledično tudi zmanjšuje stopnje izobraževanja.
Zato potrebujemo javno ozaveščenost, izobraževalne in preventivne programe za oblikovanje posebne vrste vedenja.
To poročilo vsebuje ključni besedi: tveganje in varnost.
Za doseganje solidarnosti v politiki mora Evropska komisija obravnavati pomembna ukrepa: predlagati mora ciljno usmerjen program, ki bi ga države članice izvajale za obsežno študijo o učinku rabe alkohola in učinku ozaveščenosti te težave med državljani, ter ustanoviti poseben sklad za preventivne programe, pri čemer bi bil del prihodkov od oglaševanja alkohola dodeljen temu skladu.
(LT) Boj proti škodljivim učinkom alkohola je prastar.
Različne prohibicije alkohola, ki so bile uporabljene v nekaterih državah, niso bile uspešne.
Toda sporočilo Komisije o strategiji EU za podporo državam članicam pri zmanjševanju škode zaradi uživanja alkohola je zelo pomembna pobuda.
Komisija je posplošila izkušnje držav članic in opredelila njihove skupne težave ter na podlagi tega predstavila prednostne naloge za zmanjševanje škode zaradi uživanja alkohola.
Ocenjuje se, da bo izvajanje pomembnih prednostnih nalog, ki so bile predstavljene, kot je na primer zaščita mladih, otrok in nerojenih dojenčkov, preprečevanje vožnje pod vplivom alkohola, ter drugih omejitev naredilo našo družbo bolj odgovorno, zdravo in vzdržno.
Poudarjam ogromno tveganje, kateremu so izpostavljeni mladi, ki uživajo alkohol.
Žalostno je, da je dovoljena starost za uživanje alkohola v številnih državah vse nižja.
Zato je dobra praksa zelo pomembna.
Predlagam, da prakso zmanjševanja škode zaradi uživanja alkohola med mladimi povežemo s programi EU za mlade.
Razvoj in izvajanje takšnih programov bi mladim omogočila bolj kakovostno preživljanje prostega časa in jih zaščitila pred škodljivim uživanjem alkohola.
(DE) Gospod predsednik, gospod komisar, alkohol je bil nevaren v preteklosti in je še vedno nevaren danes.
Komisija v odstavku 5.4.1 svojega predloga upravičeno navaja, da nudi zmerno uživanje alkohola v določeni meri zaščito pred koronarnimi srčnimi boleznimi pri ljudeh nad 45 let, vendar je prepričanje, da je uživanje majhnih količini alkohola za človeka koristno, po mojem mnenju le mit, ki nima znanstvene podlage.
Alkohol je nevaren.
Alkohol je strup, ki tudi v majhnih količinah škodi zdravju.
Seveda je treba določit tolerančni prag.
V različnih evropskih državah smo se naučili, kako obravnavati drogo, kot je alkohol.
Tako je na primer za Britance je v smislu navad potrošnikov značilno popivanje.
Povprečna količina zaužitega alkohola na prebivalca je sorazmerno nizka, vendar včasih prihaja do prekomernega uživanja, kar povzroča resno škodo.
Medtem ko smo Avstrijci zmerni pivci.
Imamo sorazmerno visoko povprečno količino zaužitega alkohola na prebivalca, vendar manj primerov prekomernega uživanja.
Obstajajo torej zelo velike nacionalne razlike, ki so odvisne od zgodovinskega razvoja naroda.
Komisija uporablja pravi pristop za rešitev težave.
Komisija ne bo prevzela odgovornosti držav članic.
Vendar se nekaterih nalog Evrope lahko lotimo skupaj.
Primer takšne naloge je ustvarjanje ustrezne baze podatkov.
Statistični podatki so zelo različni.
V preteklosti smo storili napako, ker smo verjeli, da alkohol ne povzroča tolikšne škode.
Pristop k opredelitvi težave je bil takrat drugačen in tudi javnost ni bila toliko ozaveščena.
Zato menim, da je za Evropejce pomembno, da se zavedamo, o čem sploh razpravljamo.
Poleg tega je pomembno, da nove pojave obravnavamo v skladu z vzorci uživanja alkohola.
Prvi vzorec je ta, da vedno več mladih začne zelo zgodaj uživati alkohol, kar povzroča resno škodo.
Kar zadeva označevanja alkoholnih pijač na splošno, menim, da takšen ukrep ne zadostuje.
Ne smemo verjeti, da se lahko tako zapleten pojav, kot je uživanje alkohola, preprosto reši z uvedbo opozoril na steklenicah.
Tako bi se na preprost način izognili svoji politični odgovornosti.
(SV) Gospod predsednik, pozdravljam strategijo, čeprav menim, da je bila oslabljena.
Končno imamo enotni dokument s cilji, ki jih je treba doseči.
Dobra stran strategije je ta, da kaže, katere metode so učinkovite pri zmanjšanju uživanja alkohola ter škode in tragedij, ki jih povzroča alkohol.
Če želimo, da države članice v celoti uporabijo metode iz predlaganega sporočila, moramo prilagoditi zakonodajo EU.
Najprej je treba zmanjšati uvozne kvote.
Če se lahko alkohol prosto uvaža iz drugih držav, to ovira ali onemogoča prizadevanja določene države, da izvaja omejitvene ukrepe.
Poleg tega je treba zaradi javnega zdravja povečati minimalne davke.
Tudi jaz podpiram uvedbo zdravstvenih opozoril na alkoholnih pijačah tako kot na tobačnih izdelkih.
Zato vas pozivam, da glasujete proti predlogom sprememb, ki bi besedilo oslabili.
(FI) Gospod predsednik, v enem od najpogostejših pregovorov v moji državi je alkohol opisan kot pijača pametnih.
To seveda ne pomeni, da nas alkohol naredi pametne, ampak da je primeren le za tiste z občutkom za priložnostno in zmerno uživanje alkohola.
Zato se brez težav strinjam z gospo Sommer, poročevalko v senci naše skupine, ki opozarja na strategijo za preprečevanje nevarnosti, povezanih z alkoholom.
Najprej moramo priznati obstoj različnih kultur pitja in najti učinkovite rešitve za resnične težave, kot sta na primer zloraba in uživanje alkohola pri mladoletnikih.
Stigmatizacija izdelkov ali zmernega uživanja ni potrebna.
Zato potrebujemo vključevanje različnih agencij in nacionalnih rešitev za lokalne težave.
Ukrepanja na ravni EU si želim le v zvezi z obsežnim povečanjem davčnih stopenj za alkohol.
Moramo priznati, da so stroški zlorabe alkohola za javno zdravje ogromni, omejimo jih pa lahko le z instrumenti skupne gospodarske politike.
Žal je v zvezi s tem moja država dober primer.
Članstvo EU je pozivalo Finsko, da zmanjša davek na alkohol, ko se je končala omejitev uvozov alkohola.
Nedavna študija kaže, da se je število nenadnih smrti zaradi alkohola jasno povečalo, odkar se je leta 2004 zmanjšal davek na alkohol; poleg tega se je znatno povečalo tudi uživanje alkohola.
Leta 2003 se je število smrti povečalo za 17 %, pri čemer druge posledice niso upoštevane.
Naše težave z javnim zdravjem so tako resne, da moramo davke spet povečati.
Enkrat sem celo sam predlagal, da naj posamezne države članice v skladu s členoma 30 in 95 Pogodbe ne upoštevajo določb EU in po koncu prehodnega obdobja omejujejo uvoze še naprej.
Žal takrat ni bilo sprejetih nobenih ukrepov in zaradi tega zdaj trpi ves narod, ki očitno ni dovolj pameten.
(SK) Nedavno sem gledal televizijski prispevek o mladih v skandinavskih državah, ki se ob petkih zvečer z ladjo odpravijo v Estonijo.
Tam kupijo dva velika zaboja vodke in se na poti nazaj napijejo.
Takšno in drugačno prekomerno uživanje alkohola je mogoče opaziti v vseh državah Evropske unije.
Nobenega dvoma ni, da bodo imeli ukrepi za zmanjšanje uživanja alkohola pozitiven učinek na zdravje prebivalstva, družbene razmere, nesreče na delovnem mestu in zunaj delovnega mesta ter prometne nesreče.
Osredotočil se bom na škodo, ki jo prekomerno uživanje vseh oblik alkoholnih pijač povzroča zdravju.
Vedno znova je treba opozarjati, zlasti mlade, da celo redno uživanje piva povzroča odvisnost od alkohola, ki ni nič manj resna od odvisnosti, ki jo povzroča vino ali žgana pijača.
Grozljivo je, da ljudje še vedno lahkomiselno podcenjujejo resnost bolezni jeter, ki pogosto povzroča cirozo in smrt.
Redno uživanje alkohola postopno spreminja želje in osebnost posameznika ter uničuje družinsko življenje, poleg tega pa pogosto povzroča tudi resne nevrološke spremembe.
Mlad alkoholik izgubi motivacijo in ambicije ter njegova čustva postanejo tako otopela, da ne more več vzpostaviti zdravih odnosov ali ustvariti zdravega družinskega okolja.
Fetalni alkoholni sindrom resno škodi materi in predvsem otroku, saj povzroča razvojne motnje in deformacije novorojenčkov.
Presenetljivo je, kako malo pozornosti se v zvezi s tem namenja obveščanju nosečnic v številnih državah članicah.
Poleg tega je število ljudi, ki vozijo avtomobil ali motorno kolo pod vplivom alkohola, grozljivo.
Osebno zagovarjam možnost usklajevanja po vsej EU, pri čemer vožnje pod vplivom alkohola ne smemo tolerirati.
v imenu skupine ITS. - (RO) Gospod predsednik, dragi kolegi, uživanje alkohola je navada, ki se prenaša iz generacije v generacijo.
V zvezi z alkoholom poznajo v številnih državah pregovor, ki pravi, da uživanje alkohola spada v moško domeno.
Za zmanjševanje škode, ki jo nevarno in škodljivo uživanje alkohola povzroča otrokom in nosečnicam, ni veliko pristopov.
Ljudi, ki uživajo alkohol, je več kot kadilcev in prihajajo iz različnih skupin; poleg tega so tehnike proizvajanja alkohola bolj tradicionalne, kar pomeni, da metod trženja in s tem povezanih tveganj ni mogoče nadzorovati.
V tem primeru je potrebno, da se v odstavku 16 poročila spodbuja pristop k inovativnim načinom širjenja informacij in ozaveščanja glede uživanja alkohola.
Vendar uporabe opozoril na oznakah alkoholnih izdelkov, podobnih tistim na tobačnim izdelkom, ne moremo obravnavati kot inovativen pristop, ker ni bila ustrezno učinkovita niti za tobačne izdelke.
Izvesti je treba evropsko raziskavo o vplivu tega postopka opozarjanja na potrošnike, ki so odvisni od alkohola, ne glede na starost, poklic ali spol, ter na notranji trg.
Evropski parlament mora predložiti resolucijo, ki ne dopušča nikakršnih dvomov in ki bi mu omogočila dovolj časa za vzpostavitev drugih metod obveščanja in ozaveščanja, kar bi državam članicam zagotovilo učinkovit okvir za boj proti zlorabi alkohola ter za spodbujanje zmernega in odgovornega uživanja alkohola.
komisar. - Gospod predsednik, zahvaljujem se poslancem za zelo zanimivo razpravo.
Želim vam povedati zgodbo iz grške mitologije.
To zgodbo prikazujejo mozaiki v Pathosu na Cipru.
Gre za zgodbo o prvih pivcih vina.
Služabnik boga Dioniza je ukradel vino, da bi ga prvič ponudil ljudem.
Ljudje so ga pili, se napili prvič v človeški zgodovini in mislili, da so bili zastrupljeni, potem pa so ubili služabnika, ki jim je dal vino.
Dandanes so rešitve veliko bolj zapletene in uporabiti moramo drugačen pristop.
Vsak je izbral drugačen pristop.
Nekateri pravijo, da smo šli predaleč, drugi, da nismo šli dovolj daleč.
Nekateri bi želeli, da sprejmemo predpise o vsem, in drugi, da bi morale vse narediti države članice.
Rešitev je zagotovo nekje vmes.
Države članice moramo dopolnjevati in jih podpirati pri njihovih politikah, vendar to ne pomeni, da Evropska unija nima nobene vloge, kot je bilo prikazano v poročilu in kar so rekli poslanci.
Hkrati ni vsega mogoče rešiti z zakonodajo.
Zato moramo dati forumu možnost, da deluje in ustvari dejanske rezultate, ki jih bomo spremljali.
Vendar, kot je že bilo rečeno, v državah članicah obstaja zakonodaja o mnogih od teh vprašanj.
Izvajanje je tisto, ki manjka in povzroča težave.
Zato bomo z ustvarjanjem pritiska nad državami članicami lažje dosegli pozitivne rezultate.
Ne glede na to, kaj so posamezne strani pričakovale, ne smemo podcenjevati pomembnosti tega, da smo na evropski ravni prvič priznali, da obstaja težava zaradi škode, ki jo povzroča alkohol, da potrebujemo evropsko strategijo - ki je bila sprejeta danes - ter da imamo zdaj evropsko razpravo, evropsko pobudo in evropske ukrepe.
To je pomembno.
Nobena država članica ne more sama rešiti te težave in nobena država članica ni imuna na to težavo.
Zdaj se popivanje, ki je bilo težava severozahodne Evrope, dogaja v Španiji.
Tako lahko vidimo, da se zaradi kulturne izmenjave in drugih razlogov - socialni analitiki lahko razložijo, zakaj se to dogaja - enake težave premikajo čez meje in da zanje ni geografskih ovir.
Obstajajo po vsej Evropski uniji.
To je prvi pomemben korak, vendar ne zadnji.
Če v razumnem času rezultat ne viden, lahko ponovno ocenimo in preučimo to strategijo ter uporabimo drugačen pristop ali drugačen postopek.
Vendar smo za zdaj na pravi poti.
Ponovno bi se rad zahvalil poročevalcu, odboru in poslancem za podporo te strategije.
Veselim se sodelovanja z vami, da dosežemo rezultate, ki si jih vsi želimo.
Ta razprava je končana.
Glasovanje bo potekalo jutri.
Pisni izjavi (člen 142)
v pisni obliki. - (HU) Prekomerno uživanje alkohola uničuje evropske družbe.
Zaradi bolezni, ki jih povzroča uživanje alkohola, umre nešteto ljudi; poleg tega je v državah članicah število žrtev zaradi vožnje pod vplivom alkohola izjemno visoko.
Uživanje alkohola in pivske navade se razlikujejo od države do države, celo od regije do regije, zato je treba v državah članicah oblikovati ustrezne obrambne strategije.
Še vedno obstaja potreba po posameznih direktivah EU.
Mladoletnike je treba na vsak način zaščitit pred alkoholom, za to pa so potrebne še strožje sankcije.
Za spodbujanje trezne vožnje je treba povsem odpraviti dovoljeno količino alkohola v krvi za voznike po vsej EU, pri čemer kršitve ne bodo tolerirane.
Vendar napredka ne bomo dosegli le s prohibicijami; dober primer za to je sramoten neuspeh ameriške prohibicije.
Spodbujati moramo dobre navade uživanja alkohola ter pijač z nizko vsebnostjo alkohola, kot sta pivo in vino.
Odločno moramo ukrepati proti trgovini s ponarejenim, nekakovostnim in zdravju škodljivim alkoholom.
v pisni obliki. - Zaskrbljujoče je, da se proizvajalci alkohola v zadnjih letih ciljno usmerjeni v mladoletne pivce s proizvodi, kot so alkoholni napitki.
Vedno več je popivanja med mladimi in pomembno je, da ta razvoj učinkovito obravnavamo.
Menim, da je to mogoče dobro doseči tako, da se supermarketi in trgovine spodbujajo k boljšem ločevanju alkoholnih napitkov od brezalkoholnih pijač.
Na alkoholnih napitkih in drugih alkoholnih pijačah morajo biti ustrezna zdravstvena opozorila.
Veseli me, da so bili moji predlogi sprememb v zvezi s tem vključeni v poročilo.
Seveda se morajo nacionalne vlade, če želijo učinkovito obravnavati pitje mladoletnikov in popivanje, na potrošnike osredotočiti tudi s spremembo odnosa so alkohola.
Zato pozdravljam poudarek na kampanjah za obveščanje in ozaveščanje, na primer prek šolskih izobraževalnih programov.
Podpiram tudi priporočila, da se meja za vsebnost alkohola v krvi določi čim bližje 0,00 %, zlasti za nove voznike.
Menim, da lahko velika razpoložljivost naprav za analizo izdihanega zraka, ki je predlagana v poročilu, pomaga pri odvračanju pijanih voznikov od vožnje.
Nacionalne vlade lahko naredijo več, da zagotovijo razpoložljivost javnega prometa za voznike, ki so uživali alkohol.
Dehidrirano konzervirano mleko za prehrano ljudi - Skupna organizacija trga mleka in mlečnih izdelkov - Dodatna pravila o skupni ureditvi trga z mlekom in mlečnimi izdelki (razprava)
Naslednja točka je skupna razprava o:
poročilu Elisabeth Jeggle, v imenu odbora za kmetijstvo in razvoj podeželja, o predlogu Direktive Sveta o spremembi Direktive 2001/114/ES o nekaterih vrstah delno ali v celoti dehidriranega konzerviranega mleka za prehrano ljudi - C6-0083/2007 -,
poročilu Elisabeth Jeggle, v imenu odbora za kmetijstvo in razvoj podeželja, o predlogu Uredbe Sveta o spremembi Uredbe (ES) št. 1255/1999 o skupni organizaciji trga mleka in mlečnih izdelkov - C6-0084/2007 -, in
poročilu Elisabeth Jeggle, v imenu odbora za kmetijstvo in razvoj podeželja, o predlogu Uredbe Sveta o spremembi Uredbe (ES) št. 2597/97 o določitvi dodatnih pravil o skupni ureditvi trga z mlekom in mlečnimi proizvodi za konzumno mleko - C6-0085/2007 -.
komisarka. - Gospod predsednik, najprej bi se zahvalila Odboru za kmetijstvo in razvoj podeželja ter zlasti poročevalki, gospe Jeggle, za konstruktivno poročilo o mini paketu za mleko.
Paket določa spremembe za tri pravne akte.
Pri prvem gre za direktivo o konzerviranem mleku, v kateri je zdaj dovoljena standardizacija vsebnosti beljakovin, kar je povsem v skladu s standardi Codexa.
To izpolnjuje dolgotrajno zahtevo naše mlečne industrije in izvoznikov mleka v prahu, pri čemer se bo njihov položaj glede na konkurenčne ponudnike v tretjih državah zanesljivo izboljšal.
Koristi ne bosta imeli le industrija in trgovina, ampak tudi proizvajalci mleka - naši kmetje -, ker lahko ta standardizacija beljakovin zagotovi večjo valorizacijo mleka.
Poleg tega bo napovedano veliko povpraševanje po beljakovinah zlahka pokrilo povečanje razpoložljivih količin beljakovin.
Pozdravljam vašo popolno podporo temu predlogu.
Drugi predlog zadeva skupno ureditev trga mleka in mlečnih proizvodov.
V zvezi s tem predlagamo več prilagoditev, ki jih je Evropski parlament v celoti podprl.
Te vključujejo predlog za znižanje intervencijske cene za posneto mleko v prahu kot matematični rezultat manjše vsebnosti beljakovin zaradi standardizacije.
Predlog vsebuje odpravo sprožitvenega sistema cen pri državah članicah za sistem intervencije na trgu masla.
Vsebuje tudi odpravo nacionalnih količin za maslo kot merilo upravičenosti za pomoč, ukinitev zastarele pomoči za vojaške sile in opustitev obvezne uporabe uvoznih dovoljenj.
Vaš predlog spremembe o ohranitvi zasebnega skladiščenja smetane in posnetega mleka v prahu je rahlo presenetljiv, ker se ti sistemi v praksi niso nikoli uporabljali in se lahko štejejo za zastarele.
Poleg tega se ohranja zasebno skladiščenje za maslo, zato resnično ni potrebe po ohranjanju sistema za smetano.
V zvezi z vašimi predlogi sprememb o sistemu mleka za šole smo na isti valovni dolžini.
Kot smo predlagali, bo sistem poenostavljen z uvedbo enotne stopnje pomoči.
Generalni direktorat za kmetijstvo je že preučil različne možnosti za pregled sistema mleka za šole ter je povabil države članice, da predlagajo načine za izboljšanje sistema in dodatne proizvode, ki bi jih zajemal ta sistem.
Predlagane spremembe sistema bodo kmalu predstavljene v Upravljalnem odboru za mleko.
Upam, da bo se bodo Parlament, Svet in Komisija dogovorili o večji stopnji pomoči za mleko za šole, to je do 18,15 EUR/100 kg.
V zvezi s predlogom spremembe, ki bi uvedel sklad za mleko, s katerim bi se financiral program za prestrukturiranje, bi poudarila, da predlogi iz mini paketa za mleko dejansko niso predlogi za prestrukturiranje.
Zato zelo težko povezujem te tehnične in poenostavitvene ukrepe s potrebo po uvedbi nove proračunske vrstice "sklad za mleko".
Razprave o potrebi po ustreznih ukrepih za sektor mleka morajo potekati v skladu s prihodnjimi razpravami o zdravstvenem pregledu in različnimi razpravami, ki jih bomo imeli o prihodnosti kmetijske politike.
Tretji akt zadeva liberalizacijo trga konzumnega mleka, v zvezi s katerim ugotavljam, da smo prav tako na isti valovni dolžini.
Predlog, da se izbriše tolerančna meja ±0,2 % za vsebnost maščob, se zdi sprejemljiv.
Predlagate tudi sklicevanje na direktivo 2000/13/ES.
Naj opozorim, da se ta direktiva samodejno uporablja.
Tako na koncu ugotavljam, da so naša stališča skladna.
Hvala za vse vaše delo.
Veselim se nadaljevanja te razprave zvečer.
poročevalka. - (DE) Gospod predsednik, gospod komisar, gospe in gospodje, trenutno vsi govorijo o dobrem in stabilnem položaju trga mleka in mlečnih proizvodov ter posledičnega dviga cen mleka.
Dvig cen mleka, ki so ga kmetje nujno potrebovali, je omogočil nove možnosti za razpravo o spornem vprašanju kvot.
Danes želim razpravljati o mini paketu za mleko, vendar se najprej zahvaljujem komisarki in njenim kolegom za dobro sodelovanje.
Predstavili so tri dobre in premišljene predloge, zato Parlament ne vlaga veliko predlogov sprememb.
Vendar menim, da so naši osnutki predlogov sprememb vredni razmisleka, zato upam, da bosta jih Komisija in Svet podprla na enak način kot jih odbor za kmetijstvo.
Prvo poročilo, ki ga je predložila Komisija, vsebuje predloge sprememb direktive Sveta o nekaterih vrstah delno ali v celoti dehidriranega konzerviranega mleka za prehrano ljudi.
V tem poročilu Komisija predlaga standardizacijo vsebnosti beljakovin na najmanj 34 %, izraženih v nemastni suhi snovi.
Ta standardizacija bo evropskim proizvajalcem omogočila, da pod enakimi pogoji konkurirajo s proizvajalci iz tretjih držav.
Ta standardizacija mednarodne trgovine je dobrodošla, zato je odbor za kmetijstvo to poročilo sprejel brez predlogov sprememb in le z enim glasom proti.
Takšna standardizacija pomeni prihranek denarja, zato sem v drugem poročilu predlagala program za prestrukturiranje sklada za mleko, s čimer bi zagotovili, da sektor mleka lahko obdrži prihranjeni denar.
Predlog Komisije, ki spreminja uredbo o skupni ureditvi trga mleka in mlečnih proizvodov, zagotavlja številne pomembne tehnične spremembe, ki bodo seveda dodatno izboljšale sektor.
Prvič, intervencijske cene za posneto mleko v prahu se bodo v povprečju znižale za 2,8 %.
Z ukinitvijo sprožitvenega mehanizma za intervencijo na trgu masla in nacionalnih razredov kakovosti, uvedbo opredelitev standardne kakovosti, odpravo pomoči za odprodajo za vojaške sile ter opustitvijo obvezne uporabe uvoznega dovoljenja zmanjšujemo birokracijo.
Vendar sem prav gotovo proti odpravi zasebnega skladiščenja smetane in posnetega mleka v prahu.
Zasebno skladiščenje predstavlja varnostno mrežo, zato menim, da bi bilo treba o tem razpravljati v okviru zdravstvenega pregleda in ne mini paketa za mleko.
Poleg tega je predlog o uvedbi enotne stopnje pomoči za sistem mleka za šole nedvomno pravilen.
Vendar je treba ob upoštevanju hranilne vrednosti mleka za šole občutno zvišati višino pomoči za proizvode, ki so uvrščeni v ta sistem, in sicer iz 16,11 EUR/100 kg na 18,5 EUR/100 kg.
Poleg tega je treba nujno razširiti paleto proizvodov.
Zdaj je na voljo nekaj odličnih novih vrst mleka, skute in jogurta, ki so primerne za vsak okus, zato bi lahko z uvedbo inovativnih šolskih programov spodbudili zanimanje otrok za navedene proizvode in hkrati tudi prispevali k izboljšanju prehrane.
Potencialni prihranek v višini 117,3 milijona EUR v obdobju od leta 2008 do 2013, ki ga bo omogočila standardizacija vsebnosti beljakovin, ter možne druge prihranke znotraj ureditve trga mleka je treba uporabiti za spodbujanje reform sektorja mleka.
Tudi o tem bi bila pripravljena razpravljati v okviru zdravstvenega pregleda.
Namen tega ukrepa je spodbuditi program za prestrukturiranje sklada za mleko, ki smo ga predlagali.
V okviru spodbujanja prodaje v sektorju mleka bi lahko sredstva uporabili za boljše ozaveščanje o prehrani ter nadaljnje spremljevalne ukrepe, kot je posodobitev proizvodnje mleka, na območjih s težjimi razmerami in goratih območjih.
Odbor je soglasno sprejel to drugo poročilo.
Tretje poročilo zadeva konzumno mleko.
To poročilo predlaga večjo prožnosti pri opredelitvi konzumnega mleka.
Trenutno so v uredbi določene le tri kategorije konzumnega mleka, ki se lahko proizvajajo in tržijo v Skupnosti.
In sicer posneto mleko (največ 0,5 % maščobe), polposneto mleko (med 1,5 % in 1,8 % maščobe) ter polnomastno mleko (vsaj 3,5 % maščobe).
Predlog Komisije, da bi dovolili tudi proizvodnjo in prodajo konzumnega mleka, ki ga ni mogoče uvrstiti v navedene tri kategorije, če je na etiketi jasno in čitljivo označena vsebnost maščob, je pravilen.
Liberalizacija trga za konzumno mleko bo pomenila, da bo mogoče odpraviti prehodne predpise, sprejete na nacionalni ravni, in da se bodo možnosti potrošnikov povečale, kar bi zagotovo pomagalo oživeti trgovino znotraj Skupnosti.
Da bi se izognili morebitni negotovosti, mora biti vsebnost maščob v mleku na embalaži jasno določena in v neposredni povezavi z oznako proizvoda.
Vendar, menim, da pri navedbi vsebnosti maščob ni treba določiti tolerančno mejo ±0,2 %, ker to ne zagotavlja večje jasnosti, ampak bolj verjetno le ovira izvajanje.
Tako kot to tretje poročilo sta bila tudi ta dva osnutka predlogov sprememb soglasno sprejeta v odboru.
Ob upoštevanju jasnega stališča odbora za kmetijstvo sem prepričana, da bo tudi na jutrišnjem glasovanju na plenarnem zasedanju velika večina poslancev podprla celotni mini paket za mleko.
Vendar ne morem sprejeti treh osnutkov predlogov sprememb skupine ALDE.
Ti osnutki predlogov sprememb poročila znatno ne izboljšujejo.
Tretji osnutek predloga spremembe zadeva le sistem mleka za šole, kar bi bilo v nasprotju s tem, kar želimo doseči, in sicer izboljšanje oskrbe s celotno paleto proizvodov.
Zato moram žal zavrniti tudi ta osnutek predloga spremembe.
Zahvaljujem se vsem kolegom iz odbora za kmetijstvo in skupine.
Zahvaljujem se jim za njihovo zaupanje in dober delovni odnos.
v imenu skupine PPE-DE. - Gospod predsednik, najprej bi čestital gospe Jeggle za tri poročila o mini paketu za mleko.
Že od začetka je bilo jasno, da velja splošno soglasje glede njenih poročil, in to je pokazala gospa komisarka.
Poslanci so zahtevali to razpravo, da lahko razpravljajo širša vprašanja v zvezi z mlečno industrijo v Evropi, in tudi sam ne bom izjema.
Do nedavnega so bile mlečne kmetije zapostavljeni sektor kmetijske industrije v Združenem kraljestvu.
Zaradi dvomljivih gospodarskih praks, ki so supermarketom omogočile, da so ceno mleka znižali na 17 penijev na liter, medtem ko so jo potrošnikom prodajali za 50 penijev na liter, so mnogi kmetovalci, ki proizvajajo mleko, propadli.
Treba je opozoriti, da mleko tudi pri ceni 50 penijev na liter stane pol toliko kot ustekleničena voda v naših supermarketih, pri čemer steklenice vode ni treba osemeniti in je ni treba poslati k veterinarju, da poskrbi zanjo.
Še do nedavnega so imele od 27 držav članic EU le Slovaška, Estonija, Madžarska in Litva nižje cene mleka od Združenega kraljestva. Rezultat tega je, da smo v zadnjih petih letih v mojem volilnem okrožju na Škotskem izgubili okoli 500 kmetovalcev, ki proizvajajo mleko.
Zdaj je na Škotskem po ocenah ostalo še 1 400 mlečnih kmetij - to je vse.
Ocenjuje se, da v Združenem kraljestvu vsak dan en kmetovalec, ki proizvaja mleko, zapusti industrijo.
Šele zdaj, ko so se svetovne cene žita, zlasti pšenice, skoraj podvojile, zaradi česar se je povišala cena krme, ter se povečuje pritisk na proizvodna kmetijska zemljišča zaradi biogoriva in drugih poljščin, ki niso namenjene za prehrano, so se nekateri supermarketi končno ustrašili mogočega dejanskega pomanjkanja mleka in so zato začeli kmetovalcem, ki proizvajajo mleko, plačevati malo višjo ceno.
Končno so ti kmetovalci dobili nekaj upanja in za svoje blago prejemajo vsaj nekaj več kot le povrnitev stroškov proizvodnje.
v imenu skupine PSE. - (ES) Gospod predsednik, tudi jaz se najprej zahvaljujem poročevalki za njeno odlično delo, ki nam je omogočilo, da se ves čas strinjamo z njenimi predlogi.
Poleg tega se ji še posebej zahvaljujem, ker je dovolila moj ustni predlog spremembe v zvezi s sistemom mleka za šole.
Vendar obenem ponavljam svoje kritike glede pospešitve te mini reforme, saj naslednje leto pričakujemo veliko reformo skupne ureditve trga, novembra pa zdravstveni pregled skupne kmetijske politike, pri čemer očitno še ne vemo, gospa komisarka, ali bo to imelo kakršne koli posledice za sektor mleka.
Vendar nas današnja resničnost, gospa komisarka, vodi v drugačne smeri, kot je razložil gospod Stevenson.
Kriza cen kmetijskih proizvodov je ponovno sprožila razpravo o vprašanju kmetijske proizvodnje živil v Evropi.
Moja ocena krize sektorja mleka se razlikuje od vaše.
Po mojem mnenju glavni razlog za dvig cen mleka ni povečana poraba v Aziji, ampak nizka produktivnost Skupnosti.
Pridelek lanske sezone je bil najmanjši v zadnjih 15 letih.
Nekatere organizacije so mnenja, da bi Evropa najverjetneje potrebovala dodatnih milijon litrov na leto, da bi zadovoljila svoje potrebe.
Potrošniki so seveda zgroženi nad dvigom cen osnovnih živil, kmetje pa nad ceno krme goveda.
Čeprav se strinjam z vami, da proizvodnja biogoriv ni niti edini niti glavni razlog za dvig cen, se ne smemo slepiti, saj obstajajo drugi razlogi.
Niti zmanjšanje niti ukinitev obvezne prahe ne bo dovolj za stabilizacijo cen.
Komisija mora biti zelo pozorna na druge oblike trenutnih špekulacij, kot je na primer borzna špekulacija.
Velikim podjetjem v primerjavi z lokalnimi proizvajalci ne bo težko prenesti razliko dviga cen surovin na potrošnike, kar v bistvu že počnejo, zato bodo posledice dviga cen čutila predvsem ranljiva mala in srednje velika podjetja.
Dvig se ne kaže v ceni, ki jo postavljajo kmetje, kot je dejal gospod Stevenson; za razliko med ceno, ki jo dobijo izplačano, in ceno, ki jo plačajo potrošniki, krivijo skupno kmetijsko politiko, ki temelji na spodbujanju prahe.
Zato vam svetujem, gospa komisarka, da ne prihajate sem in nam govorite, da se bo ukinitev kvot izvajala postopno.
Ena od ovir ponovne oživitve proizvodnje mleka v Evropi je nizka morala med kmetovalci, ki so po objavi ukinitve kvot zaskrbljeni za svojo prihodnost, saj kvote za njih predstavljajo kapitalska sredstva; enako je veljalo v času velikega padca cen mleka, zaradi katerega se je veliko proizvajalcev preusmerilo na bolj donosne, vendar delovno manj intenzivne kulture; ti proizvajalci ne bodo več mogli imeti koristi od dviga cen.
Že tako naporno delo kmetovalcev, ki proizvajajo mleko, dodatno ovirajo še težave v zvezi s pridobitvijo kvote, goveda itd.
Gospa komisarka, ali se zavedate, da morajo evropski kmetovalci, ki proizvajajo mleko, krave molznice kupovati v Kanadi ali ZDA, ker jih ne morejo kupiti na trgu Skupnosti?
Gospa komisarka, v zvezi z vsem tem vas pozivam, da se ustrezno odzovete, in prepričan sem, da se tudi boste ustrezno odzvali tem novim okoliščinam, ki so še pred dvanajstimi meseci veljale za nemogoče; poleg tega moramo začeti razpravljati o posledicah teh okoliščin za sektor kmetijske proizvodnje živil.
Menim, da ne smemo le upati, kot sem prebrala v vašem blogu, da se konkurenčnost evropskih kmetovalcev na svetovnih trgih ne bo preveč poslabšala, ampak je treba čim prej ukrepati, da se to prepreči.
v imenu skupine UEN. - (PL) Gospod predsednik, v okviru te razprave opozarjam na naslednja vprašanja: najprej izražam svojo podporo predlogu poročevalke, da bi lahko prihranke, ki bi jih dosegli s to reformo, tj. vsoto 117 milijonov EUR, uporabili za ustanovitev sklada za mleko.
Drugič, ta sklad je treba dodeliti zlasti tistim proizvajalcem in predelovalcem mleka, ki morajo zaradi večje liberalizacije trga prestrukturirati svoje kmetije ali svoja podjetja; poleg tega je treba sklad uporabiti za spodbujanje porabe mleka in mlečnih proizvodov ter zlasti za povečanje finančne pomoči za oskrbo šol z mlekom in mlečnimi proizvodi.
Tretjič, podpreti je treba tudi predlog Komisije v zvezi z opustitvijo treh kategorij mleka, ki so bile do zdaj tržene, tj. posnetega, polposnetega in polnomastnega mleka.
Na podlagi tega bo mogoče tržiti mleko s kakršno koli vsebnostjo maščob, če bo to jasno označeno na embalaži.
Čeprav podpiram rešitve iz poročil gospe Jeggle, opozarjam komisarko Fischer Boel, da je treba resno razpravljati o količini in prihodnosti proizvodnih kvot, ki veljajo v Evropski uniji, ker so očitno nepoštene, zlasti za nove države članice.
Gospa komisarka, to razpravo ste nam obljubili, ko ste odgovorili na moje vprašanje v zvezi s tem, ki je bilo Komisiji predloženo oktobra 2006.
Kvota za državo, kot je Poljska, ki ima 38 milijonov prebivalcev, znaša približno 9 milijonov ton, kar pomeni 0,23 tone na prebivalca, pri čemer v Nemčiji ta količina znaša 0,33 tone, v Franciji 0,39 tone in na Nizozemskem 0,67 tone.
Poljska, ki že zdaj ima odlične možnosti za razvoj proizvodnje mleka, le tri leta po pristopu k EU, je že zelo blizu zgornje meje, zato je ne more razvijati še naprej.
To zelo slabo vpliva na donosnost kmetij, ki so se specializirale za proizvodnjo mleko.
v imenu skupine Verts/ALE. - Gospod predsednik, tudi jaz ne bom izjema v tej razpravi in bi čestital poročevalki za odlično poročilo, s katerim ji je mojstrsko uspelo doseči, da so vsi bolj ali manj zadovoljni.
Pohvalil bi tudi Komisijo za ukrepanje v zvezi s tem pred zdravstvenim pregledom, saj je to zelo pomembno delo, s katerim se ne sme več zavlačevati.
Povzel bom naše stališče o začetnih pripombah Državnega sindikata kmetov Škotske.
Predlagane spremembe nimajo nujno neposrednega vpliva na kmete, vendar bodo povzročile poenostavitev, prihranek stroškov in učinkovitost na višjih stopnjah proizvodne verige, kar bo izboljšalo konkurenčnost sektorja mleka in mlečnih proizvodov ter tako imelo posredno korist za kmete prek trga.
Po mojem mnenju je treba poenostavitev sistema mleka za šole še posebej pozdraviti.
Obstaja še kakšen boljši način za izpolnitev toliko kmetijskih, gospodarskih in zdravstvenih ciljev, kot da spodbujamo uživanje mleka in mlečnih proizvodov pri evropskih otrocih?
Za uvedbo bolj logičnega sistema je bil, po pravici povedano, že skrajni čas.
Pri odobravanju tega paketa se strinjam z mojim škotskim, če že ne političnim kolegom, gospodom Stevensonom, ki je pokazal na očitno pomanjkljivost, to so nizke cene, ki jih morajo kmetje še vedno trpeti, saj je dobavna veriga že dosegla kritično točko in preveč udeležencev na trgu izrablja svoj položaj.
Komisija in Parlament sta danes že opravila svoj del tako, da sta poenostavila sistem.
Vprašamo se lahko tudi, zakaj je sploh bilo tako težavno, vendar smo danes opravili svoje delo.
Zdaj morajo nacionalni in evropski organi za konkurenco učinkovito ukrepati na strani kmetov, ki še vedno dobivajo borno plačilo za svoje kakovostne proizvode, ker supermarketi dejansko zlorabljajo svoj dominantni položaj na trgu.
Kot je rekla gospa komisarka, je zdravstveni pregled dobra priložnost, ker preden bo EU začela ukrepati za odpravo očitne pomanjkljivosti, bo vsako pomembno prizadevanje, kot je ta paket, še naprej zasenčeno in prezrto.
v imenu skupine GUE/NGL. - (PT) Na splošno se strinjamo s predlogi iz treh poročil, ki jih je predstavila gospa Jeggle, zlasti s predlogom uporabe proračunskega prihranka za vzpostavitev programa za prestrukturiranje, ki bi ga lahko uporabili za promocijo in ozaveščanje o prehrani v zvezi z mlekom in mlečnimi proizvodi.
Poleg tega menimo, da je pomembno okrepiti obseg in kakovost sistema mleka za šole s širitvijo palete proizvodov, ki se lahko vključijo v sistem, upravljanjem pravega programa za spodbujanje porabe mleka in mlečnih proizvodov, ki bolj ustrezajo okusu otrok in mladih, ter posvečanjem ustrezne pozornosti uravnoteženi prehrani.
Strinjamo se tudi s tem, da morajo obstajati zelo jasna pravila o označevanju konzumnega mleka, saj se nam zdi povsem pravilno, da je treba vsebnost maščob vključiti v tako imenovano oznako proizvoda.
Za konec še opozarjamo na današnje razmere, v katerih proizvodnja mleka ne izpolnjuje trenutnega povpraševanja zaradi potrebe po podpori manj uspešnih kmetovalcev in proizvajalcev mleka ter povečanju subvencij za mleko na najbolj kriznih območjih, zlasti na Portugalskem, pri čemer je treba upoštevati, da bi se lahko na primer na Azorskih otokih proizvodnja mleka povečala brez širitve gostote živali in da je to zelo oddaljena regija z odličnimi pogoji za proizvodnjo mleka.
(SK) v zvezi z razpravo o mini reformi sektorja mleka posebej poudarjam, da je treba na tej seji sprejeti predloga sprememb 5 in 7 k uredbi o skupni ureditvi trga mleka in mlečnih proizvodov.
Predlog spremembe 5 zagotavlja enotno stopnjo pomoči v višini 18,15 EUR/100 kg vsega mleka v sistemu mleka za šole.
Povečanje višine pomoči in poenostavitev sistema bosta nedvomno prispevala k zagotavljanju uravnotežene prehrane in boju proti debelosti med mladimi.
Predlog spremembe 7 določa glavne cilje programa za prestrukturiranje sklada za mleko.
Cilji tega programa, kot so okrepitev ukrepov za ozaveščanje o prehrani in povečanje porabe mleka ter posodobitev proizvodnje mleka na primer v gorskih regijah, so zlasti pobude za nove države članice.
V zadnjih letih sta se namreč v številnih novih državah članicah proizvodnja mleka in število krav zmanjšala za več kot 50 %.
Žal je zaradi tega poraba mleka padla pod količino, ki jo priporočajo zdravniki, zlasti med otroci.
Z odobritvijo teh treh poročil lahko Evropski parlament pomaga doseči ravnovesje med porabo in proizvodnjo mleka v vseh državah Evropske unije.
(DE) Gospod predsednik, gospa komisarka, gospe in gospodje, pridružujem se poročevalki in čestitam odboru za njegovo ogromno podporo, ki je zadosten dokaz o dobro opravljenem delu.
Mini paket za mleko je pomemben korak za evropsko kmetovanje in sektor mleka ter zlasti za spodbujanje uporabe mleka v prehrani.
Uravnotežena prehrana je zlasti pomembna za otroke, pri čemer so mleko in mlečni proizvodi sestavni del takšne prehrane.
Zdrav razvoj naših otrok je odvisen od oskrbe z zdravimi živili, kot so lokalni mlečni proizvodi.
Zato je zelo pomembno spodbujati mleko in vse različne mlečne proizvode, od jogurtov in mlečnih napitkov do proizvodov z nizko vsebnostjo maščob, ki jih imajo otroci in šolarji tako radi.
Eden od razlogov, zakaj je spodbujanje prodaje mleka in mlečnih izdelkov pomembno, je ta, da postaja vedno bolj jasno, da nezdrava prehrana povzroča vedno več zdravstvenih težav tudi med Evropejci.
Proračun za oglaševanje, ki je določen v mini paketu za mleko, bo izboljšal ozaveščenost ljudi, kar bo koristilo celotnemu prebivalstvu.
Pomembno je zagotoviti, da prihranek, ki ga bo omogočila reforma, ostane znotraj sektorja mleka.
Za konec naj povem, da neposredne cene proizvodnje za kmetovalce končno rastejo, vendar ne zaradi tega, ker zdaj proizvajamo biogoriva, ampak predvsem zaradi okoljskih nesreč in boljših trgov znotraj EU in zunaj nje, tj. v tretjih državah.
(FR) Gospod predsednik, gospa komisarka, gospe in gospodje, najprej čestitam gospe Jeggle za odlično opravljeno delo.
Zlasti podpiram njene ugovore v zvezi z odpravo pomoči za zasebno skladiščenje smetane in posnetega mleka v prahu ter uvedbo enotne stopnje pomoči za sistem mleka za šole.
Vendar skupaj s svojimi kolegi opozarjam zlasti na trenutno pomanjkanje mleka, ki je nedvomno nastalo zaradi večjega svetovnega povpraševanja in manjše oskrbe, kar je bilo po mojem mnenju mogoče predvideti.
Zaradi reforme skupne kmetijske politike in padca cen, ki se plačajo proizvajalcem mleka, so se nekateri kmetje, na primer v Franciji, znebili svojih krav molznic ter se bolj osredotočajo na goveje in telečje meso, v Nemčiji pa so kmetje povsem opustili živinorejo in zdaj pridelujejo žito.
Zaradi tega Franciji primanjkuje 100 000 krav, da bi izpolnila svojo kvoto, Evropska unija pa potrebuje milijardo litrov mleka, da izpolni evropsko povpraševanje.
Ta primanjkljaj že resno vpliva in bo še naprej vplival na cene mleka ter posledično tudi na cene mlečnih proizvodov in številnih drugih živil.
Poleg tega se bo zaradi vedno višjih cen krme dvignila tudi cena drugih osnovnih živil, kot sta na primer žito in meso.
To bo seveda povzročalo dodatne težave potrošnikom.
Zato menim, da je treba uvesti instrumente za stabilizacijo cen.
Zlasti je treba čim prej ustvariti dodatne zaloge za varnejši trg, povečati ceno mleka, ki se plača proizvajalcem, da bi jih spodbudili k nadaljnji in večji proizvodnji ter jim pomagali premagovati dvig cen krme, zagotoviti večjo podporo tržnih in distribucijskih poti, čim prej povečati evropske proizvodne kvote ter v okviru pregleda skupne kmetijske politike za leto 2008 oceniti skupno ureditev trga mleka v zvezi s trenutnim pomanjkanjem, in sicer pred obravnavo ukinitve mlečnih kvot leta 2015.
Za konec opozarjam na še težje razmere proizvajalcev mleka na gorskih območjih, ki jih obenem tudi zastopam.
Njihovi stroški proizvodnje so večji, oskrba pa otežena.
Poleg tega je v nekaterih državah, kot na primer v Franciji, pomoč za delno kritje stroškov zbiranja mleka na gorskih območjih manjša.
Proizvodnja mleka je eden od sektorjev, ki največ prispevajo k ohranjanju površin in načrtovanju rabe tal, zlasti na problematičnih območjih.
Zato upam, da se bodo v prihodnjih razpravah o zdravstvenem pregledu in o novi skupni kmetijski politiki ustrezno upoštevale specifične težave gorskih območij.
(DE) Gospod predsednik, gospa komisarka, mleko je zdravo in o tem danes vsi razpravljamo.
Mleko je najstarejši energijski napitek v svetu in zelo pomemben proizvod, zato je dobro, da danes o tem razpravljamo.
Mini paket za mleko, ki je sestavljen iz treh poročil, je zelo pomemben temelj dodatne poenostavitve zakonodaje EU na področju kmetijstva, zato so ukrepi Komisije v zvezi z reformo in poenostavitvijo zelo dobrodošli.
Kot vemo, je reforma skupne kmetijske politike dolgoročen in stalen proces, pri čemer je predlagani mini paket za mleko korak v pravo smer.
Vendar tega ni mogoče doseči čez noč.
Tega se najbolj zaveda Komisija.
Opozarjam na pomemben politični vidik, o katerem so nekateri kolegi že razpravljali, tj. o sistemu mleka za šole.
Odbor za kmetijsko in razvoj podeželja v zvezi s tem poziva k povečanju pomoči s 16,11 EUR/100 kg na 18,11 EUR/100 kg.
To je smiseln popravek in pravilna odločitev.
Gospa komisarka, morda bi lahko zdaj resno preučili program v zvezi z uživanjem sadja v šolah, kar bi najverjetneje veselilo tudi vašega kolega, gospoda Kyprianouja.
Poleg tega pozdravljam standardizacijo vsebnosti beljakovin v mleku in proizvodnji mleka, ker evropskim proizvajalcem omogoča, da pod enakimi pogoji konkurirajo s proizvajalci iz tretjih držav, saj je konkurenca osnovna liberalna potreba.
Obenem je pravilno, pomembno in nujno potrebno, da proizvajalci mleka in mlečne kmetije še bolj združujejo svoja sredstva, s čimer bodo še lažje uveljavili svoj interes na trgu.
Tudi v zvezi s tem je treba še veliko storiti.
Dovolite mi, da z vidika potrošnika predstavim idejo o prihodnosti.
Svetovno povpraševanje po mleku se je povečalo.
To je zlasti očitno v Aziji kot celoti, kjer se zaradi povečanja povpraševanja in cen življenjske prehranjevalne navade spreminjajo.
Žal je za višje cene kriva predvsem trgovina.
Vendar moramo biti tudi iskreni do naših državljanov.
Višje cene so do določene mere izraz ekoloških dejstev.
Nerazumljivo je na primer to, da danes liter mleka stane manj kot liter vode.
Maslo je danes ceneje, kot je bilo pred 20 leti.
Seveda pa moramo državljanom povedati, da je prišlo tudi do nekaterih izboljšav.
Vendar se denar ne sme nameniti trgovini, ampak mora ostati znotraj sektorja.
Še nekaj besed o kvotah.
Očitno jih bomo imeli še nekaj časa.
O tem smo danes razpravljali in slišali smo razloge v prid mlečnih kvot.
Vendar mora trenutna mlečna kvota poteči marca 2015, in sicer ne le za nemške kmetovalce, ki bi nato lahko imeli dobiček od večjega svetovnega povpraševanja po mleku in mlečnih proizvodih.
Gospa komisarka, ko ste na glas povedali, da celo razmišljate o povečanju kvot, bi to lahko razumeli, kot da jih je treba ukiniti.
Moramo biti iskreni in pozvati k ukinitvi mlečnih kvot.
Gospe Jeggle se zahvaljujem za zelo dobro poročilo.
Vam, gospa komisarka, pa želim vso srečo pri nadaljnjih reformah kmetijske politike.
(PL) Gospod predsednik, cilj predlaganih sprememb trga mleka ter ustanovitve sklada za mleko je zagotoviti podporo kmetovalcem in potrošnikom, ne da bi pri tem poslabšali obstoječe razmere.
Nedvomno je treba predvideti izjemne okoliščine in zagotoviti pravo podlago za skladiščenje mlečnih proizvodov v različnih pogojih.
Pomemben del boja za zdravo hrano je zagotavljanje podpore kmetijski proizvodnji na goratih območjih.
Zaradi relativno nizke ravni onesnaževanja se tam proizvaja kakovostno mleko.
Prav tako je pomembno javnost natančno obveščati o mleku ter državi in proizvajalcu, ki sta odgovorna za njegovo proizvodnjo.
To mora vključevati informacije o tem, ali so bile med proizvodnjo mleka uporabljene gensko spremenjene rastline.
To je zlasti pomembno, če je mleko namenjeno otroku.
Za konec čestitam gospe Jeggle za njeno odlično poročilo.
Gospod predsednik, v poročilu so tri točke o skupni ureditvi trga mleka, ki jih zelo podpiram.
Prvič: zasebno skladiščenje smetane in posnetega mleka v prahu se ne sme odpraviti, ampak se mora ohraniti kot varnostna mreža v nestanovitnem sektorju proizvodnje mleka.
Drugič: sistem mleka za šole je izredno pomemben, nenazadnje v boju proti debelosti, ter ga je treba razširiti, da bo vključeval nove in zdrave mlečne proizvode.
Tretjič: program za prestrukturiranje sklada za mleko je treba vzpostaviti za ohranitev prihrankov sektorja mleka, ki bodo nastali z izvajanjem mini paketa za mleko, pri čemer bi se tak sklad uporabljal za promocijo in ozaveščanje o prehrani.
Čeprav so možnosti za mleko trenutno bolj optimistične, se moramo prepričati, da ne bodo sprejeti nobeni ukrepi, ki bi odstranili sedanje varnostne mreže ali preprečili razširitev obetov za mleko.
Prav tako se morajo nastali prihranki ohraniti za industrijo in njeno spodbujanje.
(NL) Gospod predsednik, z nami so le še naši vztrajni predstavniki odbora za kmetijstvo in komisarka za kmetijstvo, za kar se ji zahvaljujem; ob tako pozni uri in zlasti po prejšnji razpravi verjamem, da mleko v tem primeru ni ustrezno okrepčilo.
Vendar ne smemo pozabiti, da razpravljamo o eni od največjih evropskih kmetijskih proizvodenj.
Vse države članice EU proizvajajo mleko in mlečne proizvode, ki predstavljajo 14 % evropskega kmetijskega pridelka.
In to kljub relativno skromnemu deležu iz kmetijskega proračuna.
Sektor mleka nam tudi ponuja kakovostne proizvode in izbiro regionalnih specialitet.
General De Gaulle je to veliko raznolikost proizvodov povezoval z vodenjem svoje države.
"Kako lahko vodiš državo, ki pozna 246 vrst sira?" je vprašal retorično.
O pomenu te opazke za Evropsko unijo 27 držav članic, ki nedvomno pozna na tisoče vrst sira, danes ne bomo razpravljali.
Ne smemo pozabiti, kako pomemben je prispevek kmetovalcev, ki proizvajajo mleko, za podeželje.
Gre za sektor, na katerega smo kljub velikim težavam zadnjih let lahko ponosni.
V zvezi s temi težavnimi leti in današnjim tržnim razvojem zlahka zaidemo v skušnjavo, da se ustavimo pri vprašanjih, ki presegajo obseg te razprave.
Jaz bom izjema in tega ne bom storila, čeprav se je večina poslancev prepustila skušnjavi.
Ponovila bom le vprašanje gospoda Stevensona, katerega upravičeno zanima, kolikšno korist dejansko imajo kmetje od dviga cen.
Vrnimo se k temi naše razprave, torej odličnim poročilom gospe Jeggle.
Zlasti opozarjam na poziv k širitvi sistema mleka za šole.
Povezava med vsebnostjo maščob in podporo je bila upravičeno odpravljena, za to se mi zdi smiselno, da se je treba v okviru širitve sistema osredotočiti predvsem na inovativne in zdrave proizvode, zlasti zaradi vedno večjih težav z debelostjo v Evropi.
Komisarka je že dejala, da v zvezi s tem razpravlja z državami članicami, zato nam morda lahko pove, kdaj lahko pričakujemo konkretne predloge o tej temi in kdaj se bo dejansko sistem razširil.
Za konec se strinjam s poročevalko, da je prezgodaj za ukinitev obstoječih varnostnih mrež, čeprav se trenutno ne uporabljajo, vendar mora tudi to biti obravnavano v zdravstvenem predlogu.
Zadeva torej še ni končana.
(PL) Gospod predsednik, skupna ureditev trga mleka in mlečnih proizvodov je pomembna za posamezne države članice ter celotno Evropsko unijo.
Vsi se strinjamo, da so potrebne določene spremembe, ki pa morajo temeljiti na rezultatih temeljite raziskave in ne na industrijskem ali trgovinskem lobiranju.
Ne smemo pozabiti, da si moramo vedno prizadevati za dobro človeštva in v tem primeru potrošnikov, ki upravičeno pričakujejo, da bomo zaščitili njihove interese.
V zvezi s tem je predlog Evropske komisije, da se ukine tolerančna meja ±0,2 % vsebnosti maščob za konzumno mleko v zvezi z vrednostjo na embalaži, nesprejemljiv.
Izboljšave ureditve trga mleka se morajo začeti s pregledom mlečnih kvot, ki jih je nato treba dodeliti na podlagi porabe.
Ne sme priti do stanja, v katerem na primer mlečna kvota za Nemčijo, ki ima 80 milijonov prebivalcev, znaša več kot 28,6 milijonov ton, medtem ko za Poljsko, ki ima 38 milijonov prebivalcev, znaša manj kot 9 milijonov ton.
V okviru skupne kmetijske politike, vključno s politiko na področju proizvodnje mleka, si moramo zastaviti naslednja vprašanja: kakšen model kmetijstva podpiramo; družinska kmetijska gospodarstva ali kmetovalce s tisočimi in več hektarji?
V primeru družinskih kmetijskih gospodarstev, ki jih podpiram tudi sam, ni potrebe po financiranju zasebnega skladiščenja na kmetijah.
Ta sredstva bi bilo bolje nameniti za predlagani sklad za mleko, ki bi med drugim služila za širjenje informacij o prehrambeni vrednosti mleka in mlečnih proizvodov, podporo sistemu mleka za šole, zagotavljanje podpore za proizvodnjo regionalnih proizvodov ter prestrukturiranje mlečne industrije.
Gospod predsednik, tudi jaz želim čestitati gospe Jeggle za njeno strokovno znanje pri oblikovanju teh poročil.
Poenostavitev je smiselna, vendar radikalne spremembe v tej fazi niso ustrezne.
To je najbrž absurdno, saj je bil sektor mleka in mlečnih proizvodov še nedolgo nazaj zelo pesimističen, in neverjetno je, kako dojemljivi in prilagodljivi so kmetovalci to poletje, prvič po dolgem času sem videla nasmeh na njihovem obrazu, ker se cene mleka izboljšujejo.
Potrošniki ugotavljajo - in Tesco dejansko pravi -, da se je dolgoročen trend zmanjševanja stroškov za hrano ustavil.
Sir Terry Leahy, generalni izvršni direktor družbe Tesco, je nedavno povedal, da se je povsem spremenila prednost, ki jo potrošniki namenjajo hrani, in menim, da to drži in je dobrodošlo, ter upam, da to pomeni premik od "destruktivne" politike supermarketov v zvezi s hrano.
Očitno želimo biti natančnejši glede mleka.
Vsi želimo vedeti, kakšni so vaši načrti za mlečne kvote glede na sedanji položaj na trgu.
Veselimo se vašega odgovora.
Tudi jaz sem brala, da si Kitajska prizadeva, da bi otrokom omogočila dostop do mleka, in ob upoštevanju tega je nenavadno, da naši otroci v Evropi očitno pijejo vse manj mleka.
V zvezi s sistemom mleka za šole, ki je ključen, bi navedla stališče svoje hčerke Áine, ki je stara deset let.
Zavrnila je sistem mleka za šole in menim, da je zanimivo, zakaj je to naredila, saj ima sicer rada mleko, vendar bi se raje zunaj igrala s prijatelji, kot pa sedela in pila mleko, v kar je prisiljena v šoli.
Torej je veliko razlogov, zakaj bi bilo treba ta sistem še preučiti, pri čemer moramo sodelovati s šolami, saj je povprečna poraba mleka na Irskem nizka, poleg tega pa smo zaskrbljeni v smislu boja proti debelosti.
Kot sem rekla, veselim se prihodnosti in zdravstvenega pregleda.
Moje zdravje je trenutno rahlo načeto in menim, da bi skodelica vročega mleka zelo prijala tistim, ki čakamo do te pozne ure.
(PL) Gospod predsednik, poročila gospe Jeggle predstavljajo začetek reforme trga mleka in mlečnih proizvodov.
Dobro je, da o predlogu o ustanovitvi sklada za mleko razpravljamo pred specifičnimi ukrepi za reformo sektorja proizvajalcev in predelovalcev mleka.
Dobro je tudi to, da se z zmanjšanjem števila uredb, ki zadevajo ureditev trga mleka in mlečnih proizvodov v EU, uvaja določena mera prožnosti.
Slabo pa je to, da prožnost ni segla še dlje in da mlečne kvote, tj. praktičen nadzor nad količino proizvodnje, niso bile ukinjene.
Slabo je tudi to, da se je standardizacija v obliki utrjevanja vsebnosti beljakovin in maščob ohranila, ker za razliko od mesne proizvodnje ločuje kakovost proizvoda od proizvajalca.
Za konec v imenu proizvajalcev, predelovalcev in vseh nas upam, da bo ta reforma v primerjavi s prejšnjo dosegla več zastavljenih ciljev.
(ES) Gospod predsednik, najprej čestitam gospe Jeggle za njena poročila, ki podrobno obravnavajo in izboljšujejo predloge Komisije, in upam, da tehnični sporazum, ki je bil dosežen v posebnem odboru za kmetijstvo, ne bo oviral Sveta pri preučevanju sprememb, ki jih je sprejel Parlament, kot je na primer ta, da se pomoči za zasebno skladiščenje ne sme ukiniti.
Poleg tega opozarjam, da ta paket predlogov vsebuje pomembne elemente, ki napovedujejo začetek vmesne stopnje v postopku ukinitve sistema mlečnih kvot do leta 2015.
Kot primer za to navajam znižanje intervencijske cene za posneto mleko v prahu.
Napoved ukinitve mlečnih kvot je sama po sebi ustvarila stanje negotovosti med proizvajalci, česar se komisarka dobro zaveda, posledica tega pa je ohromitev trga mlečnih kvot, kar se izraža v znatno upočasnjenem prestrukturiranju, ki je potrebno vsaj v španskem sektorju.
Na podlagi tega pozivamo Komisijo, da čim prej predstavi predloge o prihodnosti sektorja, ki obravnavajo vprašanja, kot je stopnja postopnega povečanja kvot, morebitno nadomestilo za izgubo pravic do proizvodnje ali neposredna pomoč po novem padcu intervencijskih cen; ta in podobna vprašanja zahtevajo nujni odziv, da bi lahko sektor rešili iz tega stanja negotovosti.
(PL) Gospod predsednik, gospa komisarka, razpravljamo o mini paketu reform trga mleka in mlečnih proizvodov.
Izraz mini paket dobro opisuje predlagane spremembe.
Celovita in ustrezna reforma nas še čaka.
Predlogi iz mini paketa so smiselni in si zaslužijo podporo.
Zadevajo ustanovitev sklada za mleko, ki bo podpiral reformne dejavnosti v tem sektorju, kot je na primer spodbujanje porabe mleka, vključno s porabo v šolah, ali spodbujanje proizvodnje mleka na goratih območjih.
Poleg tega je treba še naprej podpirati zasebno skladiščenje mlečnih proizvodov.
Vendar temeljno vprašanje je, kako je z velikimi reformami trga mleka.
Kot trenutno lahko vidimo, cene mlečnih proizvodov rastejo, kar povzroča inflacijo v vsej Evropski uniji.
Potreba po izvozu mlečnih proizvodov iz EU je vedno večja.
Kakšne so razmere znotraj EU?
Tu vladajo proizvodne kvote in kazni za njihovo prekoračitev.
Kaj je treba narediti?
Sistematično in nadzorovano je treba začeti povečevati mlečne kvote za 2 do 5 % na leto, odvisno od razmer v posamezni državi.
Do leta 2015 moramo postaviti temelje za ukinitev kvot, kar kmetje pričakujejo.
Komisarka je o tem govorila ob številnih priložnostih.
Ali si lahko privoščimo, da čakamo na zdravstveni pregled?
Mislim, da ne.
Menim, da lahko že danes začnemo postopoma povečevati mlečne kvote.
Ponavljam: na počasen, postopen in v celoti nadzorovan način.
(DE) Gospod predsednik, gospa komisarka, gospe ni gospodje, gospa Jeggle je s tremi poročili o mleku opravila odlično delo, za kar se ji zahvaljujem.
Zahvaljujem se tudi komisarki za predloge, ki predstavljajo temelj naše današnje razprave.
Ta tri poročila so predvsem tehnične narave.
Ključna razprava o mleku bo potekala v okviru zdravstvenega pregleda.
Obravnaval bom nekaj točk.
Vesel sem, ker prvo poročilo zadeva standardizacijo vsebnosti beljakovin v mleku v prahu, kar bo prispevalo k prilagoditvi trga.
V drugem poročilu pozdravljam, da bo 27 nacionalnih razredov kakovosti masla nadomestila enotna, na ravni EU veljavna opredelitev kakovosti.
Poleg tega sem vesel, da se več pozornosti posveča vprašanju sistema mleka za šole.
Boljše je, da naredimo mleko in mlečne proizvode okusne za naše otroke, kot pa da moramo razpravljati o zlorabi alkohola med mladimi, tako kot smo danes.
Tretje poročilo predlaga večjo prožnost pri trženju konzumnega mleka.
V zvezi s tem opozarjam komisarko, da je tolerančna meja ±0,2 % previsoka.
Proizvajalci mleka izračunajo vsebnost maščob v mleku, ki ga dobijo od kmetovalcev, na 0,01 % natančno, zato lahko tudi potrošnikom posredujejo natančne podatke o vsebnosti maščob v mleku.
Mleko je dragoceno in zdravo živilo.
Mleko in mlečni proizvodi so sestavni del zdrave prehrane, zato upam, da se bo naraščajoči trend za naše kmetovalce, ki proizvajajo mleko, nadaljeval in da se bo trg večal.
To je nujno potrebno za zagotovitev, da so naši kmetovalci, ki proizvajajo mleko skozi vso leto, bolje nagrajeni.
Nasprotovanje dvigu cen mleka ni upravičeno.
Povprečna poraba v Evropi znaša 260 kg.
Če mora potrošnik plačati 10 centov več, to pomeni 50 centov na teden, česar je proizvodnja mleka v Evropi zagotovo vredna.
(RO) Gospod predsednik, dragi kolegi, ukrep v zvezi s poenostavitvijo skupnega trga mleka je tudi z vidika držav članic pomembna pobuda, ki Evropsko unijo približuje dejanskim potrebam kmetovalcev.
To je omogočila zlasti liberalizacija proizvodnje in trženja mleka.
To je dobra novica zlasti za tiste države, katerih kmetovalci bi morali preveč vložiti za proizvodnjo le ene od treh kategorij mleka, ki so zaenkrat veljavne.
Dvomim, da bi pod trenutnimi tržnimi pogoji kmetovalci lahko prilagodili svojo proizvodnjo do konca prehodnega obdobja, tj. do leta 2009.
Poleg tega Evropski uniji ni treba določati vsebnosti mlečnih proizvodov, dokler obstaja skladnost s fitosanitarnimi standardi.
Zato se popolnoma strinjam s tem ukrepom v zvezi z liberalizacijo.
Poleg tega podpiram uvedbo enotne stopnje pomoči za sistem mleka za šole.
To je pomemben ukrep, ki bo prispeval k socialni koheziji v Evropi, naklonjeni revnejšim regijam, in boju proti debelosti med mladimi.
V skladu z enim od predlogov Komisije mora biti pomoč višja, ker šole in vrtci ne smejo biti prisiljeni v delno kritje stroškov.
Poleg tega bo ta znesek koristil zlasti tistim državam, ki že imajo vzpostavljen sistem pomoči v šolah.
Evropska sredstva lahko prispevajo h kakovosti programov in proizvodov, namenjenih študentom, in bodo nadomestila pomembna proračunska sredstva držav članic, ki se tako lahko uporabijo v okviru izvajanja politik za mlade.
Podpiram tudi ustanovitev evropskega sklada za prestrukturiranje trga mleka.
Ta sklad mora vsebovati tudi proračunsko vrstico za izboljšanje kakovosti, brez katere veliko kmetovalcev v novih držav članic svojih proizvodov po letu 2009 ne bo moglo prodajati.
Ne nazadnje moramo spremembe skupne ureditve trga obravnavati kot del zdravstvenega nadzora v okviru skupne kmetijske politike.
Menim, da je zdaj pravi čas za prestrukturiranje skupnega trga mleka, da se ukine sistem mlečnih kvot.
komisarka. - Gospod predsednik, najprej se želim zahvaliti tistim, ki ste še vedno prisotni za konstruktivno razpravo.
Ker v naših stališčih o mini paketu za mleko ni velikih razlik, bi ob tej priložnosti navedla moje zaključne pripombe glede "očitne pomanjkljivosti".
V zadnjih nekaj tednih so različne zainteresirane strani in mediji posebej poudarjali razvoj cen mlečnih proizvodov v Skupnosti poleti.
Zares sem vesela, da lahko danes razjasnim nekatere stvari, da se izognemo morebitnemu nesporazumu.
Dejstvo je, da so se cene mlečnih proizvodov od začetka leta stalno višale, zlasti kot odgovor na trg in ne kot odgovor na večjo proizvodnjo biogoriv, kot je bilo pravilno navedeno.
Seveda obstajajo razlage za povečanje teh cen in k temu se želim vrniti malo pozneje, vendar želim najprej stvari postaviti v splošni okvir.
Vemo, da se delež dohodka, ki ga evropska gospodinjstva porabijo za hrano, z leti postopno zmanjšuje.
Danes Skupnost porabi le približno 12 % za živila in brezalkoholne pijače, kar je drastično zmanjšanje, kot je razvidno iz porabljenega denarja.
Zanimiva je bila hitra študija nemškega časopisa, ki je pokazala, da je morala oseba leta 1960 delati 11 minut, da bi lahko kupila liter mleka, leta 2006 pa le 3 minute.
Medtem ko povprečna cena masla danes znaša 4,10 EUR, je leta 1982 znašala 4,50 EUR.
Te cene so nominalne in ne upoštevajo inflacije.
Sedanje cene izhajajo iz pretekle nizke stopnje, ki je bila določena po reformi leta 2003, ki je industriji zagotovila trdnejšo konkurenčno osnovo, kmetovalcem, ki proizvajajo mleko, pa nadomestilo za morebitne nizke cene.
Naj se vrnem k bistvenim značilnostim sedanjih razmer na trgu.
Prvič, večina subvencij je bila za nekaj časa opuščenih, pri čemer gre predvsem za izvozna nadomestila, intervencijski odkup in različne pomoči za odprodajo.
Drugič, danes so intervencijske zaloge prazne, pri čemer so bile vse količine prodane na notranji trg.
Oskrba z maslom je bila zmanjšana zaradi manjše proizvodnje in praznih intervencijskih zalog.
Proizvodnja sira je pomenila prednostno uporabo mlečnih maščob do nedavnega, ko so višje cene masla industrijo spodbudile, da je spet razširila proizvodnjo masla.
Četrtič, čeprav je bilo letos pridelano nekoliko več kravjega mleka kot lani, to večjemu povpraševanju ne zadostuje povsem.
Lahko bi naštevala še druge temeljne značilnosti, vendar smo v bistvu danes priča delovanju tržnih sil, ki temeljijo na ponudbi in povpraševanju.
Odnos do trga ni več takšen, kot je veljal pred reformo in pri katerem je intervencijska stopnja določala ceno.
Industrija zdaj sprejema prave tržne odločitve, ki zagotavljajo največje povračilo dodatnih naložb in hkrati omogočajo, da se proizvajalcem mlečnih proizvodov, tj. kmetovalcem, plačujejo višje cene.
V zvezi s tem me veseli pozitiven razvoj cen surovega mleka v zadnjih nekaj mesecih: v nekaterih državah članicah navajajo dvig cen za 15-20 %.
Vendar vemo, da so se stroški proizvodnje povišali in da se bo proizvodnja mleka še naprej povečevala le, če se stopnja dobička lahko ohrani ali celo poveča.
Zato bi ob tej priložnosti naredila pozitiven zaključek.
V zgodovinskem smislu sedanje grosistične in maloprodajne cene niso izredno visoke.
Donos trga je spodbuden za mlečno industrijo in kmetovalce, javna tržna podpora v tem sektorju pa je zdaj bolj ali manj zmanjšana na ukrepe socialnega značaja.
Naših odločitev glede politike ne sme narekovati kratkoročni razvoj v sektorju mlečnih proizvodov in v naslednjih 12 mesecih bomo imeli odlično priložnost in sredstva, da dosežemo trajnostni napredek v sektorju mlečnih proizvodov.
Vemo, da bo sistem mlečnih kvot ukinjen do 31. marca 2015.
Kot sem že navedla, bom novembra začela razpravo o "zdravstvenem pregledu" in po razpravah bomo - tudi tukaj v Parlamentu - pozno spomladi 2008 začeli z zakonskimi predlogi, tako da upam, da se bomo glede izvajanja zakonodaje lahko dogovorili za leto 2009.
V tem okviru bomo izkoristili priložnost za širšo razpravo o celotnem sektorju mlečnih proizvodov.
Preučila bom, kateri ukrepi bi bili primerni za zagotovitev nežnega pristanka ob izteku sistema mlečnih kvot leta 2015.
Kot je že bilo omenjeno, bi bil nežen pristanek lahko dosežen z nekakšnim povečanjem kvot pred letom 2015.
Prepričana sem, da bomo imeli v naslednjih 12 mesecih veliko priložnosti za zelo zanimive razprave, tudi v zvezi s sektorjem mlečnih proizvodov v širšem smislu.
Ta razprava je končana.
Glasovanje bo potekalo jutri.
Pisni izjavi (člen 142)
v pisni obliki. - (PL) Gospod predsednik, predlog Evropske komisije v zvezi z mini paketom za mleko bo zagotovo prispeval k poenostavitvi skupne kmetijske politike in zmanjšanju upravnih obremenitev.
Večina elementov v tem paketu si zasluži podporo, zlasti večje odstopanje glede vsebnosti maščob pri proizvodnji in trženju konzumnega mleka v Skupnosti, kot je bilo prej dovoljeno, ter uvedbo enotne stopnje pomoči za sistem mleka za šole.
Vendar je sporna odprava pomoči za zasebno skladiščenje posnetega mleka v prahu in smetane.
Stališče Evropske komisije je, da upravljavci EU niso uporabili teh instrumentov pomoči za trg mleka, zato jih je treba obravnavati kot zastarele in nepotrebne.
Zaenkrat je težko natančno predvideti dolgoročno prihodnost trga mleka in mlečnih proizvodov, zlasti zaradi trenutnih sprememb skupne kmetijske politike, zato bi bila odprava navedenih instrumentov pomoči, čeprav se trenutno ne uporabljajo, nekoliko prenagljena.
v pisni obliki. - (SV) Stranka Junijska lista je v tem parlamentu velikokrat odločno nasprotovala poročilom odbora za kmetijstvo in razvoj podeželja.
Poročilo o skupni ureditvi trga mleka in mlečnih proizvodov je še eno takšno poročilo odbora, ki trmasto vztraja pri številnih subvencijah za različne skupine kmetijskega sektorja in nadaljnjem protekcionizmu proti zunanjemu svetu.
Dnevni red naslednje seje: gl. zapisnik
Zaključek seje
(Seja se je končala ob 23.40.)
Otvoritev seje
(Seja se je začela ob 9.05.)
Boj proti terorizmu (razprava)
Naslednja točka je skupna razprava o naslednjih ustnih vprašanjih:
, ki so ga predložili gospod Weber, v imenu skupine evropske ljudske stranke (krščanskih demokratov) in evropskih demokratov, gospa Roure, v imenu skupine socialdemokratov v Evropskem parlamentu, gospod Alvaro, v imenu skupine zavezništva liberalcev in demokratov za Evropo, ter gospa Muscardini in gospa Angelilli, v imenu skupine združenje za Evropo narodov, za Svet v zvezi z bojem proti terorizmu (B6-0139/2007) in
, ki so ga predložili gospod Weber in gospod Daul, v imenu skupine evropske ljudske stranke (krščanskih demokratov) in evropskih demokratov, gospa Roure, v imenu skupine socialdemokratov v Evropskem parlamentu, gospod Alvaro, v imenu skupine zavezništva liberalcev in demokratov za Evropo, ter gospa Muscardini in gospa Angelilli, v imenu skupine združenje za Evropo narodov, za Komisijo v zvezi z bojem proti terorizmu (B6-0313/2007).
Gospod predsednik, prosim, da počakamo, da se nam pridruži Svet, ker se mi zdi precej nenavadno, da smo zastavili ustna vprašanja Svetu in Komisiji, zdaj pa o tem vprašanju razpravljamo le s Komisijo.
To ni smiselno.
Prosim, da počakamo, da se nam pridruži Svet in nam prisluhne.
Prosim vas, da mi oprostite, gospa Buitenweg, ampak menim, da to ni primerno, ker ne vemo, kdaj bodo prišli predstavniki Sveta.
Lahko bomo čakali tako dolgo, da razprava ne bo več mogoča.
Poleg tega se razprava začne z govori predstavnikov političnih skupin.
Zato predlagam, da začnemo z njimi.
Ali se Parlament strinja s tem?
(Parlament se je odločil za začetek razprave.)
avtor. - (FR) Gospod predsednik, predsednik Komisije, gospe in gospodje, boj proti terorizmu je področje, na katerem se mora Evropa premakniti od virtualnosti k realnosti.
Zaradi globalne razsežnosti terorizma je potreben globalni odziv.
Vzpostavitev politične Evrope vključuje sposobnost odpraviti nadlogo terorizma; vendar smo še vedno daleč od cilja.
Naša skupina je sprejela pobudo za to razpravo, ker menimo, da se Evropa še ne zaveda v celoti obsega nevarnosti, s katerimi se srečuje.
Glavna in zelo neposredna grožnja je ogrožanje naše vsakodnevne varnosti s strani islamističnih in drugih terorističnih skupin, kot je ETA v Španiji.
To se dogaja vsak dan, gospod komisar.
Druga grožnja, ki je enako zaskrbljujoča, je, da bi lahko te vplivne mreže prevzele nadzor nad politično kulturo evropskih demokracij, da bi ogrozile naše bistvene vrednote in jih nadomestile s svojimi verskimi načeli.
Poskrbeti moramo, da naše države članice bolj sodelujejo v boju proti mednarodnemu terorizmu.
Marčevski odstop koordinatorja za boj proti terorizmu gospoda de Vriesa in njegova neuspešna nadomestitev kažeta, koliko je treba še narediti.
Res je, da je gospod de Vries odstopil iz osebnih razlogov, vendar je bilo jasno, da zaradi nezadostnih sredstev, ki so mu bila dodeljena, ni mogel izpolniti svoje težke naloge.
Pozivamo Svet, ki je odsoten, njegovega predsednika in tudi visokega predstavnika za skupno zunanjo in varnostno politiko EU gospoda Solano ter predsednika Komisije gospoda Barrosa, da izpolnijo svoje obveznosti in čim prej imenujejo novega koordinatorja EU za boj proti terorizmu ter mu dodelijo ustrezna sredstva.
Gospe in gospodje, boj proti terorističnim organizacijam zahteva veliko odločenost in ne more vključevati pogajanj ali popuščanja.
Teroristične organizacije niso tradicionalne centralizirane skupine, ki jih je mogoče premagati s tradicionalnimi vojaškimi operacijami.
Delujejo v obliki mrež in pri izvajanju svojih kriminalnih dejavnosti uporabljajo najnaprednejšo tehnologijo.
Le z nadaljnjim zagotavljanjem finančnih, človeških in obveščevalnih virov bomo imeli možnost za ustavitev teh mrež.
Z medsebojnim spoštovanjem, zagotavljanjem uveljavljanja zakonov in javnih svoboščin, ponovnim potrjevanjem naše zamisli o tem, kaj je človeško, in o življenju v družbi ter sodelovanjem bomo ustavili terorizem, ki, čeprav se pri njem uporabljajo sredstva 21. stoletja, temelji na predsodkih in metodah iz najmračnejših obdobij človeštva.
Ne gre, kot ljudje pogosto pravijo, za razkol civilizacij, ampak za spopad med ljudmi, ki dajejo prednost spoštovanju človeških bitij in pluralizmu pred vsem, in ljudmi, ki bi v imenu džihada uničili vse ljudi, ki ne mislijo enako in imajo drugačna prepričanja.
Žrtve z dne 11. septembra, na katere se bomo spomnili čez nekaj dni, tj. pet let po tragičnih dogodkih na Manhattnu, ter žrtve z dne 11. marca v Madridu in bombnih napadov v Londonu nas spodbujajo k odločnemu ukrepanju.
Evropejci potrebujejo varnost; varnost pri delu, varnost oskrbe z energijo in varnost preskrbe s hrano.
Najmanj, kar lahko naredimo za Evropo poleg zagotavljanja miru, je, da naredimo vse za zagotovitev najosnovnejše varnosti, tj. osebne varnosti.
avtorica. - (FR) Gospod predsednik, predsedujoči Svetu, komisar, države članice so sprejele veliko predpisov za boj proti terorizmu.
Vendar se veliko evropskih držav še naprej spopada z veliko nevarnostjo terorizma, zato je treba po več letih izvajanja teh predpisov oceniti učinkovitost izvajanja evropske zakonodaje na tem področju.
Kljub ukrepom za spodbujanje nacionalnih organov, ki so pristojni za boj proti terorizmu, da si izmenjujejo informacije, je očitno potrebno večje medsebojno zaupanje.
Za zagotavljanje učinkovitega boja proti terorizmu ne potrebujemo dodatne zakonodaje, ampak moramo preveriti, ali države članice ustrezno izvajajo veljavno zakonodajo.
Menim, da bi se morali osredotočiti zlasti na dejansko izboljšanje sodelovanja med državami članicami.
Z oceno bi lahko prav tako naredili revizijo zadevnih uredb.
Zdi se mi, da je treba medtem vzpostaviti ponovno ravnovesje med potrebo naših državljanov po varnosti in ohranitvijo njihove pravice do zaščite zasebnosti.
Sprejeti so bili nekateri ukrepi, ki močno omejujejo naše državljane, zdaj pa lahko vidimo, da nekateri izmed njih niso imeli pričakovanih rezultatov in da lahko dajejo lažen vtis varnosti.
Boj proti terorizmu prav tako zahteva boljše sodelovanje med Evropsko unijo in njenimi partnericami po svetu.
Pri naših čezatlantskih odnosih moramo na primer vztrajati pri pripravi skupne strategije za boj proti terorizmu, pri čemer se spoštujejo temeljne pravice in zasebnost.
Evropska unija mora sprejeti globalni pristop k tem vprašanjem, da bo določila splošna načela za izmenjavo informacij z našimi partnerji v ZDA in za varstvo podatkov pri teh izmenjavah.
Končno, Evropski parlament je bil pogosto izključen iz razprav Sveta o terorizmu.
Menim, da je pomembno, da imamo pravo razpravo, ki bo omogočila boljši demokratični nadzor s strani Evropskega parlamenta in nacionalnih parlamentov.
avtor. - (DE) Gospod predsednik, obdobje 2001-2007 je bilo obdobje šestih let politično motiviranega boja proti terorizmu.
Vse, kar se je zgodilo v teh šestih letih, je bilo prizadevanje za politični odziv na vsak sprejet ukrep.
Vendar ne morem razumeti pristopa v zvezi z razvojem evropske politike boja proti terorizmu v globalnem smislu.
Kakšno vlogo imamo?
Kakšno vlogo želimo imeti v svetu?
Ali imamo osnovni načrt?
Do zdaj Komisija, Svet ali države članice še niso pripravili nobenega načrta ali dokumenta, v katerem bi bila predlagana kratko-, srednje- in dolgoročna strategija za boj proti terorizmu.
Sprejeli smo ukrepe s kratkoročnim vplivom, ki zadržujejo finančne tokove, kar je bilo odlično.
Sprejeli smo ukrepe, katerih cilj je srednjeročni boj proti terorizmu z vključitvijo biometričnih podatkov v osebne dokumente, za kar osebno menim, da ni pravi pristop, vendar je bilo to sprejeto s politično večino.
Kar zadeva dolgoročno obdobje, menim, da na področju razvojne pomoči ni bilo nobenega napredka ali spremembe, ki bi se lahko razumela v smislu varnostne politike.
Prav tako ni bilo nobenega napredka v zvezi s spoštovanjem kultur, iz katerih domnevno izvira terorizem; tj. v zvezi z našim prizadevanjem za življenje v globalnem svetu in dostojnim sobivanjem v globalnem svetu, namesto da našo družbo vsiljujemo ostalemu svetu.
Zato je vprašanje, kakšno vlogo bo sprejela Evropa.
Odziv po 11. septembru 2001 je vključeval različne ukrepe: po vsakem napadu so si zadevne vlade prizadevale za pomiritev prebivalstva s sprejetjem kratkoročnih ukrepov, npr. Združeno kraljestvo se je odločno prizadevalo za uveljavitev hrambe podatkov takoj po tragičnih napadih v Londonu, Nemčija pa si je prizadevala za uveljavitev spletnega iskanja.
Manjka osnovni načrt.
S kršitvijo temeljnih pravic, tako kot v primeru zakonov o izrednih primerih, se ta težava ne bo rešila.
Če se želimo uspešno boriti proti terorizmu, moramo opredeliti, kakšna je vloga Evrope v svetu pri tem boju, ne pa da sprejemamo ukrepe na nacionalni ravni, ki se nato izvajajo le v Evropi.
avtorica. - (IT) Gospod predsednik, gospe in gospodje, dejstvo, da imamo to razpravo v sedanjih okoliščinah, brez navzočnosti Sveta, potem ko smo jo preložili z julija na september, o vprašanjih, ki jih želimo obravnavati, kaže le na to, da Evropa dejansko ni pripravljena, da bi težavo terorizma rešila odločno in celovito ter da je ta parlament še vedno prešibek v političnem smislu.
Nekoč so bile teroristične skupine v različnih narodih EU, imeli smo notranje težave, Evropa je bila že večinoma združena in pogovarjali smo se že o skupni strategiji, ki se nikoli ni uresničila.
Po letu 2001 smo ugotovili, da je terorizem globalni pojav, da ni organiziran v obliki piramide, ampak da je organiziran v celice, ki so med seboj povezane zlasti prek interneta in najboljših informacijskih sistemov ter imajo korenine po vsem svetu in lahko napadejo kakor želijo in kadar želijo.
Kljub temu Evropska unija nima na voljo politike za nadzor nad internetom ali določanje natančnih varnostnih pravil za državljane, ki ne razumejo, katere ukrepe je sprejela EU ali katere ukrepe naj bi sprejela v bližnji prihodnosti.
Najpomembnejši ukrep je uvedba odgovornosti ponudnikov spletnih strani za strani, ki spodbujajo, podpirajo ali upravičujejo teroristične dejavnosti, na primer z obvezno prepovedjo strani, ki so neposredno ali posredno povezane z osebami, ki hvalijo, spodbujajo ali upravičujejo nasilje.
Švica to dela že dolgo časa, medtem ko Evropa še vedno okleva in razpravlja zaman.
Sprejeto ni bilo nobeno skupno stališče za spremljanje lažnih verskih zbirališč ali lažnih imamov, ki so, kot se je nedavno zgodilo na Nizozemskem in v Italiji, uporabljali prostore, ki so namenjeni molitvi, za izkazovanje sovraštva, načrtovanje napadov s spodbujanjem nasilja zoper Zahod, demokracijo, vključno s pravicami žensk, s čimer so dejansko sprožili teroristične napade v naših mestih.
Gospod predsednik, pogovori o skupni strategiji boja proti terorizmu ne zadoščajo več; potrebujemo moč in pogum za sprejetje odločitev, za ukrepanje s ciljem preprečiti prihodnje napade na eni strani in ustaviti teroristične celice, ki se skrivajo v senci, na drugi strani, ter spreobrniti ljudi z uporabo naših vrednot svobode, verske svobode in svobode izražanja, da bi preprečili napade na svobodo.
Nedavne aretacije oseb, ki so bile osumljene načrtovanja napada z uporabo eksploziva na Danskem, kažejo, da zdaj ne smemo postati manj pozorni in da protiteroristični zakoni, ki jih je sprejela Danska, delujejo, poleg tega pa so tudi opozorilo za celo EU.
Ne moremo se več opirati le na učinkovitost naših nacionalnih zakonov in uspešnost preiskovalnih organov iz posameznih držav, ampak potrebujemo več sodelovanja.
Vse prepogosto se s politično korektnostjo prikrije nezmožnost sprejemanja odločitev ali nasprotovanje njihovemu sprejemanju.
Ogroženi so demokracija, svoboda in pravica posameznikov, da živijo v miru in svobodi.
Svobodo je mogoče doseči s pravili.
Narediti moramo vse, kar je politično ustrezno, da zaščitimo naše narode in narode po svetu, ki spoštujejo svoje pravice in se zavedajo svojih dolžnosti.
Z zamudami smo soodgovorni za krivice.
Zaključimo to razpravo s skupnim prizadevanjem za sprejetje takojšnjih ukrepov, ne z domnevnimi levo ali desno usmerjenimi stališči, ampak odločno in združeno.
To bo najboljši način za poklon spominu na žrtve hudodelstev po 11. septembru po vsem svetu.
Terorizem moramo vedno obravnavati kot zločin zoper človeštvo.
avtorica. - (NL) Gospod predsednik, moje najpomembnejše vprašanje za Svet je, ali meni, da je zmotljiv.
Razumljivo je, da Svet občasno dela napake; ali vi menite, da je vseveden?
Ali Svet meni, da so bili vsi ukrepi, ki so bili sprejeti v zadnjih letih na področju boja proti terorizmu, pravi?
Ali poleg tega Svet nedvomno meni, da civilne pravice v nobenem primeru niso bile nesorazmerno kršene?
Če je Svet nezmotljiv, potem ocena ni potrebna, če pa verjame v možnost za izboljšanje razumevanja, potem pa je potrebna.
Prav tako si želim, da bi nas Svet med razpravo obvestil o posebnih ukrepih, ki po njegovem mnenju manjkajo, zlasti o ukrepih, za katere zdaj meni, da so potrebni, vendar še niso bili sprejeti.
Ali se zdaj načrtujejo kakšni ukrepi?
Kršitve civilnih pravic so dovoljene z evropsko zakonodajo, vendar se izvajajo le, če so pri tem izpolnjena merila nujnosti, sorazmernosti in učinkovitosti ter če se lahko ljudje zaščitijo proti zlorabam.
Želim si, da bi Svet ocenil vse ukrepe, ki so bili sprejeti v zadnjih letih, in preveril njihovo skladnost s temi merili.
Ali nam lahko Svet to danes obljubi?
Dovolite mi, da izpostavim nekaj vidikov, ki jih je treba temeljito oceniti.
Prvič, vidik zlorabe: ne smemo dovoliti, da bi lahko državljani postali nenamerne žrtve.
Kot primer bi rada navedla oblikovanje seznama osumljencev terorističnih dejanj.
Vprašanje, ki je povezano s tem, ni, na kakšen način se ljudje in organizacije vključijo na ta seznam, ampak na kakšen način se s tega seznama odstranijo.
Predstavljajte si, da se vaše ime pojavi na teh seznamih.
Vse vaše premoženje in bančni računi se zamrznejo, vendar organi ne začnejo samodejno s pregonom.
To pomeni, da ni nobenih sodnih postopkov, v katerih bi lahko predložili dokaze.
Načelo nedolžnosti, dokler krivda ni dokazana, se ne upošteva.
Poleg tega si lahko predstavljam, da se bančni računi zamrznejo pred objavo dejstev, sicer bi bil denar v trenutku na drugi strani sveta.
Vendar si ne morem predstavljati, da sprejemamo dejstvo, da ljudje ostanejo na seznamih in so tako kaznovani brez ugotovitve njihove krivde.
To je nesprejemljiva obrnitev dokaznega bremena v kazenskem pravu.
Sodišče prve stopnje je že večkrat izjavilo, da je treba ta postopek spremeniti.
11. julija je bilo razsojeno, da sta bila fundacija al Aksa in José María Sison krivično vključena na seznam.
Zanima me, kaj se je Svet naučil iz teh sodnih odločb in ali je pripravljen, da spremeni ali oceni postopek odločanja v zvezi s pripravo takih seznamov ter preuči možnosti posameznikov, da dosežejo pravico.
Drugič, učinkovitost: ali so ukrepi učinkoviti?
Kot primer izpostavljam ukrepe v zvezi s tekočinami.
Več kot milijon ljudi v Evropi se mora pred vkrcanjem na letalo še vedno ukvarjati s plastičnimi vrečkami in jih poslušno napolniti s 100-mililitrskimi steklenicami, ki pogosto končajo v košu za smeti, ker potniki pozabijo na to pravilo, pri čemer ni mogoče opaziti pretirane kršitve civilnih pravic, zlorabe pa je mogoče spremljati.
Vendar ali je ta ukrep učinkovit?
Ali je Svet pripravljen, da oceni učinkovitost na podlagi znanstvenih dokazov?
To je povezano s tretjo točko, tj. sorazmernost.
Ali so ukrepi sorazmerni?
To je še en pomemben vidik za oceno.
Kot primer navajam podatke o potnikih in sporazum z Združenimi državami.
Tudi moja skupina lahko povsem razume željo držav po tem, da vedo, kdo vstopi na njihovo ozemlje.
Glavna težava ni, da se zahteva preveč podatkov, ampak da se ti podatki zahtevajo za zelo različne namene.
Svet take ukrepe vedno utemelji s tem, da je vse to potrebno zaradi boja proti terorizmu.
Vendar se lahko "v skladu z zakonodajo ZDA" ti podatki uporabijo tudi za druge namene, kot je navedeno v sporazumu.
Zato je teoretično mogoče, da namen ni le boj proti terorizmu, ampak tudi boj proti kraji koles ali bančnim goljufijam.
Ali je uporaba podatkov za ta namen sorazmerna?
Ali je Svet poleg tega pripravljen, da opravi revizijo sporazuma na tej podlagi?
Končno, nujnost.
Primer v zvezi s tem je, da se prometni podatki shranjujejo do dve leti, čemer je naša skupina nasprotovala, vendar je dobilo podporo večine v Parlamentu.
Vendar vse informacije, s katerimi sem seznanjen do zdaj, kažejo, da so podatki, stari do tri mesece, najučinkovitejši in najbolj potrebni.
Ali je Svet pripravljen, da preveri, ali se podatki, ki so starejši od treh mesecev, resnično uporabljajo?
Skratka, ali je pripravljen narediti oceno na podlagi meril učinkovitosti, sorazmernosti in nujnosti ter preveriti možnosti za boj proti zlorabam?
Zadnji vidik za oceno je stališče Sveta o kršitvah človekovih pravic v Evropski uniji v povezavi z dejavnostmi CIE.
Evropski parlament je preučil te kršitve kar najbolj podrobno in menim, da je sramotno, da Svet tega ni komentiral.
Njegov komentar bi lahko vključeval njegovo mnenje v zvezi s tem, vidike poročila, s katerimi se strinja in s katerimi se ne, ter ukrepe, ki jih namerava sprejeti.
Ali je Svet pripravljen, da se odzove na poročilo gospoda Fave ali bo še naprej molčal v zvezi s tem?
avtor. - (IT) Gospod predsednik, gospe in gospodje, navajeni smo na izjave, da je boj proti terorizmu prednostna naloga, in na oblikovanje novih političnih zakonodajnih pobud.
Menim, da moramo najprej oceniti odločitve, ki so bile sprejete v zadnjih nekaj letih, in si zastaviti nekaj vprašanj.
Prvič: ali je terorizem postal močnejši ali šibkejši zaradi naših zakonodajnih pobud?
Drugič: ali smo znatno prispevali k razvoju naše pravne kulture in naših vrednot ali pa smo jih izdali v imenu teroristične krize?
Menim, da mora biti naša prednostna naloga, da odgovorimo na ti dve vprašanji, in če bi to storili, bi odkrili, da so bili izredni ukrepi pogosto napačni in da so bili seznami terorističnih organizacij nenatančni ter da so nanje vplivali politični motivi in ne resnična nevarnost teh organizacij.
Imenovali smo osebo za usklajevanje dejavnosti boja proti terorizmu, nato pa smo brez kakršnega koli jasnega razloga ugotovili, da lahko shajamo brez nje.
Zato pozivam Svet, da ne imenuje novega koordinatorja za boj proti terorizmu, ker smo v zadnjih nekaj mesecih ugotovili, da lahko brez težav shajamo brez njega.
Večkrat smo že odločno povedali, da je terorizem sovražnik naše civilizacije, sovražnik demokratične države in mislim, da moramo to še enkrat ponoviti v tem parlamentu: terorizem je barbarstvo.
Teroristični napadi pomenijo odmik od pravne države k primitivni državi.
Vse to drži, vendar namesto da bi se v razpravi osredotočili na ponovno vzpostavitev pravil demokracije, smo se odločili, da bomo to vprašanje reševali z omejevanjem pravil za sobivanje ljudi.
Odločili smo se za boj na domačih tleh naših nasprotnikov, za tekmovanje na področju kršenja človekovih pravic, vojaškega nadzora nad civilnim prebivalstvom in pogajanj o ključnih načelih demokracije.
Prizori iz Abu Graiba ali Guantanama so simbol zmage terorizma nad pravno državo in ključnimi načeli naše pravne kulture.
Drug simbol so leti in ugrabitve CIE v Evropi, pri čemer so nedvomno sodelovale evropske vlade.
Nihče ne komentira teh dogodkov - tako kot moji kolegi poslanci tudi jaz pozivam Svet, da izrazi svoje mnenje v zvezi s tem - nihče jih ne komentira in to so vsi izpostavili.
Ta parlament je govoril o odgovornosti CIE, odgovornosti evropskih vlad, odgovornosti naših obveščevalnih služb.
Komisija in Svet Evrope sta govorila o tem.
Le evropske vlade tega niso komentirale in menim, da je to nesprejemljivo.
Upajmo, da bo danes Svet izrazil svoje stališče o tem vprašanju.
Žal je v Evropi izjema postala pravilo in zdaj moramo jasno razpravljati o vplivih naših zakonodajnih odločitev: biometrični podatki v potnih listih in vizumih, sistem nadzora osebnih podatkov, baze podatkov o telefonskih komunikacijah, baze podatkov o letalskih potnikih, sporazum o evidenci imen letalskih potnikov, sistem SWIFT, sistem shranjevanja prstnih odtisov in uredbe o tekočinah, za katere upam, da jih bomo danes odločno zavrnili, s čimer bomo sporočili Komisiji, da moramo sprejemati odločitve, ki so sorazmerne s tem, proti čemer se borimo.
Menim, da moramo odločno povedati, da smo se odločili za avtoritativno kršenje pravne države, namesto da bi se pri boju proti terorizmu odločili za varstvo pravne države.
Ni jasno - kmalu bom končal, gospod predsednik - ali so v zadnjih nekaj letih evropski državljani bolj ogroženi zaradi terorizma ali zaradi ukrepov, ki so bili sprejeti za boj proti terorizmu.
Ameriška feministična pisateljica je rekla, da moramo biti previdni, kadar nam rešitve ponujajo tisti, ki so odgovorni za naše težave.
Menim, da moramo biti previdni.
predsedujoči Svetu. - (PT) Gospod predsednik, gospe in gospodje, najprej se opravičujem, ker sem malo zamudil v Parlament, kar se je zgodilo le zato, ker sem podcenil gostoto prometa med hotelom in Parlamentom.
Prav tako pozdravljam komisarja Frattinija, ki je tu z nami; poskušal bom odgovoriti na vprašanja poslancev in upam, da bom pojasnil vse, kar ste zahtevali.
Nedavni dogodki v Londonu in Glasgowu ter na meji med Španijo in Portugalsko ter napad v Jemnu so nedvomno potrdili, da terorizem močno ogroža evropsko varnost ter vrednote naših demokratičnih družb, zlasti pravice in svoboščine evropskih državljanov.
Države članice morajo zato nedvomno še naprej sodelovati pri krepitvi in izvajanju protiterorističnih ukrepov ob stalnem spoštovanju človekovih pravic in temeljnih svoboščin, ki so bistvene vrednote v naši družbi, pri čemer bosta njihova zaščita in spodbujanje prispevala k preprečevanju terorizma.
Proti terorizmu se je treba boriti na nacionalni in mednarodni ravni.
Mednarodno sodelovanje je bistveno orodje za učinkovit boj proti tej težavi na nacionalni in večstranski ravni.
Vemo, da je terorizem svetovna grožnja in da je zato potreben usklajen odziv, ki bo nujno vključeval večji pretok in izmenjavo informacij, notranje usklajevanje stališč, usklajevanje/partnerstva s tretjimi državami, izvajanje svetovne strategije boja proti terorizmu, pri čemer bi imeli vodilno vlogo Združeni narodi, ter tesno sodelovanje z različnimi regionalnimi in mednarodnimi organizacijami, ki sodelujejo v boju proti terorizmu.
Ukrepanje Evropske Unije se je po 11. septembru 2001 okrepilo ter nato še po grozovitih napadih v Madridu leta 2004 in v Londonu leta 2005.
Svet je decembra 2005 sprejel strategijo EU za boj proti terorizmu, s katero se je Unija zavzela za globalen boj proti terorizmu ob spoštovanju človekovih pravic in omogočanju državljanom, da živijo v območju svobode, varnosti in pravičnosti.
Strategija EU za boj proti terorizmu vključuje štiri področja: preprečevanje, zaščito, pregon in odziv.
Predsedstvo potrjuje, da Svet resnično izvaja šestmesečni pregled stanja v zvezi z izvajanjem strategije EU za boj proti terorizmu in strategije za boj proti financiranju terorizma ter letno oceno izvajanja strategije za boj proti radikalizaciji in novačenju teroristov.
Svet prav tako vsakih šest mesecev pregleda akcijski načrt za boj proti terorizmu, akcijski načrt za radikalizacijo in novačenje pa pregleda vsako leto.
Ta proces spremljanja omogoča Svetu, da določi, kateri ukrepi, predlagani na ravni EU, niso bili sprejeti ali se niso ustrezno izvajali na ravni držav članic.
Prav tako omogoča Svetu, da napreduje na področju nekaterih politik.
Predsedstvo se je na primer odločilo, da bo pospešilo delo na področju eksploziva.
Sprejemanje nekaterih ukrepov na področju policijskega in pravosodnega sodelovanja v kazenskih zadevah se je upočasnilo zaradi potrebe po soglasnem odločanju na tem področju.
Sprejetje in izvajanje protiterorističnih ukrepov se bosta pospešila z ratifikacijo Pogodbe, ki jo mora odobriti medvladna konferenca na podlagi mandata, ki ga je sprejel Evropski svet na svojem zadnjem junijskem zasedanju.
Kar zadeva potrebo po tesnejšem sodelovanju med organi pregona in varnostno obveščevalnimi službami, varnostne službe držav članic že tesno in zelo učinkovito sodelujejo v skupini za boj proti terorizmu.
Europol je pripravil zelo učinkovite analitične datoteke, v katere organi pregona držav članic pošiljajo vedno več informacij.
Nedvomno je treba narediti še več.
Evropski parlament ohranja tesen neposredni dialog s Svetom in Komisijo.
Predsednik Sveta, podpredsednik Komisije in predsednik Odbora za civilne svoboščine, pravosodje in notranje zadeve so se 16. maja 2007 sestali, da bi pregledali različne politike boja proti terorizmu in izvajanje strategije EU za boj proti terorizmu.
Ta srečanja na vsakih šest mesecev so izjemno koristna pri doseganju soglasja o politikah, ki jih je treba razviti na področju boja proti terorizmu.
Kar zadeva stališče koordinatorja EU za boj proti terorizmu, je generalni sekretar/visoki predstavnik obvestil države članice, da v tesnem sodelovanju s predsedstvom preučuje, na kakšen način bi bilo najbolje uskladiti delo na področju boja proti terorizmu v Svetu.
Kar zadeva odnos med koordinatorjem EU za boj proti terorizmu in situacijskim centrom, situacijski center ne sodeluje pri pripravi politike EU na področju boja proti terorizmu ali usklajevanju dela na področju boja proti terorizmu, ki ga izvaja Svet, in ne spremlja nadaljnjega ukrepanja v zvezi z odločitvami Sveta.
Na področju boja proti terorizmu je njegova pristojnost omejena na predstavitev strateških ocen terorističnih groženj Svetu na podlagi informacij, ki jih predložijo nacionalne službe.
Prav tako podpira ureditve EU za usklajevanje v izrednih primerih in v primeru krize, ki se lahko izvajajo z namenom zagotavljanja pomoči pri uskladitvi odziva na resne krize, ki bi lahko vključevale teroristične napade, na ravni EU.
To je mehanska funkcija, ki vključuje razširjanje informacij, zagotavljanje prostorov za srečanja in podpiranje obstoječih ureditev za odločanje v institucijah.
To ni vloga usklajevanja.
Kljub temu je Svet na podlagi ocene tveganja, ki jo je pripravil SitCen, odobril politična priporočila na različnih področjih, kot je področje eksploziva, da bi se preprečila njegova nezakonita uporaba pri teroristih.
Predsedstvo ne dvomi, da ima njegovo prizadevanje v boju proti terorizmu podporo evropskih državljanov, ki so poleg tega v času zadnjih napadov jasno izkazali svojo solidarnost do žrtev teh napadov in željo po odzivu EU.
Predsedstvo ima pri pripravi take strategije za boj proti terorizmu podporo partnerjev, ki svoje zamisli predstavijo v razpravah na visoki ravni, in zlasti Evropskega parlamenta, ki ima ključno vlogo.
Skladnost z določbo iz člena 6 Pogodbe o Evropski uniji je izjemno pomembna za Svet, tako kot skladnost z vsemi drugimi členi iz pogodb.
Sodelovanje in dialog s tretjimi državami sta glavni del strategije EU za boj proti terorizmu.
Že samo v tej polovici leta je načrtovan tristranski dialog z Rusijo, Združenimi državami Amerike, Alžirijo in Marokom, kar kaže na zanimanje za razširitev dialoga s temi državami.
Evropska unija ima prav tako dialog na področju boja proti terorizmu z drugimi državami in mednarodnimi organizacijami.
Nato bodo, kar zadeva naše sredozemske partnerje, organizirana običajna priložnostna srečanja strokovnjakov Euromeda v zvezi s terorizmom, s čimer se bo zagotovila možnost za obsežnejše razprave z našimi sredozemskimi partnerji o zadevi, ki je ključnega pomena v zadevni regiji, in ki bo osredotočena na izvajanje prednostnih področij evrosredozemskega kodeksa ravnanja o boju proti terorizmu.
Povedati je treba, da ima Predsedstvo, zlasti z Združenimi državami Amerike, z različnimi organi na različnih ravneh redne pogovore v zvezi z bojem proti terorizmu, ki vključujejo teme, kot sta radikalizacija in novačenje teroristov, vključno z uporabo interneta pri ekstremističnih skupinah, analizo teroristične grožnje, sodelovanjem v mednarodnih forumih, javno/zasebnimi partnerstvi za boj proti terorizmu, zlasti v zvezi z varnostjo eksploziva, zaščito ključne infrastrukture, financiranjem terorizma, poleg drugih vrst sodelovanja med civilnimi in policijskimi organi.
Portugalsko predsedstvo naj bi skupaj z Združenimi državami organiziralo delavnico o izvajanju finančnih kazni za namen boja proti terorizmu.
Obe strani sta prav tako večkrat izpostavili vprašanje spoštovanja človekovih pravic pri boju proti terorizmu in predsedstvo meni, da je zelo pomembno nadaljevati ta dialog, ki je po njegovem mnenju bistven za obe strani.
Na koncu bi rad izpostavil, da je krepitev območja svobode, varnosti in pravičnosti na podlagi haaškega programa in ustreznega akcijskega načrta ena od glavnih prednostnih nalog skupnega 18-mesečnega programa nemškega, portugalskega in slovenskega predsedstva.
Boj proti terorizmu je eden od pomembnih izzivov na tem področju; ta tri predsedstva so med svoje cilje vključila tesnejše sodelovanje za boj proti terorizmu z izvajanjem strategije EU za boj proti terorizmu.
Z vašim dovoljenjem, gospod predsednik, bom zdaj odgovoril na ustno vprašanje št..
Obveščam Parlament, da Svet Evropske unije izvaja redni pregled boja proti terorizmu, kar sem že povedal, in da opravljamo tudi letni pregled strategije in akcijskega načrta za boj prot radikalizaciji in novačenju teroristov, vsakih šest mesecev pa opravimo pregled strategije za boj proti financiranju teroristov.
Svet bo kmalu prvič predstavil poročilo o izvajanju komunikacijske strategije, ki je namenjena medijem in je bila odobrena julija 2006.
V skladu s strategijo za boj proti terorizmu je treba med vsakim predsedstvom organizirati srečanje za boj proti terorizmu na visoki ravni med Svetom, Komisijo in Evropskim parlamentom.
Taka srečanja so bila organizirana med avstrijskim in nemškim predsedstvom.
Vloga nacionalnih parlamentov se bo z novo pogodbo, o kateri zdaj razpravlja medvladna konferenca, okrepila.
Glavna prednostna naloga je izvajanje veljavnih ukrepov.
Svet pri oceni uporablja različne mehanizme, kot je postopek strokovnega ocenjevanja EU za nacionalne ukrepe boja proti terorizmu, ocena izvajanja evropskega naloga za prijetje, ocena izmenjave informacij med Europolom in državami članicami ter med državami članicami itd.
Novi ukrepi se že analizirajo, na primer evropski program za zaščito ključne infrastrukture ali ukrepi v zvezi s tehnološkim programom biološke priprave itd.
Svet je pripravil oceno izmenjave informacij med Europolom in državami članicami ter med posameznimi državami članicami.
Generalni sekretar Javier Solana preučuje, na kakšen način bi se naloga najbolje izpolnila v generalnem sekretariatu.
Prav tako se obravnavata mandat in naloga morebitnega novega koordinatorja.
Tako kot vse druge institucije tudi Svet zavezuje določba iz člena 6 Pogodbe o Evropski uniji, ki navaja, da Unija temelji na načelih svobode, demokracije, spoštovanja človekovih pravic in temeljnih svoboščin ter pravne države.
Spodbujanje teh vrednot je ena od prednostnih nalog EU.
Zavzemanje držav članic za spoštovanje temeljnih pravic je prav tako vključeno v listino o temeljnih pravicah Evropske unije.
Poleg tega države članice Evropske unije, kot članice Sveta Evrope, zavezujejo obveznosti, ki izhajajo iz evropske konvencije o človekovih pravicah.
Agencija Evropske unije za temeljne pravice krepi sposobnost EU za spremljanje in zbiranje informacij, s čimer se spodbuja čim večje spoštovanje temeljnih pravic.
Države članice EU morajo zagotoviti, da so ukrepi, ki jih sprejmejo, skladni z njihovimi obveznostmi v skladu z mednarodnim pravom, zlasti mednarodnim humanitarnim pravom, pravom človekovih pravic in begunskim pravom.
Predsedstvo meni, da je treba pri boju proti terorizmu spoštovati človekove pravice, glede na to, da so pravna država, odgovorno vodenje in varstvo temeljnih svoboščin orodja v boju proti terorizmu.
To načelo je bistveni del strategije za boj proti terorizmu, ki jo je, kot veste, Svet sprejel decembra 2005.
Zdaj bom povedal nekaj besed o sodbi Sodišča prve stopnje Evropskih Skupnosti z dne 12. decembra 2006, na katero se sklicuje to vprašanje.
Najprej izpostavljam, da sodba v zadevi T-228/02 z dne 12 decembra 2006, ki je znana kot zadeva OMPI (Organisation des Modjahedines du Peuple d'Iran proti Svetu Evropske unije), ne utemeljuje sklepa, da se s prakso terorističnih seznamov EU krši zakonodaja EU.
Sodišče ni obsodilo prakse terorističnih seznamov, ampak je le menilo, da nekatere temeljne pravice in zagotovila, vključno s pravico do obrambe, pravico do navedbe razlogov in pravico do učinkovite pravosodne zaščite načeloma v celoti veljajo v zvezi s sprejetjem odločitve Komisije o zamrznitvi sredstev v skladu z Uredbo (ES) št. 2580/2001.
Drugič, splošno je znano, da je Svet že sistematično opravil potrebno revizijo postopkov v zvezi s seznamom oseb in subjektov, za katere velja Uredba (ES) št. 2580/2001.
Svet je sprejel zlasti naslednje ukrepe za izvršitev sodbe v zadevi T-228/02: opozoril je na možnost spodbijanja odločitve Sveta na sodišču prve stopnje Evropskih skupnosti; izpostavil je, da je bilo mogoče predložiti Svetu zahtevo skupaj z dokazno dokumentacijo za preučitev odločitve o vključitvi na seznam ali ohranitvi na njem - take zahteve je treba obravnavati takoj po njihovem prejetju; vsem osebam, skupinam in subjektom, za katere je bilo to praktično izvedljivo, je pojasnil razloge - v drugih primerih so bile osebe, skupine in subjekti obveščeni z obvestilom, objavljenim v Uradnem listu Evropske unije; vsaj vsakih šest mesecev opravi splošni pregled seznama v skladu s postopki, ki so opisani zgoraj, pri čemer vedno ustrezno upošteva vse dodatne informacije.
Svet se je prav tako odločil, da bo ustanovil novo delovno skupino - delovno skupino o skupnem stališču št. 931 - ki naj bi obravnavala zahteve za vključitev na seznam ali črtanje z njega ter se pripravila na redni pregled seznama v Svetu.
Mandat, praktična ureditev in delovne metode te nove delovne skupine so vključene v javni dokument, ki ga ja sprejel Svet.
Vsi tisti, ki so vključeni na seznam, za katerega velja Uredba (ES) št.
2580/2001, se obravnavajo na enak način, kar je razvidno že iz prejšnjega odgovora.
Vloga in pristojnost institucij sta določeni v pogodbah. Svet sprejme potrebne ukrepe za izvajanje sodb Sodišča v skladu z določbami člena 233 Pogodbe o ustanovitvi Evropske skupnosti.
Kar zadeva parlamentarni nadzor nad odločitvami, Svet vedno upošteva postopke iz pogodb.
Pomembno je navesti, da smo se pri sprejetju Uredbe (ES) št. 2580/2001 posvetovali z Evropskim parlamentom v skladu s členom 308 Pogodbe o ustanovitvi Evropske skupnosti.
Najlepša hvala za vašo pozornost.
(Ploskanje.)
podpredsednik Komisije. - Gospod predsednik, Komisija se še vedno v celoti zavzema za izvajanje strategije EU za boj proti terorizmu, tj. akcijski načrt, ki je bil, kot je pravkar povedal Svet, potrjen leta 2005.
Naš politični cilj je še vedno vzpostavitev pravega ravnovesja med temeljno pravico državljanov do varnosti, tj. predvsem pravico do življenja, in drugimi temeljnimi pravicami posameznikov, vključno z zasebnostjo in procesnimi pravicami.
Vsi viri navajajo, da je nevarnost novih terorističnih napadov še vedno velika.
Organi naših držav članic so preprečili veliko napadov, za kar jim moramo biti zelo hvaležni.
Pri tem izpostavljam Španijo, Italijo, Belgijo, Združeno kraljestvo in Nemčijo.
Včeraj so danski organi razkrili skupino mladih danskih teroristov, ki so se pripravljali na bombni napad.
Minister Espersen je povedal, da je to najresnejši primer terorizma na Danskem.
Danes zjutraj smo izvedeli, da so bili osumljeni teroristi aretirani v Frankfurtu, nemški minister za obrambo pa je povedal, da naj bi bil napad neizbežen.
Ali zares menite, da v vseh teh primerih nismo nič dosegli?
Ali se ne strinjate, da je preprečitev zadnje stopnje terorističnega napada že sama po sebi odličen dosežek za Evropo?
Moj odgovor je - da.
(Ploskanje.)
Zato ni prostora za samozadovoljstvo ali nepazljivost.
Najprej bom izkoristil to odlično priložnost in vas obvestil o paketu ukrepov, ki ga pripravljajo naše službe in ga bo Komisija sprejela jeseni v tesnem sodelovanju s portugalskim predsedstvom.
Delamo na področju preprečevanja in pregona.
Ta paket bo vključeval evropski akcijski načrt za varnost ravnanja z eksplozivom, predlog o spremembi okvirnega sklepa o boju proti terorizmu za obvladovanje zlorab interneta v teroristične namene in predlog o evropski politiki na področju evidence imen letalskih potnikov.
Poleg tega bo sveženj vključeval poročilo o oceni izvajanja okvirnega sklepa o boju proti terorizmu v državah članicah.
V nadaljevanju bom povedal nekaj besed o teh sestavnih delih.
Evropski akcijski načrt o eksplozivu je nadaljevanje sporočila Komisije iz leta 2005 o tej temi, njegov cilj pa je odziv na večkratne pozive Evropskega sveta in Sveta ministrov za notranje zadeve k izboljšanju stanja na področju eksploziva v Evropi.
Zagotovo se spomnite, da so bili pri napadih v Madridu uporabljeni eksploziv in detonatorji, ki so na voljo na tržišču, zaradi česar je bil potreben poziv k ukrepanju EU na tem področju.
Vesel sem, ker lahko poročam, da so naše službe skupaj z različnimi zainteresiranimi stranmi, vključno s predstavniki zasebnega sektorja, naredile veliko dobrega.
Javno-zasebna strokovna skupina, ki sem jo ustanovil, mi je predložila poročilo, ki se bo po mojem mnenju izkazalo za revolucionarno ter ki vsebuje okrog 50 dragocenih in konkretnih priporočil za izboljšanje varnosti ravnanja z eksplozivom, predhodnimi sestavinami in detonatorji po celotni EU.
Ta priporočila se bodo uporabila kot podlaga za evropski akcijski načrt, ki ga je treba, kot sem že povedal, sprejeti do novembra.
Ukrepi, ki bodo predlagani v njem, vključujejo na primer pripravo evropske zbirke podatkov o eksplozivu pri Europolu s povezavami do vseh pristojnih služb v državah članicah, poleg sistema zgodnjega opozarjanja, z uporabo katerega so te službe na podlagi verodostojnih obveščevalnih podatkov zelo hitro obveščene, na primer o kraji eksploziva ali odkritju novega načina delovanja teroristov.
Pri tem izpostavljam internet in način, na katerega to orodje, ki je prineslo neverjetne koristi za naš svet, zlorabljajo teroristi.
Vsi vemo, da teroristi uporabljajo internet enako kot ostali državljani, na primer pri načrtovanju napadov ali širjenju sporočil, s katerimi dejansko spodbujajo k terorističnim napadom.
Teroristi uporabljajo tudi e-učenje.
Na internetnih spletnih straneh so na primer na voljo podrobne informacije o vseh vrstah terorističnih taktik, vključno s proizvodnjo eksploziva.
Cilj predloga, ki sem ga pravkar navedel, je zagotavljanje, da bodo postale te oblike negativnega in kriminalnega ravnanja kaznive po vsej EU.
Drugi del tega paketa ukrepov je povezan z zamislijo o evropski politiki na področju evidence imen letalskih potnikov.
Ta predlog še ni bil dokončno obravnavan, glavni cilj Komisije pa je zagotoviti, da vsaka država članica zbira evidence imen letalskih potnikov, jih obdela in po potrebi izmenja z drugimi.
Do zdaj so bile evidence imen letalskih potnikov večinoma povezane s pogajanji, katerih cilj je bil zagotavljanje, da naši partnerji in zavezniki, zlasti v Združenih državah, na pravilen način obdelujejo podatke o evropskih državljanih.
Mislim, da je zdaj čas, da nekoliko spremenimo našo usmeritev in namenimo sredstva za zagotavljanje varnosti v Evropski uniji.
Poleg Združenih držav je tudi Unija potencialna tarča terorističnih napadov, pri čemer sta uporaba in analiza evidenc imen letalskih potnikov pomembno sredstvo kazenskega pregona za zaščito naših državljanov, ki si zaslužijo enako zaščito kot državljani Združenih držav.
Zadnji del paketa vključuje drugo poročilo o izvajanju okvirnega sklepa o boju proti terorizmu.
Novo poročilo bo vključevalo tudi informacije o stanju v novih državah članicah, ki ni bilo na voljo leta 2004, in lahko si mislite, zakaj.
Pri tem izpostavljam splošnejše vprašanje, povezano s celovito in obsežno oceno vseh protiterorističnih ukrepov, ki so bili sprejeti do zdaj.
Seveda podpiram načelo ocenjevanja učinkovitosti politike.
Zlasti kar zadeva politiko na področju pravice, svobode in varnosti, bi se lahko zavedali, da delo v zvezi z razvojem splošnih ocenjevalnih mehanizmov še ni končano.
Pripravljen sem na sodelovanje, tako kot sem v preteklosti sodeloval s Parlamentom in zlasti z Odborom za državljanske svoboščine, pravosodje in notranje zadeve, pri oceni sedanjih ukrepov, vključeno z mednarodnimi in evropskimi sporazumi z našimi mednarodnimi partnerji.
Izpostavljam, da je moj cilj okrepiti in ne oslabiti našo sposobnost učinkovitejšega preprečevanja in pregona terorizma.
V celoti se strinjam, da je izmenjava informacij med državami članicami in evropskimi institucijami bistveni del boja proti terorizmu.
Kot veste, sem bil dejaven na tem področju.
V zadnjih letih sem predložil več predlogov o varstvu podatkov v tretjem stebru, načelu dostopnosti in hrambi podatkov o elektronskih komunikacijah.
Žal razen hrambe podatkov v Svetu še ni bilo mogoče doseči sporazuma o teh predlogih, zlasti o varstvu podatkov v tretjem stebru.
Vendar si še naprej prizadevam za njihovo sprejetje, pri čemer smo s portugalskim predlogom načeloma dosegli dogovor, da do decembra poskusimo dokončno sprejeti okvirni sklep o varstvu podatkov v tretjem stebru.
Zelo pogosto se izpostavlja, da je za učinkovito sodelovanje potrebno medsebojno zaupanje, zlasti pri boju proti terorizmu.
Menim, da lahko zaupanje spodbudimo sami na dva načina.
Prvič, z zagotavljanjem vzpostavitve jasnega in ustreznega pravnega okvira, s katerim se zagotavlja, da bodo zagotovljene informacije ustrezno obravnavane, in drugič, s spodbujanjem čim več skupnih mednarodnih izkušenj, vključno s skupnimi tečaji usposabljanja, da se bodo ljudje, ki delajo na tem področju, med seboj spoznali in spoštovali.
V zvezi s situacijskim centrom (SitCen) izpostavljam, da je Svetu zagotovo zagotovil koristno strateško analizo terorističnih groženj, pri čemer sem s pomočjo gospoda Solane vzpostavil zelo dobro praktično sodelovanje na tem področju.
Vseeno si ne predstavljam, da bi imel SitCen vlogo na področju operativnega sodelovanja, zlasti ne v obliki sredstva za usklajevanje preiskav, ker je njegov mandat omejen na obravnavo neosebnih informacij.
To je naloga, ki je bolj primerna za Europol in Eurojust.
Mislim, da bi morale biti te organizacije bolje opremljene za obravnavo takih nalog.
Ne smemo pozabiti, da glede na zadnjo raziskavo Eurobarometra velika večina naših državljanov, tj. kar 84 %, močno podpira ukrepanje EU na področju boja proti teroristom in organiziranemu kriminalu.
Zato na podlagi teh podatkov okrepimo Europol in Eurojust.
Seveda morajo biti vsi ukrepi, ki jih sprejmemo, v skladu s temeljnimi pravicami in členom 6 Pogodbe.
Državam članicam nameravam predložiti vprašalnik o protiterorističnih ukrepih, ki so jih sprejele, njihovi učinkovitosti in načinu, na katerega so ti ukrepi povezani z okvirom človekovih pravic.
Pripravljen sem deliti podatke in rezultate te raziskave z vami.
Končno, menim, da so pri našem prizadevanju za boj proti terorizmu potrebni skupni ukrepi ter popolna predanost Sveta, Parlamenta in Komisije.
Pripravljen sem, da se ponovno pozitivno odzovem na morebitna naslednja povabila tega Parlamenta ter Odbora za državljanske svoboščine, pravosodje in notranje zadeve, kar delam že od svojega imenovanja v Komisijo.
(Ploskanje.)
v imenu skupine PPE-DE. - (DE) Gospod predsednik, gospe in gospodje, gospod Catania, ki je govoril prej, je rekel, da se evropska javnost boji, da pravna država propada.
Evropska javnost lahko v današnjih časopisih prebere o aretacijah teroristov na Danskem, ki so jasno načrtovali napade.
Nemško javnost je danes prebudila novica, da so trije teroristi načrtovali napad na letališče v Frankfurtu na Majni.
Javnost je prestrašena.
Zaskrbljena je.
Terorizem v Evropi je povzročil smrt več ljudi in veliko trpljenja.
Javnost pričakuje varnost.
Naša naloga v vlogi evropskih politikov je, da se s tem spoprimemo.
Kakšen je Evropski odgovor?
Potem ko sem danes poslušal predsedujočega Svetu, sem ugotovil, da sta se pojavili stagnacija in ohromitev.
Razočaran sem.
Kot vemo, je terorizem razširjen po vsej Evropi.
Celice pri svojem delu uporabljajo internet in različne metode.
Ministri za notranje zadeve opravljajo svoje delo na nacionalni ravni in verjamejo, da imajo stvari pod nadzorom.
Tudi jaz podpiram ocenjevanje in preverjanje ukrepov, ki smo jih izvajali, vendar je potreben tudi nov zagon.
Terorizma nismo premagali.
Potrebujemo nov začetek.
Zato skupina Evropske ljudske stranke (Krščanski demokrati) in Evropski demokrati podpiramo to pobudo.
Terorizem je usmerjen proti našemu načinu življenja, zato izpostavljam, da je boj proti njemu kulturni izziv.
Evropa se na primer zavzema za enakost spolov, zato si ne želimo prisiljenih porok v Evropi.
Vse, ki prisilijo mlada dekleta v poroko, je treba kaznovati.
Evropa se zavzema za strpnost, zato si ne želimo pridigarjev sovraštva in njihovega obsojanja drugih verstev.
Podpiram izgon takih ljudi iz Evrope.
Zato bi vsem pridigarjem rekel: noben bog ne odobrava umora.
Rad bi pozval, da se z današnjo razpravo zagotovi podpora Svetu in zlasti Komisiji, ki je predložila dobre predloge, da se bo pripravila nova spodbuda.
v imenu skupine PSE. - (NL) Gospod predsednik, menim, da je pomembno, da imamo danes to razpravo.
Prav tako je pomembno, da Parlament zastavi vprašanja o napredku v zvezi s sodelovanjem med državami članicami na tem prednostnem področju, tj. boj proti terorizmu.
Nekatere skrbi, ali je sodelovanje zadovoljivo in ali je odziv Sveta na grožnjo, ki je bil danes že večkrat opisan, ustrezen.
Pomanjkanje nujnosti je postalo očitno v zvezi z napredkom Sveta glede več točk.
V zvezi s tem je prav tako pomembno vprašanje naslednika gospoda Gijsa de Vriesa na mestu koordinatorja za boj proti terorizmu, ki je prosto že več mesecev.
Odprto je tudi vprašanje, kaj se je zgodilo z odzivom Sveta na poročilo gospoda Fave, tj. izčrpnim poročilom Parlamenta o CII in nekaterih praksah, ki se uporabljajo v boju proti terorizmu.
Sodelovanje ni vedno tako, kot bi moralo biti, kljub - to moramo izpostaviti - ogromnemu prizadevanju komisarja Frattinija, ki je pravkar dodatno razložil svoj aktiven pristop.
Vendar je seveda to, kar želi narediti in kar lahko naredi, na koncu delno odvisno od tega, kar mu omogoči Svet.
Danes bi rad izpostavil zlasti pomemben vidik, ki sta ga izpostavila že komisar in predsedujoči, to sta radikalizacija in novačenje.
Poiskati moramo najboljši način za boj proti radikalizaciji - ne glede na to, ali so razlogi zanjo verski ali desničarsko ekstremistični - tudi na evropski ravni, in sicer v obliki sodelovanja med državami članicami.
V zvezi s tem je pomembno, da se poišče način za vzpostavitev stika z mladimi, ki so dovzetni za tak način radikalizacije.
To je ena od prednostnih nalog Sveta, pri čemer bosta tudi Komisija in Parlament v bližnji prihodnosti dodatno razpravljala o tej temi.
Prizadevati si moramo, da bomo poiskali razloge, ki mlade, kot posledica radikalizacije, včasih spodbudijo k sodelovanju v terorističnih dejavnostih.
Ti razlogi vključujejo nezadovoljstvo s svojim položajem, nezadovoljstvo z dogajanjem v mednarodni politiki ali polarizacijo družbe, potrebo po iskanju pomena in razočaranje nad svetovno politiko.
Eden od razlogov je lahko tudi revščina.
Vse te razloge moramo pregledati, če želimo oblikovati učinkovit dostop.
Razlogi mladih, ki so izvedli napade v Maroku, so pogosto popolnoma drugačni od razlogov odgovornih za napad na Nizozemskem, na primer moškega, ki je umoril Thea van Gogha.
Združiti se moramo in poiskati načine, na katere se bomo lahko borili proti radikalizaciji, in izboljšali okoliščine, da mladi ne bodo tako zelo dovzetni za spodbujanje k radikalizaciji in nasilju.
Glavni izziv je znižanje števila radikaliziranih mladih.
Pri tem je ustrezna represivna politika: boj proti tistim, ki spodbujajo druge k nasilju, boj proti virtualnim internetnim mrežam, s katerimi se mlade spodbuja k ekstremističnemu vedenju, in omejevanje skupin s preventivno politiko.
To se začne na lokalni ravni, lahko pa se prenese tudi na nacionalno in evropsko raven.
V zvezi s tem bi rad izpostavil nove pobude, ki jih je objavila nizozemska vlada, za katere je bila prav tako namenjena znatna količina denarja.
To je treba izvajati na lokalni ravni, v soseskah, da se poišče pristop za opredelitev mladih, ki so dovzetni za radikalizacijo in vse, kar lahko izhaja iz tega.
Priporočam, da se Komisija osredotoči na izkušnje Nizozemske, in na to, kako bi bilo mogoče deliti te izkušnje z drugimi državami članicami.
Prav tako bi bilo mogoče uporabiti integracijski sklad Komisije za spodbujanje nekaterih dejavnosti, da bi evropski pristop imel dodano vrednost tudi na tem področju.
Komisarja še enkrat sprašujem, ali bi lahko tudi on predvidel možnosti za izmenjavo nizozemske prakse z drugimi državami članicami, ki se spopadajo z enakimi težavami, zlasti v velikih mestih.
v imenu skupine ALDE. - Gospod predsednik, nekaj več kot pred 2 000 leti, tj. jeseni leta 68 n.št., je bila edina velesila na svetu žrtev terorističnega napada skupine slabo organiziranih kriminalcev in v paniki je rimski senat po besedah Plutarha z zakonom Lex Gabinia podelil Pompeju "absolutno oblast in neomejeno moč nad vsemi".
S tem najstarejšim trikom v zgodovini je vojska ogrozila svobodo, demokracijo in ustavo s soglasjem prestrašenih rimskih državljanov, pri čemer se je šele po 1 800 letih v Evropi ponovno vzpostavila zrela demokracija.
Zdaj spet obstaja tveganje, da bi se prikrito sprejemali zakoni, ki nam odvzemajo svoboščine.
Pozdravljam ustna vprašanja, ki so jih danes zastavili kolegi ter ki vsebujejo zelo specifična vprašanja za Svet in Komisijo.
Ne trdim, da protiteroristični zakoni niso potrebni.
Včerajšnja aretacija treh osumljencev v Nemčiji in aretacija še treh na Danskem danes zjutraj kažeta, da teroristi stalno ogrožajo našo družbo.
Naša skupina se v celoti strinja, da je treba okrepiti pravosodno sodelovanje, da bosta Europol in Eurojust čim bolj učinkovita.
V celoti smo podprli evropski nalog za prijetje, pri čemer smo Svetu zaupali uvedbo minimalnih postopkovnih jamstev.
Podprli bi evropski zvezni preiskovalni urad.
Liberalci in demokrati ne popuščamo kaznivim dejanjem.
Pravzaprav smo presenečeni, da je bil Evropski svet, v katerem prevladuje desnica, neuspešen pri iskanju skladnega pristopa k zagotavljanju javnega reda in miru.
Vendar menimo, da morajo biti zakoni sorazmerni z grožnjami.
Če je grožnja res tako velika, zakaj Svet ni nadomestil koordinatorja za boj proti terorizmu, potem ko je zadnji marca odstopil?
Spoštovani gospod predsedujoči, povedali ste nam, da "razmišljate o najboljšem načinu za zagotavljanje sodelovanja".
Teroristi so imeli med vašim razmišljanjem na voljo šest mesecev.
Pravite, da "imajo Združene države vodilno vlogo pri boju proti terorizmu".
Mi si želimo, da Evropska unija oblikuje svojo politiko.
Pravite, da ima Evropski parlament, citiram, "temeljno vlogo", vendar se je izkazalo, da ta temeljna vloga pomeni vljudnostno srečanje s predsednikom našega odbora na vsaka dva meseca.
Pozdravljam današnje strinjanje komisarja Frattinija, da se skupaj s Parlamentom oceni učinkovitost politike Evropske unije, in upam, da se mu bo predsedstvo Sveta pridružilo pri tej razpravi.
Po 11. septembru so bili oblikovani strategija boja proti terorizmu, akcijski načrt, okvirni sklep in več pobud o sodelovanju.
Nič od tega ni bilo temeljito in pregledno ocenjeno, zlasti s strani evropskih demokratičnih institucij.
Svet in Komisija morata vključiti Parlament v obsežen pregled vseh sprejetih ukrepov.
V Parlamentu moramo vztrajati pri klavzulah o časovni omejitvi protiterorističnih zakonov, da zakonodaja, pri kateri so mogoče zlorabe, ne bo del pravnega reda dlje, kot je to nujno potrebno.
Zdaj smo na poti do sprejetja tretjega in zadnjega sporazuma o evidenci imen letalskih potnikov, tj. sporazuma, s katerim se za vedno odpravljajo nekatere pravice, pri čemer so njegove koristi negotove.
Naša skupina dvomi v to, da mora vlada Združenih držav iz varnostnih razlogov poznati naše prehranske navade.
Komisar Frattini, pravite, da 85 % državljanov močno podpira ukrepanje na evropski ravni.
Gospod Lobo Antunes, pravite, da po mnenju predsedstva državljani nedvomno podpirajo zadevne ukrepe.
Ali letos poleti nista bila nikoli na letališču?
Ali ne vesta, da so se mlade ženske spraševale, zakaj je bilo njihovo ličilo zaseženo pred vkrcanjem na letalo?
Ali ne vesta, da so se starejše ženske razburjale, ker so jim vzeli škarjice za nohte?
Ali ne vesta, da so ljudje besni, ker se protiteroristični zakoni izrabljajo zaradi komercialnih koristi?
Naše lokalno letališče zdaj zaračunava 50 penijev za plastično vrečko, v katero morajo potniki dati zobno pasto.
Volivci so mi pisali, koliko morajo plačati za ustekleničeno vodo, ki jo kupijo pri varnostnih kontrolnih točkah na nadzorovanem delu letališča.
Lex Gabinia je tipičen primer zakona z nenamernimi posledicami, ker je usodno ogrozil institucije, ki naj bi jih varoval.
Upam, da se z evropskimi protiterorističnimi zakoni na koncu ne bo zgodilo enako.
Karl Popper je nekoč dejal: "Načrtovati moramo svobodo, ne le varnosti, če ne iz drugega razloga zato, ker se lahko le s svobodo zavaruje varnost".
(Ploskanje.)
v imenu skupine UEN. - (PL) Gospod predsednik, po tragičnih dogodkih v New Yorku, Madridu in Londonu je naša sposobnost za sodelovanje na področju boja proti terorizmu večja na ravni EU in čezatlantski ravni.
Dodatno moramo ukrepati v tej smeri.
Naše zavzemanje za zasebnost in državljanske pravice se ne sme uporabiti kot utemeljitev zaustavitve učinkovitega ukrepanja.
Na tem področju bomo morali neizogibno plačati določeno ceno za varnost.
Naši državljani si želijo zlasti varnosti.
Prav tako je treba spremeniti mednarodno pravo.
Sodobni terorizem je privedel do še nepoznanega pojava, do vojaka brez države.
Ker ni države, je težko izvajati ženevsko konvencijo.
Hkrati se moramo strinjati, da nima smisla, bi imeli teroristi postopkovne pravice, ki so značilne za evropski kazenski postopek, in da bi s tem naš boj proti temu pojavu postal neučinkovit.
v imenu skupine Verts/ALE. - (DE) Gospod predsednik, danes je bila že večkrat izpostavljena novica o aretaciji osumljenih teroristov na Danskem in v Nemčiji.
To kaže, da ta težava ni teoretična, ampak resnična.
Torej ne moremo več govoriti o geslu "več je boljše"; potrebujemo ciljno usmerjene ukrepe, ki bi bili usklajeni po vsej Evropi ter za katere se zlasti izkaže, da so smiselni v praksi in da so dejansko koristni.
To je povezano z mojim prvim predlogom, tj. nujno potrebo po pregledu ukrepov, ki so jih do zdaj sprejele nacionalne države.
Pozdravljam namen komisarja, da je treba pripraviti vprašalnik.
Ta ocena je potrebna, ker želimo prepričati državljane, da so protiteroristični ukrepi potrebni.
Hkrati pa moramo dokazati, da so učinkoviti.
Zlasti bi radi vedeli, kaj je bilo do zdaj storjenega v boju proti terorizmu.
V zvezi s tem nas prav tako zanima, zakaj ni bilo sprejeto stališče o nezakonitih ugrabitvah v Evropi, za katere je odgovorna CIA, kar je vredno obžalovanja.
Tudi v zvezi s tem potrebujemo odgovore.
Še nekaj bi rad pojasnil: tajni zapori in izgoni v tretje države, kjer se izvaja mučenje, so prav tako povezani z bojem proti terorizmu, zlasti z njegovo moralno razsežnostjo.
Moralnega boja proti terorizmu ne smemo zanemariti, ker moramo tudi pri tem imeti vodilno vlogo, če želimo uspeti.
Nekateri govorniki so govorili o pomenu sodelovanja evropskega parlamenta v tej razpravi.
Menim, da se mora predsedstvo Sveta zavedati, da je sodelovanje svobodno izvoljenih predstavnikov ljudstva nujno potrebno za namene sprejetja.
Želim si, da bi predsedstvo Sveta okrepilo ta vidik razprav.
Predsedujoči se zaveda, da je Sodišče Evropskih skupnosti večkrat odločilo, da je seznam EU o terorističnih organizacijah v nasprotju s pravom Skupnosti in mednarodnim pravom.
Pozdravljam njegove današnje pripombe o tem vprašanju.
Vendar me zanima, ali bodo letne ocene, o katerih je govoril, na voljo Parlamentu ter Odboru za civilne svoboščine, pravosodje in notranje zadeve.
Navsezadnje jih potrebujemo za svoje delo, da bomo lahko resnično ocenili, kaj se dogaja s tem "seznamom terorističnih organizacij", v kakšnem obsegu se zagotavljata pravna država in parlamentarni nadzor ter v kakšnem obsegu je mogoče zagotoviti, da so tisti, ki so krivično vključeni na ta seznam, čim prej črtani z njega.
Vprašanje o koordinatorju EU za boj proti terorizmu je bilo že zastavljeno.
Radi bi vedeli, kakšni so načrti za to delovno mesto.
Naša skupina načeloma ne nasprotuje takemu evropskemu usklajevanju.
Teoretično je smiselno uskladiti pristojnosti na tem področju in si prizadevati za združitev pridobljenih izkušenj na nacionalni ravni.
Vendar bi prav tako radi vedeli, kaj meni predsedstvo Sveta o dosedanjem delu enote za boj proti terorizmu na evropski ravni.
Kakšne so izkušnje v zvezi s tem?
Zato sprašujem predsedujočega, kaj ste se naučili iz dosedanjega dela gospoda de Vriesa?
v imenu skupine GUE/NGL. - (DE) Gospod predsednik, menim, da je ta razprava ključna za demokracijo v Evropski uniji.
Dobro je pogledati v preteklost.
Vojna proti terorizmu poteka od 12. septembra 2001.
NATO je takrat zahteval uveljavljanje klavzule o vzajemni obrambi, pri čemer je napačno ocenil, da so napadi v New Yorku in Washingtonu vojaški.
Na kakšen način se lahko klavzula o vzajemni obrambi prekliče, lahko le ugibamo.
Zdaj se "vojna proti terorizmu" razširja po vsem svetu, na primer v Afganistan, za katerega je vedno bolj značilna irakizacija, medtem ko se na domači ravni krši vedno več temeljnih in državljanskih pravic.
Celoten položaj lahko opišemo kot izredno stanje.
EU je sprejela okvirni sklep o boju proti terorizmu.
Ta sklep določa veliko točk, ki jih izvajajo ali naj bi jih izvajale države članice EU ali EU sama.
Zdaj smo priča široko razširjenemu sprejemanju ukrepov, zlasti s strani nemškega ministra za notranje zadeve Wolfganga Schäubleja, ki zdaj vse imenuje terorizem in je očitno prestopil mejo tega, kar je nujno potrebno.
Po dogodkih v Londonu je pisatelj A. L. Kennedy imel zelo zanimivo pripombo, zato bom citiral njegove besede: "Nihče ne omenja, da je število žrtev v Bagdadu večinoma ocenjeno kot srednje veliko, ne glede na to, kako grozno je bilo.
Nihče ni omenil, da je Tony Blair s svojo odločitvijo, da bo poslal naše vojake v vojno za dobiček, ogrozil celo državo [...]
Nihče ni omenil, da sta se z našimi dejanji le povečala število in moč terorističnih dejanj.
Nihče ni ugotovil, da smo celo mi upravičevali mučenje zapornikov, ker smo rekli, da bi lahko na tak način preprečili napade.
Nihče ni omenil, da nas imajo v veliko delih sveta za teroriste."
Točno to je treba preprečiti, zato se kršenje temeljnih in državljanskih pravic ne sme nadaljevati.
v imenu skupine IND/DEM. - (NL) Gospod predsednik, na začetku se iskreno zahvaljujem predsedujočemu Svetu in podpredsedniku Evropske komisije za podrobne odgovore na naša vprašanja.
Vesel sem, ker ta razprava omogoča, da pogledamo nazaj, da bomo lahko ponovno naredili korak naprej.
V ospredju te razprave je vprašanje, kateri ukrepi so bili sprejeti za boj proti terorizmu in ali so bili učinkoviti.
Še pomembnejše je vprašanje, ali so ukrepi v nasprotju z demokratično pravno državo.
Danes bomo glasovali o spremembi pravil o ročni prtljagi v zračnem prometu.
Gospod Watson je že govoril o tem.
Upam, da bomo s tem glasovanjem razveljavili sporni ukrep.
Pravila o tekočinah so neučinkovita in so povzročila močno nasprotovanje.
Zagotoviti moramo, da boj proti terorizmu ne bo postal politika prevare.
Po napadih leta 2001 je bilo zbranih ogromno podatkov, ki pa jih je treba še obdelati.
Po napadih v Londonu in Madridu se je izkazalo, da so obveščevalne službe imele na voljo podatke, vendar niso pravočasno ukrepale.
Podatki so lahko na voljo, vendar je njihova uporaba vprašljiva.
Pred kratkim je bila na Nizozemskem objavljena knjiga o terorizmu in tistih, ki se borijo proti njemu.
V njej je z zgodovinskega stališča utemeljeno, da je učinkovitost terorizma omejena.
Boj proti terorizmu pa ima na drugi strani včasih velik vpliv na družbo in povzroči vznemirjenje.
Tisti, ki se borijo proti terorizmu, med tem bojem izgubijo svojo moralno premoč nad državljani - pri čemer imajo koristi teroristi.
Zato moramo pri sprejemanju novih ukrepov najti pravo ravnotežje med pravno državo in učinkovitim bojem proti terorizmu.
Spremljanje je zakonit parlamentarni instrument v zvezi s tem.
Nekdanji koordinator za boj proti terorizmu je povedal, da si po njegovih izkušnjah nobena država članica ne želi evropske policije ali evropske varnostne službe.
Države članice si želijo, da bi bila varnost še naprej organizirana na nacionalni ravni.
Vendar vseeno poskušamo organizirati evropsko sodelovanje.
Ena od težav, ki izhaja iz tega, je pomanjkanje demokratičnega nadzora nad takim sodelovanjem.
Nacionalni parlamenti spremljajo svoje službe, ne pa sodelovanja.
Kaj Svet meni o doslednem in rednem obveščanju Evropskega parlamenta?
Pri tem ne mislim zlasti na predstavitev novih ukrepov za odobritev, ampak na odgovor na vprašanja, ki se zdaj tako pogosto zastavljajo.
Tako kot velja za nacionalne parlamentarne varnostne odbore, taka srečanja ne bi smela biti za zaprtimi vrati.
Zanima me, ali namerava Svet sodelovati pri tem.
v imenu skupine ITS. - (DE) Gospod predsednik, najnovejša poročila z Danske in Frankfurta na Majni v Nemčiji so dokaz, da nevarnost islamističnega terorizma še ni minila.
Vendar najnovejše študije kažejo, da ta nevarnost ne prihaja toliko od zunaj, tj. od Al-Kaide, ampak bolj od mladih muslimanov, ki živijo v Evropski uniji ter so dovzetni za radikalizacijo in nato postanejo teroristi.
Teroristi se zato ne pojavijo nepričakovano; potencialni storilci odraščajo v naših islamističnih vzporednih družbah, z madrasami in pridigarji sovraštva, ki imajo zlasti pomembno in katastrofalno vlogo.
Zaradi politične korektnosti je avtohtono prebivalstvo v Evropi prehitro označeno za desničarsko ekstremistično ali celo rasistično, ker vztraja pri svoji osnovni kulturi, medtem ko se priseljenci redko srečajo s to težavo.
Islamistične vzporedne družbe v Evropi so pogosto podcenjene.
Terorizem se pogosto začne v šolah.
Nato se nadaljuje v tolpah mladoletnikov, nadaljuje z radikalizacijo in pozneje tudi z napadi.
V naši družbi moramo zatreti možnosti za razcvet terorizma, to so možnosti, ki so nastale zaradi napačnega razlaganja strpnosti.
Določiti moramo meje; ni treba, da dopuščamo prav vse.
Sprememba lastnega načina življenja in zanikanje lastne kulture sta najboljši podlagi za razvoj terorizma.
Zato je skrajni čas, da tudi Bruselj dojame, da se je multikulturni vidik razblinil, in spet dolgoročno podpre avtohtono evropsko prebivalstvo, namesto da ga stalno diskreditira pod pretvezo izkoreninjenja rasizma.
Gospod predsednik, v tej pomembni razpravi bi rad izpostavil predvsem dve stvari.
Prvič, vsi ali večina izmed nas lahko pride v ta parlament ter obžaluje in obsoja terorizem, kar je tudi prav, ker je to neopravičljivo zlo.
Toda ali v EU vedno delamo to, o čemer pridigamo?
Dogodki v Frankfurtu in na Danskem nas opozarjajo na to, kako vseprisotna je grožnja terorizma.
Če bi kateri koli vladni minister kjer koli v EU obsodil aretacije, ki so se zgodile danes zjutraj, ali če bi nasprotoval izvršitvi potrebnih izročitev, povezanih s tem, bi bili vsi ogorčeni, saj je terorizem vendarle terorizem in čas ga nikakor ne more upravičiti.
V moji majhni državi pa se je le pred nekaj tedni namestnik predsednika vlade Martin McGuinness, ki bolj kot večina ljudi ve, kako gnusen je terorizem, obrnil proti sedanji praksi in vehementno obtožil sedanji zahtevek nemške vlade na podlagi evropskega naloga za prijetje v zvezi z izročitvijo irskega republikanca, osumljenega bombnega napada, ki se je zgodil pred mnogimi leti v Nemčiji.
To je nesprejemljivo.
Prav tako je nesprejemljivo, da je Irska ponudila zatočišče trem teroristom, obsojenim v Kolumbiji.
Zato menim, da se spodobi, da vsi v Evropi dajemo zgled.
Terorizma ne moremo enkrat obsojati, drugič pa ne.
Če smo proti, moramo biti vedno proti in primerno ukrepati.
Če resnično podpiramo pravno državo, ne moremo napadati in obsojati načinov zagotavljanja mednarodne varnosti.
Drugič, teroristična dejavnost organizacije ETA je pravočasno opozorilo, da teroristi ne morejo iz svoje kože.
Miselnost ljudi, ki dopuščajo terorizem, je nemoralna, saj lahko iz taktičnih razlogov spremenijo domnevno zavezanost političnim sredstvom, če to medtem bolje služi njihovim namenom.
Na take ljudi moramo biti pozorni in nikoli ne smemo narediti te napake, da bi sodili teroriste po svojih standardih.
(ES) Gospod predsednik, najprej izpostavljam, da pri tem boju ne gre za boj proti pojavu terorizma.
V vsakem primeru gre za boj proti posebni organizaciji, ki ima poseben politični program in posebne politične cilje.
Zato moramo poimenovati teroristične organizacije, zoper katere se borimo, pri čemer je zdaj glavno tveganje, s katerim se bo v prihodnosti spopadla Evropska unija, džihadistična teroristična organizacija, ki ni pojav, ampak organizacija, ki je že premagala strah pred izvajanjem terorističnih napadov na naši celini.
Razlika med temi organizacijami in drugimi tradicionalnimi organizacijami, ki so napadle ali napadajo Evropsko unijo, je, da še vedno ne poznamo njihovega obsega, ker ne razumemo načina napadov ali razlogov za izbiro držav, in ker se njihovo dojemanje časa močno razlikuje od našega.
Kot je dobro povedal gospod Watson, naloga institucij EU ni oblikovati izčrpen seznam ukrepov, ampak oblikovati temelje, stebre in področja sodelovanja, da bodo imele evropske institucije svojo vlogo v boju proti terorizmu.
Najti moramo usmeritev.
Na tem področju to ne pomeni sprejemanja vedno več ukrepov.
Razumeti moramo, da mora biti vloga institucij EU ugotavljanje, kaj je nujno potrebno za boj proti tej organizaciji, to so obveščevalni in drugi podatki.
Zato zlasti potrebujemo evropski model za boj proti tej teroristični organizaciji, sicer se bodo v Evropi leta 2025 spraševali, kakšen je sploh smisel Evropske unije, če ne bo zagotovila dodane vrednosti ter če ne bo uspešna, uporabna in priznana kot koristna za Evropejce v boju proti terorizmu.
(ES) Gospod predsednik, menim, da je bilo večkrat izpostavljeno, da pojav terorizma - to so seveda jasno prepoznavne skupine - ni le evropsko vprašanje, ampak svetovno vprašanje, kot je povedal Svet, zato se moramo nedvomno odzvati na svetovni in evropski ravni.
Glede na to, kar je povedal gospod Frattini o današnjih dogodkih v Frankfurtu, za katere sem izvedel tudi jaz, menim, da je to morda najpomembnejši izziv, s katerim se spopada EU, ker ne vpliva le na varnost državljanov in njihovo telesno celovitost, ampak poleg tega poskuša ogroziti nekaj zelo pomembnega: vrednote demokratične družbe.
Zato je tako pomembno, da Evropska unija zahteva skupni odziv.
Menim, da to ustno vprašanje za Parlament dokazuje, kako močno si Parlament želi doseči napredek v boju proti terorizmu, dokazuje pa tudi, da smo zaskrbljeni, ker je gospod Watson predstavil več vprašanj, ki lahko pomenijo odstopanje, v okviru ukrepov, ki jih sprejemamo, ker smo v tem boju zlasti odgovorni za demokracijo in svobodo, ki sta zelo pomembni in ju ne smemo zanemariti.
Prav tako menim, da so ukrepi potrebni, tako kot vse, kar smo naredili za to, da se bo zgodilo vse, o čemer govori gospod Frattini, in da je policija naredila zelo veliko, vendar ne dovolj.
Menim, da moramo prav tako okrepiti politiko, s katero se vzpostavljata povezovanje in dialog med različnimi kulturami.
Menim, da je zavezništvo med civilizacijami učinkovito sredstvo za boj proti terorizmu.
Nadaljevati moramo s tem, kar smo obravnavali v Tampereju, in z našim delom iz Haaga, da bomo utrdili naše besede: ravnotežje med svobodo, varnostjo in pravičnostjo.
Zato je Evropska unija pohitela in sprejela prümsko pogodbo pred poletjem.
Možnost hitre in učinkovite izmenjave točnih informacij je bistvena za mednarodno sodelovanje v boju proti terorizmu.
Res je, da govorimo, da moramo uskladiti te pravice državljanov in ljudi z zagotavljanjem varnosti.
Evropski parlament ima odločilno vlogo, ampak po besedah Sveta Parlament zdaj pravzaprav nima vpliva na dogajanje na tem področju.
Ali Svet sprejme soglasno odločitev ali pa je sploh ne sprejme.
Zato menim, da se s tem ogroža in omejuje moč Evropske Unije za odziv na nove izzive.
Gospod Watson je zelo jasno povedal, da lahko Evropski parlament sodeluje s Svetom le na vljudnostnih srečanjih, kot demokratično izvoljena skupščina pa moramo imeti priložnost, da sodelujemo pri odločitvah.
Pozdravljamo ustanovitev evropske agencije za temeljne pravice in upamo, da bo lahko ta agencija pravično spremljala vse dejavnosti EU na področju policijskega in pravosodnega sodelovanja.
Prav tako izpostavljam, da naša skupina podpira koordinatorja EU za boj proti terorizmu, ne glede na to, kdo bo prevzel to nalogo, in menim, da se mora to zgoditi kmalu.
Pomembno je, da ta oseba ne bo papirnati tiger, ampak da bo imela jasen in odločen mandat.
Končno - s tem bom tudi končala - menim, da lahko rečemo, da morajo ukrepi Evropske unije za boj proti terorizmu in njihove posledice vključevati bistveno razsežnost: podporo za žrtve in njihove družine ter njihovo zaščito.
Gospod predsednik, ker prihajam iz Londona, nikakor ne podcenjujem grožnje terorizma.
Londončani ga poznamo že več desetletij, prisoten pa je bil tudi takrat, ko so terorizem irskih republikancev delno financirale Združene države.
Visoko moralistično stališče je nevarno.
Europol poroča, da je bilo lani v EU skoraj 500 terorističnih napadov.
To je vsekakor pomembna nevarnost na področju kaznivih dejanj, kamor spadajo tudi tihotapstvo, trgovina z ljudmi in korupcija.
Kje so ukrepi Sveta, s katerimi bi se od vseh držav članic zahtevalo, da podpišejo in ratificirajo evropsko konvencijo o trgovanju z ljudmi?
Kje je bil Svet, ko bi bilo treba izraziti nasprotovanje, potem ko je vlada Združenega kraljestva januarja končala obsežno preiskavo na področju korupcije zoper največjega nacionalnega proizvajalca orožja BAE?
Če liberalci dvomimo v učinkovitost prepovedi tekočin v primerjavi z nevšečnostmi, ki jih to povzroča, ali oporekamo množičnemu zbiranju osebnih podatkov, to še ne pomeni, da popuščamo terorizmu.
Nobeno področje politike se ne bi smelo izogniti demokratični odgovornosti.
Ponosna sem, ker sem bila podpredsednica preiskave Evropskega parlamenta o izrednih izročitvah, in strinjam se z ogorčenjem drugih, ker se Svet ni odzval na naše ugotovitve, da veliko držav članic sodeluje pri množičnih zlorabah človekovih pravic, ugrabitvah in mučenju.
Dobro bi bilo, da bi Svet najprej počistil po svojem dvorišču, preden začne obravnavati državljanske svoboščine državljanov EU.
Poslanci nimajo nobenih podatkov o izvajanju okvirnega sklepa o boju proti terorizmu, ki je bil sprejet pred več kot petimi leti.
Ali so ga vse države članice v celoti prenesle?
Koliko takih primerov je bilo?
Koliko preiskav ali obsodb je bilo zabeleženih?
Vemo, da si agencije, celo znotraj iste države, ne izmenjujejo informacij zaradi zavisti, boja za oblast in ozemeljskih bojev, še manj pa je primerov čezmejnega sodelovanja.
Zakaj ne bi bila to naša prednostna naloga, namesto da kot blazni stalno sprejemamo predpise, ki ogrožajo našo zasebnost?
Na področju boja proti radikalizmu je prav tako veliko neskladij.
To je pomembna tema, ki pa zajema tudi vključevanje velike večine zmernih muslimanov, čeprav so v nekaterih delih EU še vedno velike težave glede izgradnje mošej.
Zakaj ne obravnavamo tega?
Gospod Szymański je izrazil skrajno desničarsko stališče, da cena za varnost ni nikoli previsoka.
Temu močno nasprotujem.
Ali niso tako govorili komunisti, da bi opravičili svoje zatiranje?
Namesto da zaradi varnosti izgubimo preveč svobode, poglejmo raje, kaj zares deluje: ciljno usmerjene preiskave in policijska dejavnost, ki temelji na obveščevalnih podatkih.
Na tak način bomo ohranili zaupanje in sodelovanje javnosti.
(IT) Gospod predsednik, gospe in gospodje, 11. septembra je v Bruslju več katoliških in krščanskih demokratičnih gibanj organiziralo velike demonstracije proti islamskemu terorizmu in v spomin na 11. september, vendar jih je socialistični župan Bruslja prepovedal zaradi nepomembnega razloga, povezanega z notranjo politiko.
To daje negativen signal o terorizmu, še bolj zaskrbljujoče pa je snubljenje teroristov Hamasa s strani predsednika vlade Romana Prodija in ministra za zunanje zadeve D'Alema.
Namesto tega bi moral biti politični signal Evrope enoten zoper islamskemu terorizmu, pri čemer moramo skupaj nasprotovati tistim, ki v mošejah pridigajo zoper nas in našo varnost.
Pozdravljam izjavo komisarja, da morajo biti evropski državljani bolj zaščiteni, vsaj toliko kot državljani ZDA, in da je treba zato okrepiti čezatlantske odnose.
Vendar, gospod Frattini, ali smo pripravljeni na neposredno nevarnost terorističnih dejanj, na primer z uporabo bakteriološkega orožja - bog ne daj - ali jedrske tehnologije?
Izkazalo se je, da južna Evropa ni pripravljena na nevarnost požarov, vendar se mi zdaj zdi, da moramo narediti še veliko več.
Gospod Frattini, želim vam veliko uspeha pri vašem delu.
(EL) Gospod predsednik, najprej izpostavljam, da je bilo prizadevanje zadnjih let, da bi terorizem postal glavni projekt in prednostna naloga Evropske unije, neuspešno.
Tajne službe ZDA bodo lahko brez omejitev spremljale telefonske klice, internetno dejavnost in elektronsko pošto vseh ljudi na vseh strežnikih, postavljenih v Združenih državah.
To je še en poskus za splošen in policijski nadzor nad državljani na svetovni ravni in EU se je žal predala z uvedbo ukrepov, za katere se je izkazalo, da ovirajo razvoj.
Velik del proračuna EU je dodeljen za uvedbo in krepitev policijskih agencij, vojaških dejavnosti, vzpostavitev prostorov za pridržanje priseljencev itd.
Zlasti bi rad omenil pripravo terorističnih seznamov.
Ti seznami niso predmet nikakršnega demokratičnega ali institucionalnega zakonodajnega nadzora, postopka pravosodne presoje ali pregleda pritožb.
Evropska unija je celo po sprejetju odločb Evropskega sodišča z dne 12. decembra 2006, ko je bila sprejeta sodba o pomanjkljivem nadzoru in nespoštovanju potrebnih ukrepov za zaščito človekovih pravic, naredila le površinske spremembe.
Temeljne težave ostajajo.
Državam članicam ni treba predložiti dokazov v zvezi s posamezniki, ki jih predlagajo za vključitev na seznam, še bolj nevarno pa je, da je Komisija še vedno odgovorna za dodajanja imen posameznikov in organizacij na ta seznam ter črtanje z njega.
Skratka, gospod predsednik, Komisija ostaja sodnik, porota in izvršitelj.
(NL) Gospod predsednik, žal ugotavljam, da veliko ljudi v tej polkrožni dvorani ne želi reči bobu bob.
Neprijetna resnica je - pa če to želimo ali ne - da je mednarodni terorizem preprosto vojna, ki so jo islamski teroristi napovedali Zahodu in Evropi.
Imeti moramo pogum, da bomo priznali, da je sovražnik že med nami.
Mreže džihada delujejo po vsej Evropi, mošeje pa pozivajo vernike k sveti vojni zoper našo odprto družbo.
Včerajšnji dogodek na Danskem je še en primer tega.
Zato potreba po celovitih ukrepih proti islamskemu trojanskemu konju še nikoli ni bila večja.
Navsezadnje je naša pravica in dolžnost, da ščitimo vrednote naše odprte družbe.
Ali to res počnemo?
Kolega poslanec gospod Borghezio je pravkar povedal, da je značilen dokaz evropske strahopetnosti odločitev socialističnega župana Bruslja v zvezi s preprečitvijo demonstracij zoper vedno večjo islamizacijo Evrope, ki so bile načrtovane za četrtek 11. septembra, ker bi se lahko demonstracije obravnavale kot ostro obsojanje vedno številčnejše islamske skupnosti, ki je zanimiva za volitve.
Evropa želi po vsem svetu razširjati vrednote odprte družbe, zlasti svobodo izražanja, medtem ko je utišala zagovornike istih evropskih vrednot v svojem uradnem glavnem mestu.
To veliko pove o tem parlamentu, tj. da ni sprejel jasnega stališča v zvezi s tem.
Gospod predsednik, tema te razprave je varnost našega ljudstva in ohranitev našega načina življenja, liberalne demokracije, pravne države ter zagovarjanje svobode.
Terorizem ogroža bistvo vseh teh stvari.
Vse mogoče oblike terorizma določajo boj med dobrim in zlom, zato moramo ostati previdni.
V Veliki Britaniji imamo težave z IRO že trideset let.
Pred nedavnim bo bili v Londonu samomorilski bombni napadi, v Glasgowu pa so poskušali zanetiti spopade.
Moji kolegi iz Španije se borijo proti grozovitim terorističnim operacijam organizacije ETA.
Popolnoma jih podpiramo pri njihovih pogumnih akcijah.
Boj proti radikalizmu je velik izziv, vendar živimo v svetu, v katerem se grožnja terorizma stalno spreminja in postaja vse bolj prefinjena.
Demokracije po svetu morajo biti previdne, si učinkoviteje izmenjavati obveščevalne podatke in biti pripravljene na strogo ukrepanje.
Terorizem je vojno dejanje, usmerjeno v bistvo naše družbe.
Zanj so odgovorni zločinci in morilci, ki sovražijo našo liberalno demokracijo in svobodo.
Teroristične skupine je treba prepovedati, storilce nasilnih dejanj, osebe, ki spodbujajo terorizem ali pomagajo teroristom, pa preganjati.
Primer ukrepov, ki jih lahko države članice sprejmejo skupaj, je bila aretacija pripadnikov organizacije ETA, ki so izdelovali bombe, ki se je zgodila ta konec tedna.
To kaže, da skupne preiskovalne skupine pomenijo dodano vrednost pri boju proti terorizmu.
Danes glasujemo o prepovedi tekočin na letalih.
Varnost potnikov mora biti naša glavna naloga - naša naloga, naloga vlad, upravljavcev letališč in letalskih družb.
Vendar so tako kot pri kateri koli drugi zakonodaji izboljšave mogoče le na podlagi izkušenj in menim, da je to dober čas, da pregledamo, kako stvari delujejo.
Hkrati se moramo opreti zlasti na razpoložljive obveščevalne podatke, da se zagotovi pomoč zakonodajalcem, kot smo mi, pri določanju vrste in obsega stalne grožnje.
Pozdravljam predloge komisarja Frattinija, ki so pozitivni v tem smislu.
Ugotavljam, da obstaja občutljivo ravnotežje, vendar moramo vsakem primeru narediti vse, kar lahko, da zaščitimo ljudi pred grozovitim in morilskim terorizmom.
(IT) Gospod predsednik, gospe in gospodje, mislim, da nam ta razprava medtem omogoča, da odpravimo, pregledamo in premagamo nekatere nevarne napake, oziroma prvo napako.
Razpravljamo o strategiji boja proti terorizmu, ne proti islamu, zato bi pomenila poenostavljena omejitev vzrokov za terorizem na islamski fundamentalizem precej površno rešitev in precej poenostavljeno obravnavo.
Podobno sem zaskrbljen zaradi nekaterih izjav, ki sem jih pravkar slišal: mošeje prinašajo vojno v našo družbo.
To so precej splošna, nasilna in groba mnenja.
Predstavljajte si, da bi jutri v turškem parlamentu nek poslanec dejal, da krščanske cerkve prinašajo vojno v njihovo družbo - kakšen bi bil ogorčen odziv tega parlamenta?
Prav tako bi rad nekaj predlagal gospodu Frattiniju: vemo, da ima pregon zagotovo temeljno vlogo, tako kot preprečevanje.
Vendar menim, da izračuni ne smejo temeljiti na podlagi aretacij domnevnih teroristov, ampak na podlagi dejanskih teroristov, ki so bili spoznani za krive.
Dobro bi bilo spremljati ali raziskati, koliko osumljenih teroristov je bilo v zadnjih letih aretiranih v naših državah in nato izpuščenih.
Prejeli smo nekaj odgovorov od Sveta, ki pa so bili le delni.
Rad bi izpostavil tri točke, ki jih moramo podrobneje preučiti: ni povsem jasno, kakšna bi morala biti vloga Parlamenta v zvezi s tem in na kakšen način bi moral sodelovati pri tej strategiji Evropske unije.
Menimo - to so izpostavili že drugi poslanci - da srečanje na vsakih šest mesecev med podpredsednikom, predsednikom Odbora za državljanske svoboščine, pravosodje in notranje zadeve in Svetom ni dovolj.
Menimo, da sta potrebni kakovost in določena raven soglasja, ki ne smeta biti omejeni na ta formalna, obredna srečanja.
Ni jasno, kaj se bo zgodilo v zvezi s funkcijo koordinatorja EU za boj proti terorizmu.
Povedali so nam, da je njegova funkcija povezana zlasti z zagotavljanjem strateških ocen in razširjanjem informacij.
Ko je imel naš odbor priložnost, da govori z gospodom de Vriesom, smo izvedeli, da ta funkcija nima nobene vsebine ali razpoložljivih sredstev.
V tem primeru menim, da ni nič bolj škodljivo kot institucionalna funkcija, ki ima sredstev za obstoj ali utemeljitev svojega obstoja.
Končno, gospod predsednik, ni jasno, kakšno stališče bo sprejelo portugalsko predsedstvo o evroatlantskem sodelovanju.
Rad bi se vrnil na zelo preprosto in odkrito zahtevo iz vašega vprašanja.
Vprašanje je bilo, ali se bo to sodelovanje nadaljevalo z metodami v skladu s členom 6 Pogodbe, kot je priporočil ta parlament po koncu preiskave CIE.
Potrebujemo jasen odgovor.
Skupna strategija je smiselna, če vključuje popolno spoštovanje temeljnih pravic državljanov, vendar vedno ni bilo tako.
Pozdravljamo pobudo podpredsednika Frattinija o vprašalniku, ki naj bi se razdelil državam članicam EU in s katerim bi ugotovili, katere instrumente so vzpostavile in kakšen je bil odmev nanje, tudi na področju spoštovanja temeljnih pravic državljanov, pri čemer pa bi radi v zvezi s tem povedali, da namerava Parlament vseeno spodbuditi k spremljanju sklepov odbora o preiskavi CIE, in zastavljamo naslednje vprašanje: katere ukrepe sta sprejela Svet in Komisija v zvezi s številnimi vprašanje iz teh poročil?
Gospod predsednik, menim, da lahko na koncu rečem, da je za boj proti terorizmu potrebna visoka raven družbenega soglasja, pri čemer moramo biti pazljivi v zvezi z načeli iz člena 6 Pogodbe.
Preprečevanje zlorab in poenostavitve je edini način za zagotavljanje doseganja tega soglasja.
(NL) Gospod predsednik, demokracija, civilne pravice in pravna država so mi zelo pri srcu; prav tako so mi pri srcu moje življenje in življenja evropskih državljanov.
Pogovor o kompromisu med tema dvema stvarema je zelo nevaren.
Sovražnikom demokracije se je treba upreti; pri tem imam v mislih teroriste in nevarnost za demokracijo, tj. preveliko državno oblast in izključitev demokratičnega nadzora.
Svet in včasih tudi Komisija vedno znova govorita o temeljnih pravicah, človekovih pravicah in demokraciji, vendar to zveni nekoliko prazno, ker vemo, da se državni nadzor nad državljani hitro povečuje.
Znana je vsaka intimna podrobnost o našem zasebnem življenju.
Na drugi strani pa imajo državljani vedno manj nadzora nad državo.
Poleg tega nacionalni organi in Svet ne želijo odgovarjati za svoja dejanja.
Rad bi, da nam Svet na primer pove, kakšno je stanje s kontaktno skupino na visoki ravni, ki sodeluje pri pogajanjih z Združenimi državami v zvezi s prenosom naših osebnih podatkov.
Vedno so nam govorili, da so to ekspertska pogajanja, vendar se zdi, da Združene države mislijo, da smo že pripravljeni na podpis sporazuma.
Kakšne so razmere, gospod predsedujoči?
Kakšen je mandat pogajalcev?
Kaj je bila tema pogajanj?
To je bilo obravnavano v Lizboni 19. in 20. julija.
Zakaj nacionalni parlamenti in Evropski parlament - evropski državljani - niso obveščeni o tem?
Drug primer je nedavni zakon Združenih držav o nadzoru nad tujimi obveščevalnimi službami (Foreign Intelligence Surveillance Act).
Z gospodom Watsonom sva zastavila vprašanja v zvezi s tem.
To je zakon, ki Združenim državam omogoča, da spremljajo skoraj vso komunikacijo, telefonske klice in elektronsko pošto v Evropi.
Zakaj Svet meni, da to ni povezano z njim?
Ali ni Svet odgovoren za zaščito zasebnosti evropskih državljanov?
Tretji primer so evidence imen letalskih potnikov.
To temo smo obravnavali že sto tisočkrat.
Črnilo v sporazumu se je komaj dobro posušilo, Združene države pa so že umaknile edini koristni del tega sporazuma: izvajanje zakona o zasebnosti (Privacy Act) za evropske državljane.
Komisija meni, da je treba uvesti evropski sistem evidence imen letalskih potnikov, ampak ali so bili rezultati ameriškega programa evidence imen že ocenjeni?
Vesel sem, ker Komisija pravi, da bo ocena opravljena ter da bo zajela izvajanje in tudi rezultate politike boja proti terorizmu in vpliv na temeljne pravice, ker bi se to moralo zgoditi že veliko prej.
Zanimivo je, da so vsi, ki kritizirajo politiko boja proti terorizmu ali zastavljajo kritična vprašanja o tem, pogosto označeni kot protiameriški.
Vendar pravzaprav Američani zastavljajo kritična vprašanja in so opravili izčrpne ocene v zadnjih mesecih ter dvomijo v učinkovitost teh ukrepov.
Zato mora Evropa namesto posnemanja in sprejemanja slabe politike Združenih držav sprejeti dobro politiko in se pridružiti Združenim državam pri preučevanju, kaj je treba storiti in kaj ni.
(FR) Gospod predsednik, jasno je, da ne nasprotujem dolgim razlagam o dobrih občutkih, zaklinjanju in hvalevrednih željah, ki prevladujejo v tej razpravi, vendar zares menim, da niso tako objektivni, kot bi morali biti, da bi razumeli pojav, ki je tako nepričakovano postal del našega razmišljanja - tako nepričakovano, da si ne prizadevamo, da bi ugotovili prednosti in slabosti, vzroke in posledice.
Gospe in gospodje, kaj je politika, če ni potrpežljivo iskanje vzrokov in posledic za stvari, ki neposredno vplivajo na nas?
Zastrašujoči sistemi video nadzora se nameščajo povsod, na javnih krajih in celo na cestah.
Zakaj?
Zaradi boja proti terorizmu.
Shranjujemo podatke o državljanih, razvijamo policijske službe in včasih tajno policijo.
Zakaj?
Zaradi boja proti terorizmu.
Ponovno uvajamo mučenje.
Zakaj?
Zaradi boja proti terorizmu.
Spreminjamo zakone in jih vedno bolj kršimo, kršimo celo temeljne pravice ljudi, ki naj bi nadomestile naše nekdanje biblije.
Zakaj?
Zaradi boja proti terorizmu.
Protiraketne ščite nameščamo povsod, celo v državah, kot je Češka republika, na veliko razočaranje njenih prebivalcev, ki sicer niso bile žrtve terorizma, in vse to v imenu boja proti terorizmu.
Skratka, ločujemo narode, ustvarjamo nezaupanje med ljudmi in jih nadzorujemo, kar se je žal zgodilo v naših evropskih narodih, na vzhodu in na zahodu.
Zakaj?
Zaradi boja proti terorizmu.
Gospe in gospodje, ali ni očitno, da naših misli ne zaposluje terorizem, ampak boj proti terorizmu?
Zahrbtna tančica prikriva naš pogled, a tega ne opazimo.
Seveda ne zanikam, do so bili napadi na naše narode v Španiji in Združenem kraljestvu nizkotni.
Vendar ti primeri jasno kažejo, da je terorizem prizadel te države, ker so podprle vojno dejanje: napad suverene države.
Poleg tega se ne bojim povedati, da dogodki v Iraku niso bili odziv na terorizem, ampak še ena prastara oblika terorizma, s katero se je zaostrila mednarodna napetost.
V resnici je terorizem posledica močno neuravnoteženega sveta, kateremu vlada imperij, ki tako kot vsi svetovni imperiji ne priznava meja in narodov ter povsod poskuša vzpostaviti enodimenzionalen, enoten svet in je obsedeno osredotočen le na vrednost blaga.
Svet je tako zadušljiv in nasilen za raznolikost posameznih narodov, da je edini odgovor nova oblika nasilja, ki je očitno prav tako nesprejemljiva: ustrahovanje.
Biti moramo dovolj pogumni, da bomo resnično razmislili o tem.
Kaj, če je bil terorizem na začetku posledica te nove odločne zahteve, ki jo določajo tržne sile in je del njene logike: ukinitev meja.
Poleg odprave meja in priljubljenosti čezmejnosti, s čimer se omejuje raznolikost sveta in jezi tiste, ki jo želijo ohraniti, tudi izginjanje mej pozitivno vpliva na načrte tolp.
Gospe in gospodje, morda je to izhodišče za razpravo, ki bi lahko bila vključena v razpravo o boju proti terorizmu.
(PL) Gospod predsednik, razmere v starodavni Evropi bi lahko povzeli z besedami "Hanibal je pred vrati".
Razmere v sodobni Evropi pa z besedami "terorizem je pred vrati".
Evropski parlament že eno leto uradno sodeluje v medinstitucionalni razpravi.
To je dobro, zlasti ker se v Evropi še naprej izvajajo teroristični napadi in se bodo izvajali tudi v prihodnosti.
S tem, o čemer se pogovarjamo, se bodo resnično omejile možnosti izvajanja teh napadov.
Zato je prav, da želimo vedeti, katere države članice EU niso uvedle protiterorističnih ukrepov, tj. ukrepov, ki so bili določeni pred tem.
S tem se mora jasno zagotoviti, da se posamezne družbe ne bodo zbudile v šoku takoj po napadih v njihovih državah.
Prav tako bi radi vedeli, kateri so resnični razlogi za odstop koordinatorja EU za boj proti terorizmu gospoda de Vriesa.
Ali je bil ta odstop posledica sporov v zvezi s pristojnostjo?
Terorizem ni abstrakten, ampak je zelo resničen.
Govorim kot predstavnik države, katere oborožene sile sodelujejo v Iraku in Afganistanu.
Za našo državo, ki nima izkušenj s terorističnimi napadi, je terorizem kljub vsemu izziv.
(PT) Pazljivo sem poslušal besede Sveta in Komisije ter moram povedati, da sem prepričan, da bomo ponovno imeli to razpravo - pod popolnoma enakimi pogoji kot zdaj - čez nekaj mesecev, ker dr. Lobo Antunes in komisar Frattini menita, da je bilo vse, kar je bilo narejeno, dobro; da ni bilo nobenih napak in da se z ocenjevanjem ne bo odkrila nobena napaka.
Vedno znova poslušamo isto stvar in to je glavna težava, vendar se motijo.
Dokler bomo terorizem obravnavali kot težavo, ki spada na področje policije in obveščevalnih služb, bomo odlagali osrednje vprašanje.
Terorizem je danes tesno povezan s sorazmernimi političnimi načeli, ki spodbujajo razkol civilizacij in vojno, pri čemer je vaša tišina v zvezi s tem oglušujoča.
Komisar Frattini na primer napoveduje ukrepe za nadzor nad eksplozivom prav v trenutku, ko se je vojna v Iraku spremenila v zasebno poslovno kupčijo, ki je vredna več milijonov dolarjev, in ko Združene države prepuščajo zbiranje in obdelavo zaupnih informacij zunanjim izvajalcem.
Nadzor nad eksplozivi?
Poznam en način: nacionalizacija proizvodnje in trgovine.
Le tako bomo preprečili, da bosta terorizem in boj proti terorizmu postala dve strani iste medalje, tj. da bosta spremenila življenje in smrt v posel.
(RO) Gospa predsednica, terorizem je zapleten pojav z dolgo zgodovino in se pojavlja v različnih oblikah, od uničevalnih gibanj, katerih cilj je zatiranje suverenosti držav in notranjega reda ter povzročanje državljanskih vojn, do atentatov, umorov in napadov.
Zato je treba k temu vprašanju pristopiti realno in odgovorno, v zadevnih razpravah pa morajo sodelovati strokovnjaki z različnih področij.
Zaradi terorističnih napadov, ki so se zgodili 11. septembra, več deset tisoč žrtev in ogromne škode morajo družba, evropske države in institucije sprejeti skupne, sistematične in trajne ukrepe na več področjih, med katerimi izpostavljam zlasti:
1. objektivno iskanje vzrokov za ta pojav in trajno izboljšanje stanja;
2. iskanje finančnih virov za teroristična dejanja ter nadnacionalnih političnih in finančnih mrež;
3. določitev odnosa med terorizmom samim, orožarsko politiko in vojnami za pridobitev strateških surovin pod pretvezo boja proti terorizmu.
Enostranski pristop k vprašanju terorizma ne prispeva k iskanju resnice v zvezi s tem in izkoreninjenju tega nevarnega nadnacionalnega pojava.
(IT) Gospa predsednica, gospe in gospodje, boj proti terorizmu mora ostati ena od glavnih prednostnih nalog Evropske unije.
Zagotovo potrebujemo učinkovite, stalne in usklajene ukrepe za preprečevanje terorizma in boj proti njemu, zato so predlogi, ki jih je predstavil gospod Frattini v tem parlamentu, dobrodošli.
Zlasti ne smemo narediti te napake, da postanemo manj pazljivi, če se teroristični napadi dogajajo daleč stran od Evrope.
Žal se nevarnost islamskega fundamentalizma ni zmanjšala, čeprav se napadi dogajajo daleč stran od naših meja.
Usklajeno ukrepanje zlasti vključuje sodelovanje v EU in trdne povezave z Združenimi državami: ukinitev naših povezav z Združenimi državami v boju proti terorizmu bi bila zelo velika napaka in bi povzročila zelo veliko škodo za prebivalstvo Evropske unije v celoti; potrebne so tudi povezave z zmernimi arabskimi državami, vključno s tistimi na dosegu Al-Kaide.
Evropa mora prevzeti vodilno vlogo pri teh ukrepih za preprečevanje terorizma in boj proti njemu, hkrati pa mora zagotoviti, da bo pomembno ukrepanje prevladovalo nad birokratskimi ukrepi.
Žal je lažje uvesti strog nadzor nad deodoranti v stekleničkah, ki niso shranjeni v ustreznih plastičnih vrečkah, kot pa nad teroristi, ki prestopijo meje kot nezakoniti priseljenci.
Zato ponavljam, da bo odločno ukrepanje Evropske komisije in Sveta dobrodošlo.
Proti terorizmu pa se je treba boriti tudi s političnimi pobudami, da bi se končno našla rešitev za izraelsko-palestinsko krizo, kar vključuje rojstvo palestinske države in zagotavljanje varnosti izraelske države brez popuščanja fundamentalističnim organizacijam, ki se skrivajo za političnimi skupinami - govorim o Hamasu in Hezbolahu.
Vendar pri boju proti terorizmu ne smemo pozabiti, da je v Evropi, poleg nevarnosti islama, nevarna mreža oboroženih skupin, ki so povezane z notranjimi in separatističnimi političnimi gibanji.
Evropa - in s temi besedami bom končal - tudi na tem področju ne sme postati manj pozorna.
Dogodki v Španiji kažejo, da teroristi vedno, kadar postanemo manj pazljivi ali se odločimo za pogajanja, ponovno napadejo.
Gospa predsednica, pozdravljam odzive komisarja Frattinija in predsednika Sveta.
Vendar imamo v resnici v tem parlamentu privilegij, da lahko govorimo, govorimo in govorimo.
V vladah in Komisiji pa je treba sprejemati ukrepe - ukrepe za preprečevanje terorističnih napadov, ki niso izmišljeni, ampak resnični in se prav zdaj načrtujejo.
Dejansko stanje v politiki je, da če ne bi ukrepali, bi vas člani tega parlamenta, ki vas zdaj napadajo, ker ukrepate, napadali, ker ne ukrepate.
Zato pozdravljam strategijo in dejstvo, da jo bomo preučili.
Poleg tega je bilo že izpostavljeno, da se moramo osredotočiti na vzroke terorizma.
To so brezupnost, obup, revščina in sovraštvo.
Naj povem jasno in nedvoumno: tisti, ki se pri zagovarjanju terorističnih napadov sklicujejo na načela, tradicijo ali vero, pravzaprav ogrožajo svojo ideologijo, vero, načela in tradicijo.
Predvsem mora vseh 27 držav članic ukrepati skupaj - ne ločeno - in v sodelovanju svojimi zavezniki, vključno z Združenimi državami.
Združene države niso problematične.
Napadi na Združene države se niso zgodili 11. septembra, ampak pred tem, pri čemer bi napad na enega le težko obravnavali kot napad na vse nas.
Gospa predsednica, vsi priznavamo teroristične grožnje, na katere se moramo odzvati, pri čemer pa ne smemo izdati sami sebe.
Smo demokratična družba, ki ji vlada načelo pravne države.
S tega vidika in le s tega vidika se moramo odzvati na kazniva dejanja ter podpirati preprečevanje mogočih prihodnjih napadov.
Vendar stopamo na zelo nevarno pot, kjer se zdi, da je vse dovoljeno pod pretvezo preprečevanja.
Smo žrtve moralnega izsiljevanja tistih, ki pravijo: če dvomite v ta ukrep, nas spravljate v nevarnost, tudi če je ukrep neprimeren ali popolnoma neuporaben.
To je nesprejemljivo.
Kljub temu smo nekatere od nas tega obtoženi s strani uradnikov Komisije, ko na primer dvomimo v ukrepe glede varnosti na letališčih ali kritiziramo uredbo, zaradi katere skupina katoliških romarjev, ki se vrača iz Lourda, na vatikansko letalo ne more prinesti blagoslovljene vode, ker naj bi ta ogrožala varnost.
Pravico imamo, da kritiziramo ta bedast del zakonodaje in ne sprejemamo izsiljevanja, da nas obravnavajo kot prijatelje terorizma, če le izpolnjujemo svoje naloge.
Gospod Frattini, to je področje - žal mi je, da moram to povedati - na katerem se izogibate svojim odgovornostim in ste prepustili zakonodajo boja proti terorizmu v zračnem prometu v rokah skupine fanatikov v Komisiji, ki anonimno in skrivno izvajajo to zakonodajo.
Vaša naloga v vlogi podpredsednika Komisije, ki je odgovoren za te zadeve, oziroma za to področje, je preprečevanje, da se to zgodi ali še naprej dogaja.
Danes bo v Parlamentu potekalo glasovanje, na podlagi katerega boste lahko postavili nekatere zahteve kolegu, ki je odgovoren za promet pri Komisiji.
To je vaša odgovornost in veliko pričakujemo od vas.
Govori o temeljnih pravicah so močno v nasprotju s skrivno zakonodajo ter samovoljnim omejevanjem zasebnosti in svobode posameznikov.
Poleg tega se veliko učinkovitejši ukrepi, ki so bili že sprejeti, ne izvajajo.
Delajte to, kar dobro poznate: javno imenovanje.
Javno imenujte države članice, ki ne izvajajo ukrepov o pravosodnem in političnem sodelovanju in v celoti vas bomo podprli pri tem.
(PL) Gospa predsednica, do zdaj pojem terorizem ni bil ustrezno opredeljen in to je več kot le ustni problem.
Gre za praktično izvajanje strategije za boj proti eni od največjih nevarnosti sodobnega sveta, ki zadeva običajne državljane.
Čezatlantsko sodelovanje je eno od pomembnih področij evropske strategije za boj proti terorističnim organizacijam.
Združene države so prevzele največje breme pri boju proti temu grozljivemu pojavu.
Do zdaj so nekatere institucije, kot je Svet Evrope in žal tudi Evropski parlament, sprejele tako nekoristne ukrepe, kot je imenovanje nenavadnih komisij, ki bi poiskale domnevne zapore CIE v Evropi.
Delo, ki so ga opravili ti organi, ni prispevalo k čezatlantskemu sodelovanju; spodbudilo je protiameriška čustva in s tem močno ogrozilo sistem boja proti terorizmu.
Izraziti moramo upanje, da bo današnja razprava povzročila pravo zavezanost Evropskega parlamenta za oblikovanje strategije boja proti terorizmu in ne le dosedanje simbolične zavezanosti; to mora biti strategija, katere cilj je resnično spodbujanje varnosti vseh naših državljanov.
Prav je (...) kako preprečiti terorizem in v tem v celoti podpiram gospoda Frattinija in ukrepe Komisije.
Prav pa je tudi, da odgovorim na vprašanje, zakaj se nam to dogaja in kdo je tisti, ki nam grozi.
Komisija je lansko leto predlagala, da ne uporabljamo izrazov kot je islamistični džihadizem in podobno, ampak, citiram, da so to "teroristi, ki uporabljajo religijo za svoje aktivnosti".
Mislim, da je ključno, da se jasno zavemo, da je treba pojav imenovati s pravim imenom.
In pravo ime zame je džihadistični terorizem, kajti ti ljudje so fundamentalisti, ki jim je skupno sovraštvo do demokratične pluralne družbe.
Njihova ideologija je diametralno nasprotna klasičnim demokracijam, njihov cilj je ustvariti kalifat in džihadizem se pogosto omenja kot religija, ki tekmuje z drugimi religijami, kot ideologija, ki išče svoj prostor v svetu, vendar je to napačno.
Džihadizem ni ekonomsko inspiriran in ni sposoben tekmovanja z drugimi, ampak je ideologija, katere cilj je uničenje drugih ideologij.
Zato bi bilo treba v Evropskem parlamentu, v evropskih inštitucijah ustvariti pogoje, akcijski načrt morda, za širjenje demokracije v svetu in okrepiti gospodarsko in politično sodelovanje z islamskimi državami.
V islamskem svetu obstajajo demokratične sile, ki so sposobne konfrontacije z drugimi.
Pri tem je lahko tem demokratičnim silam pomagati z različnimi oblikami podpore, recimo s financiranjem medijskih postaj, ki širijo demokratične ideje in razkrivajo dejanja teroristov.
Ustvariti je treba tudi pogoje za soočenje vseh različnih interpretacij in odpreti razprave, forume in spletne strani svobodno mislečim muslimanom.
Tudi evropski javnosti je treba več povedati o terorizmu.
In končno, pomembno je tudi spoznanje, da se mora Evropska unija v boju proti terorizmu zavedati svojih vrednot in jih brez strahu in taktiziranja braniti.
(RO) Ta razprava je izjemno pomembna, ker zagotavlja priložnost za preverjanje doslednosti in usklajenosti naše politike boja proti terorizmu.
Danes imamo dovolj analitičnih podatkov, da lahko rečemo, da je uspeh te politike odvisen od tesne povezave med več glavnimi elementi.
Na eni strani so ukrepi v zvezi z varnostjo in pravičnostjo v Evropski uniji, pravilno razmerje med temi ukrepi in spoštovanje temeljnih človekovih pravic, na drugi strani pa je zunanja politika EU ter boj proti socialni izključenosti in družbenim vzrokom za terorizem.
Menim, da ukrepanje brez preprečevanja ni dovolj; domači ukrepi niso dovolj brez doslednega zunanjega dialoga.
Njihova ustrezna kombinacija mora biti podlaga za evropski model boja proti terorizmu, s katerim bi se lahko zagotovila varnost državljanov EU in njihovih temeljnih pravic.
Priznati moramo, da je povezava med Evropskim parlamentom, njegovim zakonodajnim pooblastilom in področjem boja proti terorizmu pomanjkljiva, kar povzroča pomanjkanje demokracije.
Da bi imel Parlament učinkovito vlogo v procesu odločanja na evropski ravni, mora v celoti sodelovati pri postopku soodločanja.
Pozivam Svet, da pospeši postopek izvolitve novega koordinatorja za boj proti terorizmu, ki bi imel več pooblastil v zvezi z dogovorjenimi strategijami.
(FI) Gospa predsednica, strategija EU za boj proti terorizmu je ustrezna, vendar ne po zaslugi novih uradnikov, organov ali organizacij.
Za boj proti terorizmu so odgovorne zlasti nacionalne vlade in neodvisne države članice.
Vendar je za uspešen boj proti terorizmu na nacionalni ravni potrebno zelo učinkovito evropsko in mednarodno sodelovanje, ki temelji na zaupanju.
Kot je povedal komisar Frattini, je zaupanje pogoj za sodelovanje.
Zaupanje je odvisno od jasne in natančne evropske zakonodaje, jasnega sodelovanja in spoštovanja človekovih pravic.
Boj proti terorizmu na letališčih je dosegel smešne razsežnosti.
Zaseže se na primer šminka.
Hkrati so EU in številne nacionalne države pozabile, da se lahko preprečijo naravne katastrofe.
(Predsednica je prekinila govornico.)
(PL) Gospa predsednica, ko se na področju medicine poskušamo boriti proti bolezni, se ne osredotočimo toliko na simptome, ampak bolj na globlje, skrite vzroke; zelo podobno se pri boju proti terorizmu ne smemo osredotočiti le na nekaj samomorilskih agentov, ki podtikajo bombe, ampak tudi na razloge za njihova dejanja.
Terorizem je nepremišljeno nasilno dejanje, katerega cilj je zadovoljiti lastne potrebe in povzročiti trpljenje ljudi, zato ga je jasno treba ustaviti.
To je nesprejemljiv način za zadovoljitev potreb, ki temeljijo na neki hierarhiji.
To ni nepristransko nasilje.
To je vedenje, ki nam ni všeč, vendar ima svoj smisel.
Kako lahko zdaj muslimanom dokažemo, da je naša hierarhija potreb boljša od njihove?
To ni mogoče in je zapleten etični problem, vendar nekje moramo začeti.
Predlagam, da začnemo bolj spoštovati potrebe muslimanov na njihovem ozemlju, da se bo zmanjšal njihov vpliv na Zahodu.
(PL) Gospa predsednica, v svetovni vojni proti terorizmu lahko zagotovimo, da bo manj ljudi umrlo zaradi ideoloških morilcev le z dobrim prepoznavanjem in oceno terorističnih groženj.
Za ta namen potrebujemo dobro in uporabno evropsko strategijo boja proti terorizmu.
Menim, da je za to strategijo ključna vzpostavitev evropskega zakonika o postopku boja proti terorizmu.
Zato pozdravljam pobudo Sveta o tej zadevi.
Tak zakonik ni potreben le zaradi uskladitve ukrepov, ki jih sprejmejo države članice.
Poleg tega bi moral jasno opredeliti, kateri ukrepi so sprejemljivi v boju za preprečevanje terorističnih dejanj.
Zato je treba odkrivati in podrobno opredeliti okoliščine, v katerih je treba grožnjo terorizma obravnavati kot izredno stanje, ter sprejeti skupni dogovor o uporabi nekaterih dejanskih in pravnih ukrepov, s katerimi se bodo žal omejile pravice in svoboščine državljanov na nekaterih področjih.
Utemeljeno je treba omejiti svoboščine državljanov, ker lahko brez takih omejitev takoj povemo teroristom, da nas bolj skrbi za pravice in svoboščine teroristov kot za pravice ljudi, ki umrejo v njihovih napadih.
Prav tako je pomembno opredeliti vlogo koordinatorja za boj proti terorizmu.
Na voljo imamo dve možnosti: lahko še naprej krepimo upravno pristojnost in usklajujemo zmogljivosti, tako kot v času gospoda de Vriesa - čeprav moramo pri tej možnosti sodelovati v resnem razmisleku in sprejeti sklepe na podlagi dogodkov v zadnjih štirih letih - ali pa okrepimo politični profil osebe, ki bo prevzela to delovno mesto.
Vendar se nato pojavi vprašanje konkurence z gospodom Javierjem Solano.
Kakor koli že, naša odločitev v zvezi s tem ne sme temeljiti le na osebnih stališčih.
(HU) Nemiri v francoskih predmestjih in krvavi teroristični izgredi v Londonu, za katere je odgovorna mlada tretja generacija muslimanov, ki govori z yorkshirskim naglasom, poudarjajo krizo v zvezi z vključevanjem priseljenih manjšin v zahodni Evropi.
Dober primer v zvezi s tem je Nizozemska, ki je bila nekdaj ena od najstrpnejših držav v Evropi, vendar se zdaj spopada s krizo v zvezi s sožitjem med različnimi etničnimi skupinami.
Celo ko poskušamo odpraviti bistvo težave v Evropi na področju boja proti terorizmu, je čas, kot so predlagali že mnogi, da še enkrat preučimo vprašanje vključevanja manjšin.
Evropa tega vprašanja še ni obravnavala neposredno.
V Evropskem svetu in Evropski uniji še ni instrumenta za "mehko pravo" v zvezi s težavo priseljenih manjšin ali - kar sem sam predlagal v Evropskem svetu in je bilo tudi sprejeto - v zvezi s težavo novih manjšin, čeprav vemo, da je pri težavi manjšin (priseljenih in avtohtonih) edino zagotovilo sprejemanje dveh ali več identitet.
Najboljši primer za avtohtone manjšine je južna Tirolska, kjer obstaja dvojna identiteta, navedli pa bi lahko še več primerov.
Evropa na tem področju, tj. na področju manjšinske politike, ne bo dosegla napredka, če ne bomo sprejeli takega instrumenta.
Izpostavljeno je bilo, da nikoli ne rečem gospod ali gospa ta in ta, beseda je vaša, hvala.
Tega ne delam, ker sem neolikana, ampak ker spoštujem vaš čas in ga ne želim tratiti.
Zato vas prosim, da spoštujete časovne roke, sicer ne bomo nikoli končali.
(RO) Terorizem je stalna grožnja v Evropi, kjer je muslimanski ekstremizem zelo pogost.
Evropska unija mora sprejeti ustrezne ukrepe in oblikovati skladno strategijo za vse države članice.
Prihodnji zakonodajni predlogi Komisije, ki so neposredno povezani s tem pojavom, morajo vključevati določbe, ki prispevajo k preprečevanju širjenja in krepitve terorističnih napadov.
Tak primer je zakonodajni paket o zakonitem in nezakonitem priseljevanju.
Pristojne evropske institucije morajo takoj poiskati učinkovit način za sodelovanje na podlagi zaupanja in izmenjave informacij.
Ustrezno delovanje evropskega informacijskega središča bo odvisno od medsebojnega zaupanja držav članic.
Poleg ukrepov, sprejetih na evropski ravni, mora vsaka država prispevati k učinkovitosti skupnega ukrepanja za boj proti vsem oblikam terorizma.
Države članice, kot je Romunija, kjer se islamski terorizem ne obravnava kot nevarnost, morajo biti prav tako pazljive kot druge države članice, ki se spopadajo s to težavo.
Te države morajo prejeti informacije in sodelovati v skupnih evropskih programih, ki prispevajo k preprečevanju vzrokov in okoliščin, ki povzročajo teroristična dejanja.
Ne smemo se zadovoljiti s preprečevanjem ali odkrivanjem terorističnih dejanj, ampak moramo opredeliti dejavnike, ki podpirajo te pojave, kot so revščina, socialna izključenost ali ekstremizem, in se boriti proti njim.
Medverski dialog lahko znatno in odločilno prispeva k omejevanju terorizma.
Verski voditelji morajo prednostno obravnavati to vprašanje ter sodelovati pri zagotavljanju miru in stabilnosti v skupnostih, za katere so odgovorni.
Dober primer je evropska ekumenska skupščina, ki v teh dneh poteka v kraju Sibiu v Romuniji.
Evropski državljani se morajo zavedati nevarnosti terorizma.
Informacijska kampanja in predstavitev vseh vprašanj, ki povzročajo spore, morata spodbuditi sodelovanje državljanov, skupaj z institucijami, da se bo ta pojav izkoreninil.
(PL) Gospa predsednica, ponedeljkove aretacije v Kopenhagnu so dokaz, da je terorizem še vedno resnična nevarnost v Evropi.
Poročilo Europola kaže, da ga je bilo lansko leto še vedno veliko.
Dovolj je, če povem, da je bilo lansko leto zabeleženih 498 terorističnih napadov.
Res je, da ta grožnja ni enakomerno razporejena, ker se je v Franciji zgodilo 294 napadov, v Španiji pa 145, vendar je v času globalizacije celotno ozemlje Evropske unije zanimivo za teroriste.
Tega ne spremeni dejstvo, da je velika večina teh napadov separatističnih (na kar se je Evropa navajala več desetletij), kot je baskovski terorizem ali terorizem na Korziki ali levičarska anarhija v Grčiji.
Ali ta postopek navajanja na terorizem pomeni, da smo v Evropi dobro pripravljeni na boj proti njemu?
Prepričan sem, da je odgovor še vedno negativen.
Izvajanje osnovnih tehničnih dokumentov, celo nekaj tako bistvenega, kot je strategija boja proti terorizmu, ali zakonodajnih dokumentov v obliki okvirnega sklepa iz junija 2002, se lahko še bistveno izboljša.
Usklajevanje preprečevanja in odziva na teroristična dejanja je prav tako nezadovoljivo.
V zvezi s tem je nujno treba izboljšati tako sodelovanje, zlasti operativno sodelovanje in izmenjavo informacij med državami članicami; izboljšati je treba zmogljivosti Europola in Eurojusta; okrepiti je treba - to smo že večkrat izpostavili - zaščito ključne infrastrukture, zlasti prometne in energetske.
Prav tako moramo vztrajati, da je solidarnostna klavzula, ki je bila vključena v prejšnji osnutek ustavne pogodbe, vključena tudi v novo pogodbo in da je ustrezna protiteroristična klavzula vključena v sporazume s tretjimi državami; v svojem poročilu sem pozval, da se to naredi pred počitnicami.
(PT) (neslišno) ... nenaklonjenost Sveta, da bi dal Europolu, Eurojustu, koordinatorju za boj proti terorizmu in situacijskemu centru institucionalno, pravno ali finančno moč, s čimer bi se lahko začasne povezave preoblikovale v pravo strateško sodelovanje proti terorizmu.
Več držav članic še ni niti ratificiralo glavnih mednarodnih konvencij na tem področju.
Al-Kaida in ETA ne spoštujeta mej ali nacionalne suverenosti, našo policijo in tajne službe pa še vedno ovirajo neustrezne ovire.
Evropa mora postati učinkovitejša in strožja, ker je pristop "kar koli že je dobro" točno način, na katerega razmišljajo teroristi, pri čemer mednarodni terorizem pravzaprav ni napredoval v New Yorku, na Baliju, v Madridu, Londonu ali celo Bagdadu.
Njegovo največjo zmago, zaradi katere ima vedno več podpornikov, so mu zagotovile demokratične vlade, in sicer ker tako preprosto žrtvujejo temeljne vrednote, pravice in zagotovila: stebre demokracije in civilizacije.
Evropa mora oprati svoje ime, ki je bilo žal umazano zaradi sistematičnega sodelovanja evropskih vlad z Bushevo administracijo pri ugrabitvah, nezakonitemu pridržanju in mučenju osumljenih teroristov.
Parlament še vedno čaka na razlago teh vlad.
Strateško sodelovanje Evrope, notranje in z zavezniki, mora biti učinkovitejše, da bomo premagali terorizem ter da ga bomo premagali s političnimi zamislimi in zakoni.
Portugalsko predsedstvo mora s svojo socialistično vlado poskusiti nekaj spremeniti.
Gospa predsednica, komisar, terorizem je zločin proti človeštvu in je največja grožnja za našo družbo ter je žal že dosegel evropsko razsežnost.
Vprašanje je naslednje: ali je Evropska unija ukrepala?
Odgovor je jasno "da" in uspehi kažejo, da so bili sprejeti ukrepi dobri.
Hvala bogu, da so se zgodile aretacije na Danskem in v Nemčiji.
Zahvaljujem se komisarju Frattiniju za njegovo zavzemanje v zvezi s tem; kaže, da je Komisija na pravi poti.
Vendar moramo prav tako pregledati, ali so naši ukrepi učinkoviti, kateri ukrepi so učinkoviti in katere nove ukrepe je treba sprejeti.
Prav tako se moramo vprašati, ali je naša splošna strategija ustrezna.
V vsakem primeru si moramo prizadevati za tako strategijo po pregledu.
Ta strategija je zagotovo potrebna, preden se bomo lahko odločili, ali bomo imeli novega koordinatorja za boj proti terorizmu.
Prav tako moramo državam članicam jasno povedati, da bo moral imeti tak koordinator, če ga bomo imeli, ustrezna pooblastila in odgovornosti, sicer tako delovno mesto zagotovo ne bi bilo potrebno.
Strinjam se s številnimi drugimi, da moramo v vsakem primeru okrepiti in uporabiti Europol in Eurojust.
Ta dva organa sta uspešna in imata na voljo instrumente.
Sprejeli smo odločitve, kot je tista, ki smo jo sprejeli včeraj o izvedbenih pravilih, s katerimi se poenostavlja uporaba analitičnih datotek, poleg tega pa je treba vzpostaviti bazo podatkov o eksplozivih.
Vendar težavo predstavlja zagotavljanje podatkov s strani držav članic.
Pozivam vas, gospod predsedujoči, da od držav članic zahtevate, naj pravočasno predložijo podatke.
Predsedujoči, rekli ste, da z Združenimi državami potekajo redni pogovori.
To je dobro in smiselno, vendar vas prosim, da izkoristite vsako priložnost, da bi bilo sodelovanje uspešno v interesu obeh strani.
Skratka, pozivam vas, da se pogajate tako, da bodo morale Združene države takoj ob sumu, da gre za terorizem ...
(Predsednica je prekinila govornika.)
(CS) Gospe in gospodje, terorizem resno ogroža mir, stabilnost in blaginjo v Evropi.
Kot je bilo že povedano, terorizem prav tako pomeni napad na temeljne vrednote, ki so podlaga za evropsko povezovanje: človekove pravice, pravna država, svoboda in demokracija.
Zato menim, da mora biti odgovor Evropske unije in držav članic na grožnje terorizma odločen in jasen.
Vendar ta odločilen odgovor ne sme vključevati le represivnih varnostnih ukrepov.
Namesto tega se mora osredotočiti na preprečevanje in preventivne ukrepe bolj kot do zdaj, in sicer v državah članicah in navzven pri odnosih z našimi čezmorskimi sosedi.
Cilj naše skupne zunanje in varnostne politike mora biti krepitev gospodarskega in socialnega razvoja, podpiranje civilne družbe in pojma človekovih pravic ter prizadevanje za mirno rešitev mednarodnih sporov, vključno z izraelsko-palestinskim sporom.
Naša skupna zunanja in varnostna politika se mora prav tako bolj osredotočiti na podporo in razvoj regionalnega sodelovanja v okviru evropske sosedske politike in barcelonskega procesa.
Nenazadnje, gospa predsednica, komisar, skupaj z našimi prijatelji iz Združenih držav in drugih držav moramo pripraviti izčrpno konvencijo ZN proti terorizmu.
- (DE) Gospa predsednica, gospod komisar, gospe in gospodje, bili smo priče tragičnim dogodkom v Madridu in Londonu.
Videli smo neuspešne napade, na primer zaradi razkritja ali neuspešne eksplozije kovčkov, kot se je zgodilo v Nemčiji.
Razen tega smo v zadnjih dnevih ponovno videli učinkovito delo policije, ki je pravočasno zaustavila napade, kot v primeru današnjih novic iz Nemčije.
Zato je seveda očitno, da je terorizem dejanska in velika nevarnost, pri čemer je nedvomno ena od naših ključnih nalog, da kot politiki zaščitimo ljudi in človeška življenja.
Veliko kolegov poslancev je danes razpravljalo o tem, da je eden ali drug ukrep skrajna meja, in da moramo preučiti, ali pomeni pretirano grožnjo za državljanske in temeljne pravice.
Menim, da je to tehtno vprašanje, in se strinjam, da je treba to resno preučiti, vendar to ne sme potekati tako dolgo, da se o možnih ukrepih, ki so nujni, razpravlja v nedogled.
Verjamem, da imamo odgovornost za zaščito ljudi in človeškega življenja, kar je najpomembnejše.
To je naša prednostna naloga in zato pozivam vse nas, da kot politični voditelji zagovarjamo nujne ukrepe in ne razpravljamo o njih v neskončnost ali medtem pozabimo na vse kritike, da bi o tem prepričali ljudi, ker je to zanje edina možnost.
Za take prispevke k razpravi, ki nekako nadomeščajo vsako ravnanje v Združenih državah ali drugih državah v zvezi s tem, nimam časa.
Tega ne razumem.
Naša dolžnost je zaščititi ljudi in izvajati nujne ukrepe, pri čemer sem hvaležen komisarju za dodatne, posebne predloge, ki jih je danes pripravil.
Hvaležen sem tistim, ki so dejali, da moramo pretehtati, ali naši ukrepi dejansko dosegajo svoj namen.
Močno se strinjam s tistimi, ki zagovarjajo previden pregled, ali so nove institucije nujne in ali ni mogoče teh nalog prav tako uspešno opraviti s sedanjimi institucijami.
Boj proti terorizmu ima bistveno vlogo in to mora biti tako.
Sicer bomo v prihodnosti, če se okvirni sporazum izvede, imeli ...
(Predsednica je prekinila govornika.)
Gospa predsednica, močno podpiram zahtevo po učinkoviti, uspešni, uravnoteženi in odgovorni varnosti na evropski in mednarodni ravni pri obravnavi terorizma.
Če se želimo izogniti nadaljnjim grožnjam, je demokratična odgovornost bistvena za zagotavljanje ravnovesja in sorazmernosti.
Vendar le odziv za varnost, ne glede na učinkovitost, ni dovolj.
Odpraviti moramo mednarodne, politične in gospodarske nepravičnosti, ki jih nekateri demagogi uporabljajo za izkoriščanje mladostnega hrepenenja po pravičnosti.
Njihova privlačnost temelji na zgoščeni zgodovini, zgoščeni politiki, ki zanika razlike in nasprotja, vpletene v vse naše politične in verske tradicije.
Bitka za naklonjenost od nas zahteva, da se izogibamo demoniziranju vseh skupnosti vernikov.
Zahteva odprt dialog in ne soočenja ter zahteva, da obravnavamo dejansko in zaznano nepovezanost s katero se srečujejo nekateri mladi.
Ideja Evrope o "enotnosti z raznolikostjo" bi lahko pomagala, vendar to zahteva pogumno politično vodstvo, ki ga na ravni Sveta na žalost ni.
Nazadnje pozivam vsaj ljudi, predstavnike tega parlamenta, da se izogibajo površnemu jeziku, ki namiguje na površno razmišljanje.
Samodejno enačenje fundamentalizma s terorizmom je površno razmišljanje.
Na svetu je milijone katolikov, protestantov, judov in muslimanov, ki dobesedno verjamejo v Staro in Novo zavezo ter Koran, vendar niso teroristi.
Zelo majhno število ljudi, ki dobesedno verjamejo v svojo vero in so vpleteni v terorizem.
Obravnavati moramo, zakaj je tako.
Gospa predsednica, terorizem ogroža vse države in vse narode: je resna grožnja za našo varnost, vrednote naših demokratičnih družb ter pravice in svoboščine državljanov.
Očitno se je z novimi ukrepi povečala učinkovitost boja proti terorizmu, vendar bo treba narediti še veliko več.
Pokazati moramo, da ustvarjalni ukrepi zares ščitijo državljane in da so sorazmerni s poseganjem v zasebnost.
Dvomim, da je uredba o tekočinah na letalih sorazmerna s svojim ciljem.
Nedolžni ljudje včasih izgubijo pomembna zdravila, da ne omenjamo na tone zaseženih šamponov, ličil itd.
Če se bo s tem zagotovila popolna varnost, so ti ukrepi sprejemljivi, vendar državljani dvomijo v način, na katerega se to obravnava - verjetno so mogoče izboljšave.
Določiti je treba pravo ravnotežje med protiterorističnimi ukrepi, bojem proti kaznivim dejanjem in temeljnimi pravicami v demokratični družbi, ki temelji na pravni državi.
To mora vključevati obveščanje Evropskega parlamenta pred podpisom katerega koli sporazuma med EU in ZDA, pri čemer popolnoma zaupamo komisarju Frattiniju in Komisiji.
Za doseganje legitimnosti na tem področju potrebujemo večji demokratični nadzor s postopkom soodločanja, evropski državljani morajo imeti večjo vlogo pri postopku odločanja, potrebujemo pa tudi preglednejšo in bolj demokratično legitimnost.
Svet mora javno utemeljiti svoje ukrepe na evropski ravni.
Prav tako moramo izboljšati čezatlantske odnose.
Končno, obstaja potreba po strogih protiterorističnih ukrepih.
To bo veliko lažje doseči, če bomo bolje sprejemali svoje demokratične ...
(Predsednica je prekinila govornico.)
(IT) Gospa predsednica, gospe in gospodje, vrh med Evropsko unijo in Združenimi državami lanskega aprila je bil izgubljena priložnost.
Glede na rezultate posebnega odbora Evropskega parlamenta o skrivnih letih Cie bi morali Washingtonu jasno povedati, da lahko napredek čezatlantskega sodelovanja v boju proti terorizmu temelji le na skladnosti s členom 6 Pogodbe EU in popolnem spoštovanju človekovih pravic.
To se ni zgodilo: kar ne pomeni le, da se boj proti terorizmu ne bo okrepil, ampak se bo celo poslabšal, ker je razen neproduktivnosti, kot je Parlament sam dejal, boj proti terorizmu z uporabo nezakonitih, terorističnih metod nesprejemljiv.
Države članice EU, ki so pod pritiskom ZDA uporabile te metode, niso kršile le temeljnih načel EU, ampak so tudi odprle pot k nezakonitosti ter izpostavile Evropo večjemu tveganju za teroristično maščevanje.
Krepitev boja proti terorizmu pomeni predvsem ukrepanje ob popolnem spoštovanju zakonodaje.
(PT) Terorizem pomeni dvom za svobodno in odprto družbo.
Včasih nas celo izziva, da sprejmemo varnostno zakonodajo, ki bi se močno približala razpadu vrednot naše civilizacije.
Zato mora Evropska unija nujno oblikovati skupen zakonik, ki jasno določa načela in metode.
Najprej je treba zagotoviti načela človekovega dostojanstva in pravne države v vseh vidikih boja proti terorizmu.
Moralnih temeljev demokracije, ki temelji na teh vrednotah, ne smemo ogroziti.
Kot je dejala Simone de Beauvoir: našim krvnikom ne smemo dovoliti, da nam vsilijo slabe navade.
Drugič, za države članice je treba oblikovati enotno zakonodajo.
Unija mora s tega vidika dejansko pomeniti Unijo.
Boj proti terorizmu nujno zahteva uporabo pravil, ki so poenotena in skladna, pri čemer tega ni mogoče prepustiti nagibom vsake države članice in trenutnemu javnemu mnenju.
Tretjič, spodbuditi moramo delovanje v obliki mreže in spodbujati soglasje s potrjevanjem ukrepov v Evropskem parlamentu in nacionalnih parlamentih.
Četrtič, Evropska unija si mora prizadevati za vzpostavitev mednarodnega mehanizma ZN za spremljanje hitrih postopkov in zakonodaje.
Boj proti terorizmu poteka na svetovni ravni in ni omejen le na Evropo ali evroatlantsko os.
Končno, za boj proti terorizmu moramo delovati za ustvarjanje bolj poštene in uravnotežene mednarodne skupnosti, opredeliti moramo vzroke in pomanjkljivosti, spodbujati kulturo pravic, ki jih sprejemajo vsi narodi, in veliko delati za pospeševanje dialoga med civilizacijami.
Terorizem je zaleten pojav.
Nanj se ne moremo odzvati s preprosto razlago.
(EL) Gospa predsednica, naj najprej Svetu postavim dve temeljni vprašanji: prvič, zakaj je sedež gospoda de Vriesa še vedno prazen, kljub temu, da je preteklo že veliko časa?
Ali ga namerava Svet zapolniti?
Ali Svet meni, da je to koristno?
Da ali ne?
Drugič, zakaj države članice niso ustrezno izvajale sprejetih protiterorističnih ukrepov?
Še bolj pomembno je vprašanje, ali smo v prizadevanjih za boj proti terorizmu ukrepali le kot odziv na teroristično dejavnost.
Ali upoštevamo inteligentno, celostno strategijo s ciljem boja proti vzrokom terorizma?
Tega nikoli ne smemo pozabiti.
Strah za lasno varnost pogosto povzroči sprejemanje strategij, ki ustvarjajo lažen občutek varnosti.
Večkrat sem izjavil, da je zaščita javne varnosti naš skupen, samoumeven cilj.
Vendar je naša metoda dokaz zrelosti naše civilizacije.
Spoštovanje pravic ni le neodtujljivo naše, to je edina pot do blaginje in varnosti.
Menim, da moramo ne le ovrednotiti učinkovitost vseh protiterorističnih ukrepov do danes, ampak tudi skrbno presoditi napredek, ki ga ne smejo sestavljati le odzivi na teroristično dejavnost.
Zato je treba pospešiti razprave med Svetom, Komisijo in Parlamentom.
Sodelovanje držav članic je bistvenega pomena.
Nazadnje menim, da moramo pospešiti dialog s tretjimi državami.
Verjamem, da je to nujno, ker smo videli, kako učinkovito je bilo sodelovanje z Združenimi državami.
(PL) Gospa predsednica, današnja razprava zadeva vojno proti terorizmu, vprašanje varnosti, pravno državo in osebne svoboščine, tj. najvišje vrednote v sistemu EU.
Evropski parlament vlaga vrsto vprašanj v Svetu in Komisiji, rešitve, ki so ključne za varnost državljanov, spoštovanje zakonodaje in status svoboščin državljanov.
Želim se osredotočiti na vprašanje preglednosti protiteroristične strategije Evropske unije.
Demokratični nadzor na tem področju ter zlasti vloga Evropskega parlamenta in nacionalnih parlamentov zagotavljajo izpolnjevanje temeljnih pravic, ki jih vsebuje Pogodba o Evropski uniji.
Naj vas spomnim, da resolucija Evropskega parlamenta o domnevni uporabi evropskih držav za prevoz in nezakonito pridržanje ujetnikov s strani ameriške obveščevalne agencije CIA priporoča uporabo metod, ki so usklajene s členom 6 Pogodbe o Evropski uniji.
Gospa predsednica, pravkar se vračam s tiskovne konference, na kateri se je pozvalo k strogemu izvajanju gospodarskih sankcij zoper iranski režim, ki je zloglasni sponzor terorizma na Bližnjem vzhodu in drugod po svetu.
Prepričan sem, da vsi pozdravljamo ukrepe, ki zares prispevajo k boju proti terorizmu, vendar se sprašujem, kolikšen del dolgega seznama dejavnosti EU, o katerih smo slišali danes zjutraj, spada v to kategorijo.
EU je zelo uspešna pri povečevanju pristojnosti in prispevanju k birokraciji, vendar je zelo malo dosegla na področju dejavnosti in izdatkov.
Govorili smo že o evropskem koordinatorju za boj proti terorizmu.
Iz njegovega naziva je mogoče sklepati, da gre za neke vrste nadzorno vlogo, kar je popolnoma neprimerno.
Po mojem mnenju bi se morala taka oseba osredotočiti na delovanje EU in omejena področja, na katerih skupno ukrepanje prinaša jasno dodano vrednost.
Zelo spoštujem komisarja Frattinija, vendar si EU resnično ne more pripisovati zaslug za ukrepe naše nacionalne policije in varnostne službe.
Koristno bi bilo, če bi se opravila neodvisna revizija tako imenovanih protiterorističnih ukrepov EU.
Boj proti terorizmu mora ostati v nacionalni pristojnosti in predmet mednarodnega sodelovanja.
EU se mora osredotočiti na načine, na katere lahko podpira to prizadevanje boja proti terorizmu na nacionalni ravni.
Ena od resnih težav pri našem prizadevanju za zaščito državljanov je neuspešno nadziranje mej; teroristi prihajajo in odhajajo, pri čemer je stalno nenadzorovano priseljevanje velika ovira za ustrezno vključevanje naših priseljencev.
To mora biti ključni del vsake strategije boja proti terorizmu.
Ta težava ogroža tudi celotno načelo prostega pretoka oseb, kar je še eno področje, ki ga mora preveriti neodvisen organ.
Omenil sem odgovornost naših nacionalnih organov za te zadeve.
Na žalost so britanski organi popolnoma neuspešno nadzirali svoje meje.
Poleg tega, da ne vedo, kdo vstopa v državo in izstopa iz nje, je zelo vprašljiva tudi agencija za meje in priseljevanje, ki je zadolžena za izvajanje nadzora.
Zaskrbljen sem, ker sem prebral, da je ženska, ki je več mesecev vedela za osumljene teroriste, ki se jim sodi zaradi terorističnih dejanj v Glasgowu, in ki očitno ni prijavila njihovih dejavnosti, zdaj zaposlena kot ...
(Predsednica je prekinila govornika.)
(ET) Gospe in gospodje, ob razpravljanju o boju proti terorizmu se želim osredotočiti na člen 6 maastrichtske pogodbe, ki zadeva temeljne pravice in svoboščine.
Moje delo, kot vodje delegacije v Moldavijo in kot socialne demokratke, je bilo posvečeno varnosti Evrope, ohranjanju naših vrednot in njihovo razširjanje v državah sosedske politike.
Želimo, da v bližini Evropske unije prevladujeta stabilnost in mir.
Za boj proti terorizmu potrebujemo podporo tudi iz držav, kot so Pakistan, Rusija in celo Iran.
Naš uspeh pri varovanju vrednot je večinoma odvisen od uspešnega vključevanja partnerjev.
Vsako okrnitev temeljnih svoboščin in pravic v Evropski uniji se petnajstkrat odbije iz 15 držav sosedske politike, brez omembe Rusije in Kitajske.
Tretje države opazujejo, kaj delamo, in ne, kaj rečemo.
Komisija in Svet morata razumeti, da bo podpora naših državljanov v boju proti terorizmu izginila, če ne bomo spoštovali nekaterih temeljnih pravic, ki jih vsebujejo ustanovne pogodbe.
Gospa predsednica, ne bom sodelovala v tej neumni razpravi o tekočinah.
O tem lahko razpravljajo le strokovnjaki za varnost in tehnični strokovnjaki.
Če bodo prišli do jasnih zaključkov, je naša dolžnost, da se takoj odzovemo.
Nič ne prestraši teroristov bolj kot to, da smo se sposobni odzvati.
Grožnja terorizma temelji na naši togosti, tj. togosti umirjenih, konzervativnih sistemov, in nezmožnosti prilagajanja novim načinom komunikacije, pretokom informacij, prenosom denarja in pretokom oseb.
Napredek bomo dosegli le z vzpostavitvijo prilagodljivih struktur, začasnih skupin, horizontalno in interoperabilno izmenjavo informacij, sodelovanjem med agencijami in državami ter okrepitvijo Europola in Eurojusta.
Odstop gospoda de Vriesa je bil jasno zelo slab znak.
S tem se je potrdilo, da EU ne more preseči bedastega in zastarelega nacionalnega pristopa k varnosti.
To je žal značilno za nezmožnost izmenjave informacij in izvrševanje odločitev.
Reformna pogodba na drugi strani pomeni jasen in pozitiven odziv.
Minimalna pravila o policijskem sodelovanju, približevanje kazenskih in civilnih zakonikov, vzajemno priznavanje sodb v kazenskih in civilnih postopkih ter varstvo dokazov v EU, žrtev kaznivih dejanj in zločincev samih so ukrepi, ki kažejo, da je mogoče z veliko energije, denarja in političnega prizadevanja obvladovati terorizem ter pomagati evropskim državljanom v Londonu, Glasgowu in drugih ogroženih krajih.
Komisar, države članice imajo do decembra 2007 čas za izvršitev tretje direktive o pranju denarja.
Pozivam komisijo, naj bo jasna in odločna pri zahtevanju izvajanja potrebnih varnostnih ukrepov za nadziranje pranja denarja in financiranje terorizma.
To bo pomagalo nam, mi pa moramo pomagati vam.
Potem bomo lahko jasno povedali, da smo pripravljeni na borbo in zmago.
(PT) 12. december 2006 je zgodovinski datum, ko je Sodišče Evropskih skupnosti v celoti razsodilo za argument, ki sem ga pred leti prav v tem prostoru zagovarjal pred Svetom in Komisijo, o pravici do obveščenosti o obtožbi o terorizmu.
Vendar pravici ne bo zadoščeno in pravega boja proti terorizmu ne bo, dokler bodo nedolžne žrtve, kot je organizacija People's Mujahidin of Iran, še vedno na tem seznamu in medtem ko glavna svetovna teroristična organizacija, iranska revolucionarna garda in vse njene satelitske organizacije v Iraku, Libanonu, Zalivu in drugod po svetu, še vedno deluje nekaznovano ter nesporno, ker se evropske institucije bojijo soočiti s terorizmom.
Pozivam institucije, da storijo to, k čemur so bile pozvane.
predsedujoči Svetu. - (PT) Gospa predsednica, komisar, gospe in gospodje, menim, da je bila to zelo koristna, zanimiva in izjemno primerna razprava, toliko bolj glede na že omenjene nedavne dogodke na Danskem in v Nemčiji.
Svetu bom posredoval veliko vaših predlogov, skrbi in nasvetov, kot je moja dolžnost, ter vam zagotavljam, da je portugalsko predsedstvo seveda pripravljeno na sodelovanje in dialog s Parlamentom, ob upoštevanju pravnih določb, ki so za nas veljavne.
To je seveda težka in zapletena razprava.
Nekateri menijo, da moramo nadaljevati, drugi menijo, da smo že šli predaleč in bi se morda morali vrniti.
Nekateri kritizirajo, medtem ko drugi odobravajo, nekateri obsojajo, drugi pa spodbujajo.
Vendar se vsi strinjamo, da moramo voditi trd in odločen boj proti tej novi nadlogi, torej terorizmu, ter pri tem boju nikakor ne smemo pozivati k premirju.
Tudi za nas je to proces učenja, stalen proces izboljševanja.
To je nova grožnja, ki nam prej ni bila znana in proti kateri se nismo bili navajeni boriti in jo odpravljati.
Zato se moramo nenehno izpopolnjevati, učiti in ukrepati za zagotavljanje, da se taki napadi, kot smo jim bili priča, ne ponovijo.
Trdo smo delali in povsem upravičeno na splošno sodelovali s tretjimi državami.
To je mednarodni boj.
Nobena država članica, prav tako nobena organizacija ali skupina držav, se ne more sama učinkovito soočiti z bojem ali grožnjo, ki je pred nami.
Potrebujemo zelo močno mednarodno sodelovanje.
V pripravah na to razpravo sem upošteval niz ukrepov in dejanj, ki smo jih sprejeli na področju preprečevanja, zaščite, pregona in odzivanja na teroristične napade.
Ugotovil sem, da smo, čeprav je še veliko dela, že veliko naredili in si moramo prizadevati za izboljšanje na tistih področjih, kjer nismo bili tako uspešni, kot bi lahko bili.
Tukaj je bistveno omeniti ocenjevalne mehanizme, ki smo jih vzpostavili posebej za možnost oblikovanja sklepov, kot pomoč za izboljšanje sprejetih ukrepov, potem ko so se ukrepi že nekaj časa izvajali.
Želim povedati, da je za portugalsko predsedstvo in za Svet boj proti terorizmu mogoče voditi in ga bomo vodili, to vam zagotavljam, le v okviru spoštovanja temeljnih vrednot in načel, kar sta v boju proti terorizmu ogroženi točki: torej, obramba teh načel in vrednot.
Zapostavljanje ali neupoštevanje teh načel in vrednot bi nam v boju proti terorizmu škodilo.
Portugalsko predsedstvo bo zlasti previdno pri tej točki in ne bo sklepalo kompromisov.
Končno, želim povedati, da je bilo tej točki posvečeno veliko pozornosti, pri čemer sem jo sam omenil v prvem govoru, in da predsedstvo tesno sodeluje z generalnim sekretarjem Sveta pri preučevanju vprašanja o koordinatorju za boj proti terorizmu, torej, kako razširiti njegove pristojnosti in sposobnosti ter mu omogočiti učinkovito izvajanje vloge, za katero je bil položaj prvotno oblikovan.
Zavedam se, da lahko pride do zamude.
Portugalsko predsedstvo si prizadeva za pospešitev razprave v okviru organov Sveta in da ob primernem času objavi imenovanje novega koordinatorja za boj proti terorizmu.
Kot sem dejal, bom upošteval nasvete, predloge in skrbi iz te razprave.
Nismo in nikoli ne bomo ravnodušni do vaših stališč; ne trdimo in nikoli nismo trdili, da smo popolni ali da je bilo vse naše delo dobro, brezhibno ali nedostopno za kritiko.
Nasprotno, naša prizadevanja bodo vedno usmerjena k izboljšanju za zagotavljanje, da bo naša družba vedno ostala svobodna, odprta in demokratična ter se bo uprla družbam, ki si želijo nasprotno.
Najlepša hvala.
podpredsednik Komisije. - (IT) Gospa predsednica, gospe in gospodje, zahvaljujem se vsem, ki so govorili v tej zelo pomembni razpravi.
Nekateri so dejali, da za terorizem potrebujemo politično strategijo.
Gospod Mayor Oreja, s tem se strinjam.
Terorizem je treba odpraviti z globalno politično strategijo.
Veliko ste govorili o preprečevanju in boju proti nasilni radikalizaciji.
V svojem uvodu sem v zvezi z nekaterimi predlogi navedel nekaj posebnosti.
Lahko vam povem, da v zvezi z nasilno radikalizacijo obstaja pomembna pobuda.
Čez malo več kot mesec dni, 16. in 17. oktobra, bo prvič potekala evropska konferenca o vlogi izobraževanja in šol pri izkoreninjanju nasilne radikalizacije med najmlajšimi člani družbe.
Pozvali smo svet izobraževanja v Evropi in seveda vabim opazovalce iz Evropskega parlamenta, ki želijo sodelovati.
To bo priložnost, da jasno povemo, da želimo kulturo zla in nasilja zamenjati s kulturo strpnosti in sodelovanja.
Načrtujemo vse pobude, ki so bile sprožene v državah članicah za boj proti radikalizaciji in preprečevanju novačenja teroristov.
Rezultati in dobre prakse, ki jih bomo razkrili s tem načrtovanjem, bodo seveda Parlamentu na voljo.
Veliko smo govorili o razširjanju ter izmenjavi podatkov in informacij.
Gospe in gospodje, pogosto imamo veliko podatkov, dejansko preveč podatkov, vendar nobene ustrezne analize teh podatkov.
Zato moramo Europolu zagotoviti močnejšo vlogo.
Zahvaljujem se vsem, ki so podprli krepitev Europola, vključno z gospodom Pirkerjem.
Lanskega decembra sem vložil predlog Svetu o tej temi in upam, da bo portugalsko predsedstvo pred koncem tega leta podprlo sprejetje okrepljene analitične vloge Europola.
Julija je bila predstavljena pobuda o biološkem terorizmu.
Zelo jasno smo navedli ranljive dele in kje je potrebno večje evropsko sodelovanje, pri čemer se sklicujem na gospoda Borghezia, ki je izpostavil vprašanje.
Nekateri so govorili o neuspešnem ukrepanju držav članic.
Strinjam se z izvajanjem poimenovanja in izpostavljanja.
Lanskega junija sem objavil dokument, ki zelo jasno poudarja, katere države članice zamujajo tudi pri izvajanju veljavne zakonodaje proti terorizmu.
To pomeni, pri čemer nagovarjam zlasti gospoda Guardansa Cambója, da sem pripravljen poudariti odgovornosti, vendar bo to izvajanje koristno le, če vse države članice in Svet upoštevajo izjavo o opustitvi ukrepanja kot predlog in spodbudo za napredek.
Več poslancev je govorilo o čezatlantskih odnosih.
Gospe in gospodje, verjamem, da je večje sodelovanje z Združenimi državami Amerike nujno in da hkrati potrebujemo več vključevanja Evrope.
Med drugim se zahvaljujem gospodu Cashmanu, da je izrazil to načelo.
Zato nima smisla, da smo pri pripravi in razvoju evropskega modela počasni ter hkrati kritiziramo Združene države Amerike, ker dejansko imajo model.
Menim, da je nujen večji vložek Evrope in več sodelovanja z Združenimi državami, vendar ne moremo reči, da Združene države Amerike pomenijo težave za Evropo.
Težava so teroristi in njihove dejavnosti v središču Evrope.
To je treba upoštevati.
(Ploskanje.)
Moja zadnja misel je: prepričan sem, da bo nova evropska pogodba uvedla boljše instrumente, ki nam bodo omogočili instrument za sodelovanje s Parlamentom za končno vzpostavitev soodgovornosti med tremi institucijami.
Prav tako nam bo v Komisiji in Svetu omogočila večjo moč.
Menim, da bodo zdaj vsi državljani lahko razumeli in jasno ugotovili, kdo je ravnal napačno in kdo prav ter kdo ni ukrepal, ko bi moral.
Zato upajmo, da bo ta pogodba postala resnična, da se bomo o njej končno sporazumeli in da bo ta parlament postal celovit institucionalni dejavnik v boju proti terorizmu.
(Ploskanje.)
Hvala, gospod Frattini.
Opravičujem se za hrup, vendar ni bilo mišljeno kot pomanjkanje spoštovanja do vas.
Ta skupna razprava je končana.
Glasovanje bo potekalo 11. oktobra.
Pisne izjave (člen 142)
v pisni obliki. - (PT) Tako kot v prejšnjih razpravah so se večina EP, Komisija in Svet izognili navajanju podrobnosti ali celo resni analizi terorizma, v vseh oblikah, vključno z državnim terorizmom, ali "boju proti terorizmu"; jasno je, da si stalno prizadevajo za analizo terorizma zunaj okvira, da bi prikrili temeljne vzroke terorizma in politiko, ki povzroča terorizem.
Takšno ravnanje je toliko bolj resno in politično pomembno, ker je v "boju proti terorizmu", pri katerem imata ZDA in EU vodilni vlogi, vedno bolj očitno, da se narodi sveta soočajo z instrumentom, ki ne spoštuje mednarodnega prava, uničuje suverenost narodov in ogroža neodvisnost držav s spodbujanjem posredovanja, napadov in vojne, bodisi v Afganistanu, Iraku ali Palestini, s sto tisočimi žrtvami.
Čeprav so nekateri govorniki do izčrpanosti ponavljali ohranjanje človekovih pravic v "boju proti terorizmu" in v napadu varnostnih ukrepov, ki podpirajo ta boj, vedno več razmer in dejstev kaže na nespoštovanje temeljnih svoboščin, pravic in zagotovil državljanov.
v pisni obliki. - Bistvo EU je prosti pretok oseb, blaga, storitev in kapitala.
Oviranje teh stvari je treba obravnavati resno.
Boja proti terorizmu, kot dela mednarodnega kriminala, ne smemo zapostavljati.
Seveda je terorizem občutljiva tema.
Nikoli ne smemo pozabiti, da morajo vse politike na področju boja proti terorizmu temeljiti na spoštovanju temeljnih pravic in človeškega dostojanstva.
Ukrepi morajo biti prav tako učinkoviti in sorazmerni s koristmi na področju varnosti.
Dvomim na primer, da nove omejitve v zvezi s tekočinami na letalih izpolnjujejo ta merila.
Pozdraviti je treba vsako prizadevanje za boljše usklajevanje med državami članicami ter med državami članicami in institucijami EU.
Po odstopu gospoda de Vriesa je treba čim prej imenovati novega koordinatorja za boj proti terorizmu v EU.
(NL) Gospod predsednik, opozorila bi le, da smo med razpravo predsedujočemu Sveta, ki je že odšel, in Komisiji postavili zelo natančna vprašanja na katera nismo dobili odgovorov.
Od Sveta in Komisije želim pisni odgovor na svoja vprašanja v zvezi s kontaktno skupino na visoki ravni za varstvo podatkov in zakonu Združenih držav o nadzoru tujih obveščevalnih služb (Foreign Intelligence Surveillance Act).
Nadaljevali bomo v skladu s Poslovnikom in na podlagi zahteve.
Sestava Parlamenta: glej zapisnik
Razpored dela: glej zapisnik
Gospod predsednik, glede vprašanja o pravilnosti postopka pozivam predsednika Parlamenta, da nujno ukrepa in zahteva zaščito za delegacijo iz Kolumbije, ki je 27. in 28. junija obiskala Parlament, in katere članom so prejšnji teden grozili s smrtjo, ker so govorili v Parlamentu in podprli predlog o izmenjavi zapornikov kolumbijskega spora iz humanitarnih razlogov.
Obtožba, da vsi člani delegacije, vključno z Yolando Pulecio de Betancourt, materjo nekdanjega francoskega predsedniškega kandidata v Kolumbiji, monsignorjem Luisom Augustom Castrom, vodjo katoliške cerkve v Kolumbiji, in dr. Josejem Noejem Riosem, generalnim sekretarjem kolumbijske liberalne stranke, podpirajo gverilsko gibanje v državi, je absurdna in spravlja skupino v veliko nevarnost.
Izključno iz humanitarnih razlogov pozivam predsednika, da naredi vse, kar je v njegovi moči, da poskrbi za njihovo varnost.
(Ploskanje.)
1.
Trajnostno ravnovesje med ribolovno zmogljivostjo in ribolovnimi možnostmi (glasovanje)
- Poročilo: Casaca
2.
Predlog spremembe proračuna št. 5/2007 (glasovanje)
- Poročilo: Elles
3.
Notranji prevoz nevarnega blaga (glasovanje)
- Poročilo: Liberadzki
Čas glasovanja
Naslednja točka je glasovanje.
(Za rezultate glasovanja in druge informacije v zvezi z njim: glej zapisnik)
Dobrodošlica
V galeriji nas spremlja delegacija iz parlamenta Južne Afrike.
Toplo pozdravljam delegacijo Južne Afrike, ki bo sodelovala na 10. medparlamentarnem srečanju med EP in Južno Afriko 5. in 6. septembra.
(Ploskanje.)
1.
Konzervirano mleko za prehrano ljudi (glasovanje)
- Poročilo: Jeggle
2.
Skupna organizacija trga mleka in mlečnih izdelkov (glasovanje)
- Poročilo: Jeggle
3.
Dodatna pravila o skupni ureditvi trga z mlekom in mlečnimi proizvodi (glasovanje)
- Poročilo: Jeggle
Gospod predsednik, glede na to, da nas v galeriji spremljajo predstavniki delegacije iz parlamenta Južne Afrike, ali jih lahko prosimo, da posredujejo naše sporočilo o obsodbi Mugabejevega režima v Zimbabveju in naše pričakovanje, da bo Južna Afrika sprejela ustrezne ukrepe za izboljšanje razmer v tej državi?
(Ploskanje.)
Vašo zahtevo, ki jo osebno pozdravljam, bom upošteval, pri čemer bomo poskušali to urediti ob usklajevanju poslovnika, ob izvedbi glasovanja.
4.
Omejitve EU o tekočinah, ki jih potniki lahko nesejo na letalo (glasovanje)
- Resolucija:
5.
Logistika tovornega prometa v Evropi in trajnostna mobilnost (glasovanje)
- Poročilo: Ayala Sender
6.
Poročilo o dejavnosti EURES-a za obdobje 2004-2005: skupnemu evropskemu trgu dela naproti (glasovanje)
- Resolucija:
7.
Zmanjševanje škode zaradi uživanja alkohola (glasovanje)
- Poročilo: Foglietta
Čas glasovanja (nadaljevanje)
(Pred glasovanjem)
Gospod predsednik, ali mi lahko v zvezi z izjavami o interesu pojasnite, ali morajo kmetovalci, ki proizvajajo mleko, pri glasovanju o naslednjih treh poročilih o mleku predložiti izjavo o interesu in se vzdržati glasovanja?
(Ploskanje.)
Gospod Titley, očitno nadaljujemo na podlagi deklaracije, ki so jo podpisali posamezni poslanci s sklicevanjem na navzkrižje interesov ob prevzemu mandata in na posamezne parlamentarne postopke.
Obrazložitev glasovanja
v pisni obliki. - (PT) Trajnost ribolovnih virov obravnavamo kot bistveno za zagotavljanje ribolovne dejavnosti in sposobnosti preživetja ribiškega sektorja, vendar ne sprejemamo politike za upravljanje flote, kot je bila sprejeta v EU, ali zmanjšanja flote, katerih glavne posledice bodo bistveno zmanjšanje proizvodnih sredstev in občutna izguba delovnih mest.
Za doseganje cilja trajnostnega ravnovesja med ribolovno zmogljivostjo in ribolovnimi možnostmi je treba upoštevati socialne in gospodarske razmere v ribiškem sektorju z uporabo mehanizmov za subvencioniranje ali nadomestila ribičem, ki so jih prizadele gospodarske posledice okolju prijazne ribolovne dejavnosti, in z ukrepi za zmanjšanje ribolova, zlasti v regijah z omejenimi možnostmi, ki so odvisne od ribiškega sektorja.
Podobno je treba ribolovni napor uskladiti s sedanjimi viri in za zaščito morskega okolja, kar bi hkrati pospeševalo obalni ribolov v manjšem obsegu in neindustrijski ribolov ter zaščitilo ribolovne skupnosti; v zvezi s tem bi zlasti pomagalo povečanje izključnih ribolovnih območij držav članic s sedanjih 12 na 24 navtičnih milj in za najbolj oddaljene regije s 100 na 200 navtičnih milj.
v pisni obliki. - (FR) Glasoval sem za poročilo kolega Casaca, ker jasno poudarja nasproten učinek sedanjega sistema, ki včasih povzroča sprejemanje odločitev, ki niso povezane z dejanskimi lokalnimi razmerami.
Če na primer obravnavamo primer visečih mrež "thonaille" za ribolov v Sredozemlju.
Tisti, ki to počnejo, so si prizadevali za razvoj svojih ribolovnih metod, vendar nedavno sprejeta zakonodaja zanje določa nesorazmerne omejitve, kar lahko povzroči njihovo izginjanje.
Dejansko se soočajo z nelojalno konkurenco z vzhodnega Atlantika španskih in francoskih kolegov.
V skladu s predlogom poročila bi pristop, ki uporablja geografska ribolovna območja in upošteva posebne značilnosti uporabljenih tehnik, omogočil zagotavljanje bolj poštene porazdelitve ribolovnega napora, kar lahko zagotovi trajnostno ravnovesje med ribolovno zmogljivostjo in ribolovnimi možnostmi.
v pisni obliki. - Podpiram poročilo gospoda Ellesa o predlogu spremembe proračuna št.
5/2007. Pri tem izpostavljam posebno težavo v naši državi, ki bi lahko ogrozila podporo dodatni porabi.
Težava v Veliki Britaniji je, da je Margaret Thatcher s sporazumom iz Fontainebleauja iz leta 1984 zapustila prihodnjim britanskim vladam tako imenovano strupeno tabletko.
Na podlagi sporazuma iz Fontainebleauja se Veliki Britaniji vrne dve tretjini razlike med letnimi prispevki in letnimi prejemki od EU.
Zato vsi novi programi porabe Veliko Britanijo stanejo dvakrat toliko; najprej plačamo svojih 50 %, nato izgubimo dve tretjini prispevka EU, pri čemer se le v našem primeru prispevek EU zmanjša s 50 % na manj kot 17 %.
Ker se dopušča, da so britanski prispevki tik pod 15 % skupnega proračuna, ima Velika Britanija izgubo z vsakim novim projektom, za katerega prejme manj kot tretjino prejemkov.
v pisni obliki. - (PT) Poročilo navaja, da se v EU na leto opravi prevoz približno 110 milijard ton/km blaga, ki je nevarno za ljudi in okolje, kar pomeni skoraj 8 % celotnega prevoza blaga.
Od tega se 58 % prevoza opravi z železnico, 25 % po zračnih poteh in 17 % po celinskih plovnih poteh.
Mednarodni prevoz nevarnega blaga urejajo mednarodni sporazumi.
V zvezi s tem verjamemo, da mora koristno in nujno sodelovanje na ravni EU zaščititi polno suverenost držav članic v zvezi s prevozom (nevarnega) blaga na njihovem ozemlju, na primer s pomočjo pravice do urejanja, izdaje posameznih dovoljenj in prepovedjo prevoza nevarnega blaga, zlasti zaradi nacionalne varnosti ali zaščite okolja.
To je stvar načela, ki je vse bolj pomembno v smislu nenadzorovane liberalizacije prevoza, ki ga pospešuje EU.
v pisni obliki. - (DE) Predlog Komisije o poenostavitvi in poenotenju evropske zakonodaje o prevozu nevarnega blaga je treba v celoti potrditi, vključno v interesu za boljšo pravno ureditev.
31. avgusta 2007 sem obiskal sedež za upravljanje prometa zaradi sedmih cestnih predorov, med njimi je tudi najdaljši predor v Nemčiji, in spoznal potrebo po usklajevanju, zlasti določb o prevozu nevarnega blaga v predorih.
Prevoz ne le blaga kot takega, ampak tudi nevarnega blaga, hitro narašča, kar se dogaja povsod po svetu, zato tudi tega povečanja ne more prevzeti le en način prevoza.
Zato je smiselno sprejeti zadevna pravila ne le za cestni in železniški prevoz, ampak tudi prevoz po celinskih plovnih poteh.
To izboljšuje možnosti za uporabo somodalnega pristopa k težavi v zvezi s potrebami prevoza.
V zvezi z razumevanjem sodržavljanov je zlasti koristno omeniti, da veljavni pravni akt upošteva ne le posebna priporočila Združenih narodov, ampak tudi zahteve subsidiarnosti držav članic.
Dejstvo, da direktiva povzema štiri "stare" direktive in prihrani 2 000 strani zakonodajnega besedila, je primer dejavnega zmanjševanja birokracije.
Države članice bodo ohranile pravico do urejanja ali celo prepovedi prevoza nekaterega nevarnega blaga na svojem ozemlju zaradi nacionalne varnosti ali zaščite okolja.
V končni analizi lahko javnost pričakuje, da bo ta direktiva prispevala k izboljšanju varnosti prevoza in okolja.
v pisni obliki. - (FR) Vsaj tokrat je cilj predloga Komisije, torej usklajevanje pravil za prevoz nevarnega blaga, korak v pravo smer.
Seveda si predlagano besedilo prizadeva za poenostavitev in poenotenje veljavne zakonodaje Skupnosti.
Zdaj štiri direktive in veliko odločb Komisije urejajo prevoz nevarnega blaga po kopnem (železnici in cestah) in po celinskih plovnih poteh.
Ta neskladna zbirka pomeni, da so pravila preveč zapletena, težka za prenos v nacionalno zakonodajo in pogosto zastarela.
To je zlasti pomembna tema, ker se količina notranjega prevoza v EU stalno povečuje in s tem tudi količina nevarnega blaga.
V EU je na leto skoraj 110 milijard ton/km prevoza tega blaga, kar znaša 8 % vsega prevoza blaga.
Zaradi strateškega položaja, kot križišče Evrope, imajo cestna, železniška omrežja in omrežja celinskih plovnih poti Francije pogosto preveč prometa in zato prihaja zlasti do nesreč v prevozu.
Skrajni čas je, da se odpravi postranska, odvečna zakonodaja EU v zvezi s tem ter se različnim akterjem in tudi nacionalnim organom omogoči zagotavljanje in polna okrepitev varnosti te vrste prevoza.
v pisni obliki. - (DE) Glede na stalno rast tovornega prometa, katastrofalen požar tovornjaka v predoru Gotthard in podobni dogodki zagotovo ne bodo zadnje grozljive podobe nesreč tovornjakov.
To zlasti velja, ker so tovornjaki nesorazmerno pogosto vpleteni v nesreče na avtocestah in se časi počitka pogosto ne upoštevajo zaradi vedno manjših marž in vedno večjega pritiska konkurence.
Slaba nadgradnja cest in nastajanje zamaškov prav tako povečujejo potencialno nevarnost.
Če je v takšno nesrečo vpleteno vozilo, ki prevaža nevarno blago, so posledice seveda veliko bolj resne.
Razen tega se vedno znova tovor radioaktivnih, jedkih ali eksplozivnih snovi nezakonito prevaža, kar v primeru nesreč službe za ukrepanje ob nesrečah postavlja v smrtno nevarnost.
Pravilno in primerno je posodobiti varnostne zahteve, zaradi česar sem tudi sam glasoval za poročilo, čeprav je prav tako treba ustrezno okrepiti preverjanje.
Ena od osnovnih obveznosti in odgovornosti EU je ustvariti varne življenjske pogoje za evropske državljane.
Količina notranjega prevoza blaga v EU se nenehno povečuje in v skladu s tem povečanjem se povečuje tudi količina prevoza nevarnega blaga.
Zato moramo zagotoviti, da se veljavna zakonodaja za prevoz nevarnega blaga poenostavi in razjasni.
Namera o vključitvi prevoza nevarnega blaga po cesti, železnici in notranjih plovnih poteh v eno samo direktivo bi lahko spodbudila somodalnost in z uporabo uveljavljenih pravil izboljšala varnost in hitrost, na podlagi sprejetja novih meril za hitro dobavo blaga in zagotavljanja zadevnih storitev.
Pogoj za to je vedno večja varnost prevoza na ozemlju EU, vključno s prevozom nevarnega blaga; verjamem, da bo to mogoče z izvajanjem ukrepov iz te direktive.
Glasujem za poročilo Bogus³awa Liberadzkija o notranjem prevozu nevarnega blaga.
Profesor Liberadzki je vodilni strokovnjak na področju prevoza.
Njegovo poročilo je napisano strokovno in omogoča poglobljeno analizo izpostavljenega problema.
Ena od prednostnih nalog Evropske unije je nedvomno Evropejcem zagotoviti varne življenjske pogoje.
To vključuje tudi varnost prevoza v vsej Uniji in zlasti prevoza nevarnega blaga.
Povečan pretok blaga in storitev je povzročil povečanje cestnega, železniškega in rečnega prevoza.
Zato podpiram pobudo za združitev vseh oblik prevoza v okvir ene same direktive.
Menim, da si moramo na evropski ravni prizadevati za vzpostavitev zakonodaje z največjo dodano vrednostjo za državljane EU.
Združitev vseh predpisov v en sam dokument EU bo povečala preglednost, dostopnost in učinkovitost njihove uporabe.
(DE) Gospod predsednik, glasoval sem za poročila Jeggle, ker upam, da bodo omogočila preživetje naših kmetov.
Nazadnje so nekoč kmetje s svojimi izdelki lahko ustvarili dober zaslužek.
Danes se cene živil nenehno zvišujejo, vendar je preprostim kmetom vedno bolj vsiljena vloga prosilcev, medtem ko imajo velike družbe od tega koristi in pobirajo visoke stopnje dobička.
Pogosto maloposestniki potrebujejo dodaten vir prihodka za preživetje, pri čemer je ljubezen do narave prevladujoč in edini razlog večine, da se odločijo za to dvojno breme.
Vedno večje številke pomenijo priznavanje poraza, kar je že povzročilo odvisnost od uvoza na področju proizvodnje sadja, zelenjave in krme.
Od pristopa k EU je več kot 50 % avstrijskih kmetov opustilo svoja podjetja, kar pomeni ustavitev proizvodnje mleka.
Tako se hitro približujemo točki, ko bo naša samozadostnost v zvezi s svežim mlekom in proizvodi iz svežega mleka ogrožena.
(CS) Gospod predsednik, gospe in gospodje, med današnjim glasovanjem o treh poročilih o mleku sem izrazil podporo predlogom Komisije, ker verjamem, da pomenijo korake v pravo smer.
Prekomerna pravna ureditev trga mleka in mlečnih proizvodov za konzumno mleko v EU je nepotrebna in nesmiselna, kar škodi potrošnikom in proizvajalcem.
Zato je edino pravilno, da se veljavni predpisi liberalizirajo.
Priporočljivo je, da se, razen treh veljavnih kategorij konzumnega mleka, omogočijo dodatne kategorije konzumnega mleka z drugo vsebnostjo maščobe.
Tako bodo lahko imeli potrošniki in proizvajalci večjo izbiro.
Takšen razvoj je mogoče le pozdraviti.
Pravzaprav si mora Komisija močno prizadevati za liberalizacijo trga konzumnega mleka, ker je sedanji sistem mlečnih kvot zastarel in nedelujoč.
Ni razloga, da se proizvajalcem zaradi proizvodnje velikih količin mleka še vedno nalagajo kazni.
Zdaj, ko se povpraševanje po mleku in proizvodih konzumnega mleka po svetu povečuje, mlečne kvote jasno dokazujejo, da ovirajo razvoj mlečne industrije v vsej EU.
v pisni obliki. - Ker je sektor mleka zdaj trden, so kmetovalci, ki proizvajajo mleko v Evropi, zelo optimistični.
Zaradi vedno večjega povpraševanja po mleku v Aziji, manjše evropske proizvodnje in vedno večje porabe zemlje v ZDA za biogoriva so cene mleka dosegle rekordno visoko raven.
Kot poslanec EP, ki zastopa irsko podeželje, sem vesel, ker so si kmetovalci, ki proizvajajo mleko, zasluženo oddahnili, čeprav se proizvodni stroški še naprej dvigajo, zaradi česar manjši kmetovalci, ki proizvajajo mleko, težje preživijo.
Sprememba mehanizmov za upravljanje trga je povezana z nestabilnostjo.
Ker naj bi se mlečne kvote odpravile do leta 2015, je treba sprejeti določbe za odpravo nestanovitnosti trga.
Odziv proizvajalcev ni znan.
S povečanjem proizvodnje mleka se bodo znižale cene.
Zaščitni mehanizmi, ki jih dovoljuje Svetovna trgovinska organizacija, bodo ključni za stabilnost.
Zdaj so izvozna nadomestila zaradi trdnosti svetovnih trgov mleka obdavčena po ničelni stopnji.
Zagotoviti moramo, da se ohranijo kot mehanizmi, ki se lahko uvedejo pozneje.
Spremembe v sektorju mleka so neizogibne, vendar mora biti prehod dobro voden, da se kmetom v Evropi zagotovi stabilna in svetla prihodnost.
Strinjamo se s smernico v poročilu, da je pomembno predvsem kakovostno spodbuditi program za šolsko mleko.
Seveda obžalujemo, da je ta program v sedanji obliki s sprejeto filozofijo upravljanja in s trenutno dodeljenimi sredstvi v veliko primerih pospešil prenehanje pitja mleka zaradi slabe kakovosti in nezadovoljive narave izdelkov, ki so na voljo, glede na okus učencev v višjih razredih osnovne šole.
Zato se strinjamo, da je treba obseg proizvodov za vključitev v ta program razširiti glede na raznolikost, hranilne vidike in racionalizacijo prehrane.
Seveda si moramo zapomniti, da moramo nujno rešiti preprosta vprašanja, kot je pomanjkanje omrežij za hlajenje, ker to šole in veliko portugalskih šolarjev odvrača od vsega, razen od steriliziranega mleka.
Hranilna vrednost mleka je dobro znana in vemo, da moramo ljudi spodbujati k pitju mleka.
Vendar je za to potrebna pomoč proizvodnji kakovostnega mleka, pri čemer so ključne številne manjše množice; glavne družinske kmetije, ki s pomočjo neintenzivne mlečne živinoreje ohranjajo podeželske skupnosti in prebivalstvo na podeželju.
v pisni obliki. - (SV) Poročila o mlečnih izdelkih odbora za kmetijstvo so mešanica različnih stvari.
Junilistan (junijska lista) podpira Komisijo v zvezi s tem, da je treba omogočiti proizvodnjo in prodajo konzumnega mleka, ki ni razvrščeno v nobeno od treh kategorij, ki so zdaj veljavne.
Takšna liberalizacija je dobra in Švedski, ki je imela od leta 1995 težave s prilagajanjem švedske tradicije strogim pravilom o mlečnih izdelkih EU, olajša stvari.
Ostali dve poročili o mleku temeljita na skupni kmetijski politiki EU in ju Junilistan zavrača.
Proizvodnja mleka mora biti predmet prostega trga in običajnega nadzora hrane na podlagi javnega zdravja.
Predlogi sprememb v poročilu odbora za kmetijstvo o skupni organizaciji trga mleka in mlečnih izdelkov so preprosto nesmiselni.
Predlagajo, da se ustvarjeni proračunski prihranki porazdelijo v mlečnem sektorju in se vzpostavi program za prestrukturiranje sklada za mleko, pri čemer se podpre tiste v mlečnem sektorju, ki jih je prizadela večja liberalizacija trga, okrepi promocijske ukrepe in promocijske dejavnosti za sektor mleka, podpre proizvodnja mleka na gorskih območjih ter okrepi sistem mleka za šole.
Tem predlogom močno nasprotujemo.
Junijska lista bi ugotovila, da Evropski parlament prav tako nima pristojnosti soodločanja v kmetijski politiki EU, ker bi se lahko Unija ujela v past protekcionizma in obsežnih subvencij za različne skupine v kmetijskem sektorju.
v pisni obliki. - (DA) Danski poslanci skupine socialdemokratov v Evropskem parlamentu, gospod Rasmussen, gospa Thomsen, gospa Schaldemose, gospod Jřrgensen in gospod Christensen, so glasovali proti, ne le predlogom Komisije, ampak tudi Parlamenta.
Po mnenju delegacije je reforma sistema mleka za šole nujna, vendar predlog ni dovolj obsežen.
Delegacija verjame, da je treba podporo mleka z visoko vsebnostjo maščobe popolnoma odpraviti, medtem ko mora zdravo mleko prejeti največjo podporo.
Vendar delegacija želi poudariti svojo podporo reformi kmetijske podpore EU v smeri večje tržne usmerjenosti, pri čemer mora biti kmetijska politika EU med drugim povezana z okoljsko politiko in pobudami za javno zdravje.
v pisni obliki. - Za zagotovitev integritete tega parlamenta morajo vsi poslanci, ki imajo finančne interese v sektorju mleka, predložiti izjavo o interesu v zvezi s temi glasovanji.
(DE) Gospod predsednik, glasoval sem za to resolucijo, ker menim, da moramo včasih pregledati ta ukrep in oceniti, ali je dejansko ustrezen in učinkovit.
Če ni učinkovit, ga bomo odpravili, če je le delno učinkovit in ustrezen, ga bo treba ustrezno spremeniti.
Vendar moramo v vsakem primeru delovati za standardizacijo izvajanja, to je za zagotavljanje enotnosti preverjanj, da se za vedno končajo neprijetnosti, ki se zdaj dogajajo na letališčih.
(MT) Želim pojasniti, da v zvezi z varnostjo ne sme biti nobenih kompromisov.
Upoštevati moramo, da je primer omejitev o vnosu tekočin na letala res neprijetna in je zoprno, da moramo odvreči svojo prtljago, vendar je na drugi strani zaščita najpomembnejša; zaščita je najboljši način.
Če nas britanske obveščevalne službe opozarjajo, da še vedno obstaja nevarnost, potem še vedno obstaja nevarnost.
Ne smemo sklepati nobenih kompromisov in zato moramo biti zelo previdni pri sprejemanju resolucij in potrjevanju predlogov, ki zadevajo to temo, da naše ravnanje v nobenem primeru ne bo šibko ali slabo.
(SK) V času svojih rednih službenih potovanj sem bila priča neprijetnim težavam potnikov s tekočinami v ročni prtljagi na evropskih letališčih.
Potniki morajo odvreči svoje kozmetične proizvode.
Na srečo lahko popijejo pollitrsko steklenico mineralne vode, vendar bo krema posta britju ali šampon, ki presega dovoljeno omejitev, končala v pripravljenih zabojnikih.
Potniki strog letališki nadzor obravnavajo kot kršitev svojih pravic.
Ne vedo, zakaj morajo to storiti in so jezni na Unijo z birokratskimi pravili.
Njihov namen leta je različen in zato ne razumejo, zakaj morajo odvreči svoje proizvode za osnovno higieno.
Prav tako zaposleni nimajo časa ali naklonjenosti za utemeljevanje strogih pregledov kot protiterorističnega mehanizma.
Glasoval sem za predlog resolucije, ki predlaga odpravo spornih ukrepov z vplivom na letalske potnike in poudarja potrebo po raziskovalnih študijah, da se poiščejo učinkovita orodja za zaznavanje eksplozivnih snovi v tekočinah.
Verjamem, da bo Evropska komisija temeljito preverila prepoved vnosa tekočin v letala in bo, če se ne razkrijejo dodatna dejstva, odpravila ta sporen ukrep.
v pisni obliki. - Čeprav Neodvisna stranka Združenega kraljestva načeloma podpira vsako razveljavitev zakonodaje EU, je to vprašanje nacionalne varnosti in zato stranka ne bi mogla podpreti ukrepa, ki bi lahko ogrozil letalske potnike in posadko.
Kot je navedla britanska vlada, je terorizem še vedno resna in stalna grožnja.
v pisni obliki. - Čeprav Neodvisna stranka Združenega kraljestva načeloma podpira razveljavitev vsake zakonodaje EU, je to vprašanje nacionalne varnosti in zato stranka ne bi mogla podpreti ukrepa, ki bi lahko ogrozil letalske potnike in posadko.
Kot je navedla britanska vlada, je terorizem še vedno resna in stalna grožnja.
Stališče britanske vlade:
britanska vlada podpira potrditev iz resolucije odbora za promet in turizem, da je v Evropi potrebna visoka raven varnosti v letalstvu.
Terorizem ostaja resna in stalna grožnja.
Nepraktično bi bilo testirati več kot majhen delež tekočin, ki jih potniki želijo prinesti na letalo.
Zato je začasni nadzor, dokler ne bo končano delo na področju primernejših rešitev, ki temeljijo na tehnologiji, edini način za ustrezno zagotavljanje varnosti potnikov.
v pisni obliki. - To resolucijo sem podprl zlasti zato, ker vključuje zahtevo po pregledu učinkovitosti in pravičnosti uredbe (ES) št. 1546/2006 (vnos tekočin na letalo).
Najbolj nesmiselno se mi zdi, da lahko letim v Evropo z dajatev prostimi tekočinami, če pa bi prestopil na drugo letalo znotraj EU, bi mi organi oblasti te tekočine zasegli.
Ali se morda Komisija ne strinja, da teroristi verjetno bolje poznajo zadevno uredbo kot povprečni potnik in bodo zato ravnali v skladu s tem?
To prav tako pomeni, da je varnost na vseh letališčih zunaj EU manjša kot na najslabših letališčih v EU.
Kot redni letalski potnik to težko dojamem, oziroma tega sploh ne morem dojeti.
v pisni obliki. - (PT) V zvezi z uredbo o omejitvah vnosa tekočin na letala menim, da je sprejetje predlogov sprememb, ki jih je vložila tudi naša parlamentarna skupina in pozivajo Evropsko komisijo, da razveljavi to uredbo, pozitiven korak, ker nikoli ni bilo nobenih dokazov, da je to v smislu varnosti učinkovito, niti ni bilo nobenih odločilnih dejstev, kot je bilo obljubljeno, z obsežnim javnim poročilom.
Razen tega se poudarja, da mora Komisija, če namerava v prihodnje predložiti uredbo te vrste, najprej oblikovati poročilo, ki dokazuje, da bo takšen ukrep učinkovit.
Poudarjam, da Komisija, čeprav se sedanja zakonodaja izvaja, sploh ni objavila ali javnosti omogočila posebne izjave o prepovedih in omejitvah, za katere bi lahko ti ukrepi veljali, seznama izjem k tem pravilom ali razloge za ukrep.
Komisija prav tako ni zagotovila popolne in ustrezne obveščenosti letalskih potnikov o svojih pravicah, zlasti v zvezi s primeri zlorabe pristojnosti pri uporabi varnostnih pravil.
v pisni obliki. - Podpiram napredek pri pregledu sedanjih omejitev količine tekočin, ki jih lahko potniki prinesejo na letalo v EU.
Glasoval sem za resolucijo, v kateri se poziva Evropsko komisijo, da pregleda omejitve in zagotovi njihovo sorazmernost s tveganjem.
Potrebujemo omejitve, ki so realne in sorazmerne z mogočim tveganjem.
Vsi menimo, da je treba boj proti terorističnim grožnjam obravnavati zelo resno, vendar mora biti naš odziv sorazmeren in upravičen.
Vse stranke so zaskrbljene, da so sedanje omejitve, ki jih je uvedla Evropska komisija, nesorazmerno drage in moteče.
Dobro bi bilo, da bi se stanje preverilo, in če se omejitve ne bodo odpravile, bo morala Komisija jasno utemeljiti, natančno zakaj so potrebne.
v pisni obliki. - Britanski konservativci v celoti podpiramo pregled uredbe, ki določa, katere tekočine lahko potniki prinesejo na letalo in katerih ne smejo.
Ta uredba se v EU izvaja na različne načine, kar povzroča neskladnost in očitno krivičnost, pri čemer je treba pri vsakem pregledu nujno obravnavati ta vidik.
Vseeno menimo, da na tej stopnji ne bi bilo prav, da bi pozvali k razveljavitvi uredb, ker načeloma ne smemo prenagljeno napovedovati rezultata strokovnega pregleda, pri čemer je zaščita javnosti najpomembnejša.
v pisni obliki. - Neodvisna stranka Združenega kraljestva podpira razveljavitev vsake zakonodaje EU.
Vendar je to poseben ukrep, ki bi ogrozil potnike in posadko in ga zato ne moremo podpreti.
v pisni obliki. - Glasoval proti tej resoluciji, s katero naj bi se razveljavila veljavna uredba, ki je bila sprejeta lansko leto in ki omejuje vnos tekočin na letalo.
Zaskrbljen sem, ker so britanski liberalci in člani stranke zelenih v Evropskem parlamentu zdaj omogočili razveljavitev tega zakona, čeprav so varnostne službe in oddelek za promet predložili jasne dokaze, da je to zakonodajo treba ohraniti.
Čeprav se strinjam s trajnim pregledom zakonodaje, bi bilo zdaj prezgodaj in nevarno razveljaviti zakonodajo.
Menim, da je grožnja varnosti zračnega prometa resnična in da je vpleteno tveganje veliko.
Zato verjamem, da so neprijetnosti za potnike sorazmerne s tem, kar varujemo, in da to vprašanje nikakor ni kršenje pravic, svoboščin ali jamstev, ampak preprosto tehnični ukrep, ki se je izkazal kot učinkovit.
Zato menim, da je Evropski parlament prenagljen in presega svoje poročanje z zahtevo, da se uredba o vnosu tekočin na letala ne izvaja, razen v primeru novih dokazov v podporo takšnemu izvajanju.
Previdnostno načelo narekuje, da je bolje potrpeti malo neprijetnosti kot doživeti katastrofo.
Varnostno načelo narekuje, da stvari ne smemo olajšati, razen če smo prepričani o vpletenih tveganjih.
Zato sem glasoval proti predlogu resolucije o določitvi ukrepov za izvajanje skupnih osnovnih standardov za varnost letalstva (vnos tekočin na letala).
v pisni obliki. - (FR) Medtem ko se veliko število izletnikov odpravlja nazaj na delo, je dobro premisliti o nekaterih varnostnih predpisih na letalih in letališčih.
Naj spomnim, da je na bruseljskem nacionalnem letališču vsako leto več kot 16 milijonov tranzitnih potnikov, pri čemer od lanskega novembra zanje velja prepoved vnosa tekočin v ročni prtljagi.
Po mojem mnenju v zvezi z ogrožanjem varnosti ni nobenega vprašanja.
Vendar se je veliko število potnikov pritožilo zaradi načina izvajanja te prepovedi na različnih evropskih letališčih: na nekaterih letališčih so proizvodi, ki so kupljeni na letališču, dovoljeni v ročni prtljagi, na drugih letališčih pa niso dovoljeni.
Razen tega je težko uveljavljati takšen ukrep za potnike, če dodana vrednost v zvezi z varnostjo tega ukrepa ni bila nedvomno dokazana, kar se je zgodilo v tem primeru.
Zato se zdi zahteva Komisiji, da dokaže tehtnost tega ukrepa, smiselna in če se to dokaže, da zagotovi enotno izvajanje s popolno preglednostjo.
Na ta način bodo lahko potniki končno vedeli, kaj narediti.
v pisni obliki. - Glasoval sem proti temu poročilu, ker menim, da je pomembno, da se ta ukrep ne razveljavi, čeprav je pregled njegovega vpliva zelo smiseln.
Potniki, ki se potujejo prek evropskih letališč, kot je Gatwick v regiji, od koder prihajam, so pogosto zmedeni in jezni zaradi izvajanja tega pravila.
Zlasti to velja za način, na katerega se od potnikov pričakuje, da organom, ki pregledujejo ročno prtljago, izročijo svoje tekočine, za katere ni treba plačati dajatev in ki so jih kupili na letališču.
To težavo imajo zlasti tranzitni potniki, ki kupujejo na "tranzitnem" letališču in nato poskušajo tekočine prenesti mimo varnostnih služb pred nadaljnjim letom.
Nasprotoval sem popolni razveljavitvi, ker imamo še vedno utemeljene varnostne težave, ki morajo biti naša glavna prednostna naloga.
Obstajajo tudi druge možnosti, ki bi bile lahko bolj sprejemljive za potnike in hkrati ohranile varnost.
v pisni obliki. - Sedanji nespametni ukrepi za zagotavljanje varnosti na letališčih in letalih so neustrezni ter nas stalno opominjajo na terorizem.
Javnost jim ne zaupa.
Varnostni pregledi so potrebni na nadzorovanem in javnem delu letališča.
Vendar morajo biti smiselni in prilagodljivi.
Zlasti morajo biti učinkoviteje ciljno usmerjeni.
To pomeni "profiliranje" tj. ključni ukrep, ki se mu izogibamo zaradi strahu pred obtožbami v zvezi z diskriminacijo.
Zanimivo je, da Evropska komisija meni, da mora odobriti nove varnostne ukrepe za evropska letališča.
Vlade držav EU morajo uskladiti svoje odzive, vendar to ne sme biti izgovor za razširitev pristojnosti Komisije na nova področja.
Britanska vlada se mora zagotovo upreti vsem nadaljnjim poskusom za odpravo nacionalnega veta na področju pravosodja in policijskih zadev.
Mednarodna organizacija za civilno letalstvo je zaradi svojega nadnacionalnega značaja primeren organ za zagotavljanje, da letališča po svetu izpolnjujejo potrebe glede varnosti.
Vzdržali smo se glasovanja o tej resoluciji.
v pisni obliki. - (FR) Glasoval sem za poročilo kolegice Ayale Sender, kot odziv na sporočilo Komisije o logistiki tovornega prometa v Evropi - ključu do trajnostne mobilnosti.
Jeseni 2007 pričakujemo poročilo Komisije o akcijskem načrtu za logistiko tovornega prometa.
Vendar je v zvezi z logistiko vedno bolj nujno spodbuditi razpravo o ambiciozni evropski politiki za ozemeljski razvoj, zlasti na podlagi financiranja infrastrukture (avtoceste, železnice, letališča, pristanišča, nove tehnologije, sateliti itd.) s finančnim vzvodom dolga, na primer z večjo pomočjo Evropske investicijske banke (EIB), ki bi lahko v 10 letih sprostila skoraj 1 000 milijard EUR investicijskega potenciala, javno-zasebnih partnerstev itd.
Ambiciozna evropska politika za ozemeljski razvoj, ki temelji na obsežnih naložbah, bo eden od pogojev za omogočanje ustreznega opravljanja dela logističnih operaterjev z najugodnejšimi stroški, ob spoštovanju okolja.
v pisni obliki.
(SV) - Za sodelovanje pri ustvarjanju transportnega sistema z nemotenim delovanjem med državami članicami za pospeševanje notranjega trga obstajajo dobri razlogi.
Vendar dvomimo o veliko posameznih točkah iz tega poročila.
Ne strinjamo se, da ima skupna prometna politika premalo sredstev in da mora EU na tem področju vložiti dodatna sredstva.
Dvomimo o potrebi po skupnih standardih usposabljanja za osebje, ki je vključeno v promet in logistiko, ker zaupamo sposobnostim vsake države članice, da bodo to področje zadovoljivo uredile.
Nazadnje verjamemo, da se morajo države članice samostojno odločiti, ali bodo dovolile vozila s 60 tonami blaga ali ne.
Zaradi teh kritik smo se odločili, da glasujemo proti temu poročilu.
v pisni obliki. - (PT) Čeprav si glede na to poročilo veliko drugih vidikov zasluži omembo, želimo v tej obrazložitvi glasovanja poudariti, da ne moremo razumeti, zakaj je bil vloženi predlog spremembe s ciljem vključevanja navedbe najbolj oddaljenih regij, kot sta Azori in Madeira, v okviru opredelitve prednostnih nalog prometne logistike v različnih državah EU, zavrnjen.
Naši predlogi sprememb, ki so bili zavrnjeni, so poudarjali:
- strateški pomen javnih služb in njihovega prispevka v javnem sektorju pri pospeševanju gospodarske, socialne in ozemeljske kohezije ter kritiko politike, ki dvomi v vlogo države kot izvajalko javnih služb;
spodbujevalni učinek javnih naložb, ki so jih sofinancirali strukturni skladi v okviru kohezijske politike, kar privablja zasebne naložbe in možnost uporabe sredstev Skupnosti za financiranje zasebnih naložb pri katerih ni strategije javnih naložb.
Zavrnitev je vedno bolj pomembna, ker poročilo ugotavlja, da je logistika predvsem poslovna dejavnost, vendar upošteva, da imajo lahko javni organi vlogo in delujejo kot povezovalci ter zahtevajo razširjanje najboljše prakse pri financiranju logistike, na primer različnih pobud z uporabo javno-zasebnega sofinanciranja.
Dovolj je le beseda ...
v pisni obliki. - (DE) Glasoval sem za to direktivo, ker povečuje ozaveščenost javnosti zlasti o sektorju prometa.
Ne nazadnje je prometna logistika ključni dejavnik za razvoj evropske gospodarske rasti, konkurenčnosti in kakovosti življenja ter prav tako zmanjšuje vpliv na okolje.
Vendar menim, da so izjave o odobritvi predolgih tovornih vozil v tej direktivi neprimerne, ker so kratkoročne in niso dovolj obsežne.
Za direktivo sem glasoval le v upanju, da se bo Komisija za to zadevo zavzela v bližnji prihodnosti in ločeno uredila področje, pri čemer bo treba upoštevati varnost, okoljske, prometne in logistične vidike.
Uporabiti bo treba sodobno znanje, tako kot področje uporabe politikov za določitev strogega okvira za uporabo takšnih vozil.
To bi lahko vključilo predpise o uporabi sistemov za pomoč voznikom, kot so sistem pomoči za zaviranje v sili, sistem za opozarjanje pred zapustitvijo voznega pasu, prilagodljiv tempomat in zasloni za kamere, ali predpise o krmiljenih oseh in razdelitvi pogona na več koles.
Končno ne smemo samodejno povezati izraza "predolga tovorna vozila" z največjo dovoljeno težo 60 ton.
Upoštevati je treba, da predolga tovorna vozila z največjo dovoljeno težo 44 ton dejansko zmanjšujejo cestne zastoje in prinašajo velike koristi gospodarstvu, prometu in okolju, brez škode za železnice, ki pravzaprav ne morejo prevzeti rasti in povpraševanja po prevoznih storitvah.
v pisni obliki. - (FR) Medtem ko sem zadovoljen zaradi sprejetja poročila na lastno pobudo gospe Ayale Sender o logistiki, ki poudarja pomen intermodalnosti za čistejši in bolj trajnosten promet, lahko le obžalujem sprejetje odstavka 21, proti kateremu sem že glasoval v odboru za promet in turizem.
Proti temu odstavku sem glasoval zato, ker so vozila za 60 ton blaga, ki jih je ta odstavek dal odobril, nevarna za okolje in uporabnike cest, ki niso bile zgrajene za prevoz takega tovora.
Argumenti cestnega lobija so varljivi: ker so nosilnosti sedanjih težkih tovornih vozil že zdaj premalo izkoriščene, je zmanjšanje emisij plinastih onesnaževal, s čimer nas poskušajo zavesti na podlagi "manj vozil za več prevoženega blaga", slepilo.
Glede na učinek teh uničevalnih sil na infrastrukturo bo to sčasoma obremenilo davkoplačevalce in povzročilo eksplozijo proračuna za preplastitev cest.
Končno, ob upoštevanju cestnoprometne varnosti, razen tveganja zaradi škode na infrastrukturi, prav velikost ceh cestnih pošasti pomeni nevarnost za vse druge uporabnike.
v pisni obliki. - Čeprav bomo podprli poročilo gospe Ayale Sender, ker vključuje veliko dobrih in konstruktivnih predlogov v zvezi s tehničnim vprašanjem logistike tovora, imam nekaj pomislekov.
Eden od pomislekov je, da se mi zdi možnost uvedbe velikih 60-tonskih tovornjakov v Evropi zgrešena in neprimerna, medtem ko količina železniškega tovornega prometa upada, poleg tega pa se zdi nesmiselno, da bi spreminjali sedanje omejitve glede teže, medtem ko nacionalne infrastrukture ne prenesejo 60-tonskih tovornjakov.
Vem, da se po nekaterih državah že vozijo 60-tonski tovornjaki, zato je prav, da imajo države članice pravico, da se same odločijo, kakšna bo njihova nacionalna omejitev glede teže.
Vendar se to ne sme obravnavati kot odobritev 60-tonskih tovornjakov, prav tako pa se ne more obravnavati kot nekakšen "prvi korak".
Žal odlično poročilo gospe Ayale Sender ni bilo ustrezno obravnavano, ker so poslanci in mediji izpostavili le en del, tj. velike 60-tonske tovornjake.
Zato je prav, da se ponovno poudari, da njihova uvedba na nacionalna omrežja držav članic ni obvezna.
v pisni obliki. - (PL) Glasujem za poročilo gospe Inés Ayale Sender o logistiki tovornega prometa v Evropi - ključu do trajnostne mobilnosti.
Gospa Ayala Sender je predstavila zelo dobro poročilo, ki zagotavlja temeljito analizo tega pomembnega vprašanja.
Brez učinkovitega sektorja logistike ciljev v zvezi z rastjo, zaposlovanjem in povečanjem privlačnosti Evropske unije za vlagatelje in zaposlene, z drugimi besedami, glavnih stebrov lizbonske strategije, ni mogoče doseči.
Logistika je pomemben del razvoja Evrope in njene konkurenčnosti v mednarodnem prostoru.
Dejavnosti logistike v celoti pomenijo 13 % BDP v EU.
Prav tako ne smemo pozabiti na velik vpliv pravih logističnih rešitev pri preprečevanju onesnaževanja okolja in pomoči pri omejevanju porabe energije.
Moje stališče je, da moramo podpreti poročilo s cilji za pomoč pri oblikovanju akcijskega načrta na področju logistike na evropski ravni.
v pisni obliki. - (FR) Glasoval sem za predlog resolucije odbora za zaposlovanje in socialne zadeve, ki navaja, da mora omrežje EURES (evropske službe za zaposlovanje) postati pomembna osnova za komunikacijo na evropskem trgu dela in sistem vse na enem mestu za geografsko in poklicno mobilnost delavcev.
Sistem vse na enem mestu si mora prizadevati za odpravo ovir, zlasti tistih, ki temeljijo na z delom povezanih vprašanjih o socialni varnosti, in za razširitev znanja delavcev o posameznih pravicah.
Geografska in poklicna mobilnost je ključna za uspeh revidirane lizbonske strategije in, bolj splošno, za pravilno delovanje notranjega trga na podlagi socialno tržnega gospodarstva.
Za uvedbo prožnih pristopov v zaposlovanje je pomemben izziv, to je, da se pristopom omogoči večja prožnost pri upravljanju s človeškimi viri, medtem ko se zagotavlja varnost zaposlitve, ki jo pričakujejo sodržavljani.
v pisni obliki. - (FR) Glasovala sem za resolucijo o poročilu o dejavnosti EURES-a za obdobje 2004-2005, o prispevku k enotnemu evropskemu trgu dela.
Menim, da sta geografska in poklicna mobilnost ključni instrument za uspeh revidirane lizbonske strategije.
V zvezi s tem menim, da mora Evropska komisija spodbujati nadaljnjo geografsko in poklicno mobilnost delavcev z večjo proračunsko postavko za leto 2007, da podpre projekte na področju nadnacionalnega zaposlovanja in čezmejnega partnerstva.
Omrežje EURES je predstavljeno kot možna osnova za komunikacijo na evropskem trgu dela, torej kot dejavnik, ki lahko pomaga spodbuditi geografsko in poklicno mobilnost delavcev.
Prav tako mora pomagati pri odpravljanju sedanjih pomanjkljivosti v zvezi z navedenimi informacijami, za izogibanje grozljivim razmeram s katerimi se srečujejo delavci v različnih državah, v katere morajo oditi zaradi dela, na splošno zaradi brezposelnosti v svoji državi, kot v primeru portugalskih delavcev.
Izboljšati moramo informacije o socialni varnosti in o pravicah delavcev v zvezi z dopustom, plačilom, nadomestili za čas bolezni, stanovanjskimi dajatvami in prejemki za izobraževanje in usposabljanje.
Zagotoviti moramo, da bodo pravice delavcev, ki odhajajo na delo v državo, ki ni njihova država porekla, ustrezno priznane in podprte.
Resno vprašanje, ki ga je treba rešiti, je pomanjkanje nadzora.
Dobro znano je, da morajo delavci pogosto delati dlje, so brez ustrezne namestitve in tudi brez pogodbe o zaposlitvi ter so plačani veliko manj od prvotnega dogovora.
Ta vprašanja je treba obravnavati, če želimo doseči mobilnost delavcev brez težav.
(CS) Podprla sem poročilo s ciljem prispevanja k zmanjšanju porabe alkohola, če je pretirana in nevarna.
Prav tako podpiram omejitev 0,00 %, vendar le za poklicne voznike.
Nasprotujem oznakam z opozorili, ki se uporabljajo brez razločevanja, ker menim, da to ni obvezno in je zunaj pristojnosti EU.
Verjamem, da imajo nacionalni parlamenti odgovornost za sprejetje takšnih ukrepov, ki se ne uporabljajo brez razločevanja, niso populistični ali neobvezni, ampak prispevajo k izobraževanju ciljnih skupin tveganja, ki jih ogroža pretirana poraba alkohola.
(FR) Gospod predsednik, predstavitev poročila na lastno pobudo gospoda Fogliette je spodbudila pripombe, ki namigujejo, da vsi člani skupine Evropske ljudske stranke (Krščanskih demokratov) in Evropskih demokratov podcenjujejo resen problem alkoholizma.
Ne morem odobravati površnosti s katero se problemi odvisnosti od alkohola prikrivajo zaradi ugleda proizvajalcev alkoholnih pijač in njihovega lobija.
Zaščita mladih mora biti boljša, prav tako zdravljenje alkoholizma kot hude bolezni, ki prizadene vse povezane z zadevno osebo.
Na koncu to poročilo na lastno pobudo ne bo z ničemer spremenilo dejanskih razmer.
v pisni obliki. - (SV) Odločili smo se, da v končnem glasovanju podpremo poročilo.
Kljub temu bi raje videli odločnejše določbe o opozorilih na steklenicah z alkoholom in o tveganju pri uporabi alkohola za ženske med nosečnostjo.
Obžalovanja vredno je, da Parlamentu ni uspelo podpreti predlogov sprememb in delov sedanjega besedila skupaj s temi smernicami na plenarnem zasedanju.
v pisni obliki. - (FR) Glasoval sem za poročilo na lastno pobudo gospoda Fogliette o strategiji Evropske unije za podporo državam članicam pri zmanjševanju škode zaradi uživanja alkohola.
Komisija je storila prav, ko je izdala sporočilo o nevarnem in škodljivem uživanju alkohola in škodljivih zdravstvenih posledicah.
Podpiram priporočila, medtem ko ne podcenjujem načela subsidiarnosti, ki so naklonjena ambicioznim splošnim ciljem za države članice, z namenom omejevanja tveganega in škodljivega uživanja alkohola, zlasti v ranljivih socialnih skupinah, kot so otroci, mladi in nosečnice.
Zadovoljen sem, da poslanci Evropskega parlamenta v svoji modrosti priznavajo, da je mogoče porabo alkoholnih proizvodov obravnavati kot del evropske kulturne dediščine in življenjskega sloga ter da lahko nižja poraba alkohola (10 g/dan) v okviru določenih pogojev pomaga pri preprečevanju nekaterih bolezni.
v pisni obliki. - Alkohol je za tobakom in visokim krvnim pritiskom najpomembnejši povzročitelj bolezni in prezgodnje smrti v EU in našo zdravstveno službo stane več milijonov EUR.
Alkohol v prometnih nesrečah še vedno zahteva človeške žrtve, po vsej Evropi pa so vedno pogostejši primeri kršitev javnega reda pod vplivom alkohola in uživanje alkohola pri mladoletnikih.
Najučinkovitejše orodje pri zmanjševanju škode, povezane z alkoholom, je praktično ozaveščanje skupaj z izvrševanjem.
Najpomembnejša je učinkovita vzgoja doma in v šoli od osnovne šole naprej.
Menim, da bi morali biti ženske in moški bolje obveščeni o tveganjih uživanja alkohola med nosečnostjo in zlasti o motnjah fetalnega alkoholnega spektra, pri čemer podpiram izvirno besedilo v poročilu, ki izpostavlja ustrezna opozorila na embalaži alkoholnih pijač, s katerimi bi se lahko preprečilo uživanje alkohola pred ali med nosečnostjo.
Pozivam irsko vlado, da preuči obvezno označevanje na alkoholnih pijačah v zvezi s tem sindromom.
Zelo sem naklonjen pozivanju Komisije, da sprejme ukrepe, ki bodo omogočili neodvisno študijo učinkovitosti inovativnih komunikacijskih sredstev, vključno z označevanjem, kot enega od načinov za zmanjšanje nevarnega in škodljivega uživanja alkohola.
Gibanje June Movement podpira oznake z opozorili na alkoholnih pijačah.
Ko bodo predlogi ponovno v Parlamentu si moramo prizadevati za minimalne predpise označevanja, da lahko države članice sprejemajo zakone v skladu s previdnostnim načelom.
v pisni obliki. - (FR) Menim, da težave, povezane z zlorabo alkohola, prevzemajo zaskrbljujoče razsežnosti v vseh državah članicah EU.
Razen tradicionalnega družabnega uživanja alkohola, ki se glede na posamezno regijo in državo članico razlikuje, ne smemo pozabiti, da ima redno in pretirano uživanje alkohola škodljiv vpliv na zdravje ter resne, neposredne posledice: prometne nesreče in nedružabno vedenje.
Posledično moramo nujno opozoriti proizvajalce in distributerje alkohola o odgovornosti, pozvati udeležence sektorja, da zagotovijo nujno podporo za vključitev šol in družin, pri čemer pošljejo sporočilo mladim o pozitivnih zgledih in za povečanje ozaveščenosti o tveganju v bolj ranljivih delih družbe.
Poročilo brez obravnavanja podrobnosti zgolj izpostavlja osrednje vprašanje temeljnega vzroka zlorabe alkohola in je zato pomanjkljivo v zvezi s kognitivnim/represivnim pristopom na podlagi postopka ocenjevanja ravnovesja med tveganjem/grožnjo/kaznijo.
Ne smemo pozabiti, da ima vsaka droga, ki povzroča odvisnost, in vsaka zasvojenost svoje značilnosti.
Poročilo omenja potrebo po oblikovanju učinkovitih ugotovitev na podlagi zbranih podatkov, vendar se zdi, da začenja pot k očitnemu.
Pred reševanjem velikega vprašanja o "alkoholu na delovnem mestu" moramo poudariti izjemen pomen vzornikov pri oblikovanju vrednot in vedenja mladih.
Tudi zdravje pri delu, ki mora imeti pri preprečevanju in terapevtskih napotkih osrednjo vlogo, se obravnava kot podaljšek represivne/izkoriščevalske roke delodajalca in ne kot neodvisen mehanizem za preprečevanje zdravstvenih težav ter spodbujanje zdravja.
Oblikovati je treba proračunsko postavko za financiranje programov za podporo delavcev, ki trpijo zaradi stresa na delovnem mestu, prevelike delovne obremenitve, brezposelnosti in negotovosti zaposlitve, usmerjenih k prepoznavanju in obravnavanju odvisnosti od alkohola, izboljšanju delovnih pogojev, preprečevanju bolezni in spodbujanju zdravja.
v pisni obliki. - (SV) Junijska lista se je odločila, da glasuje proti poročilu in več predlogom sprememb.
Alkoholna politika mora biti v nacionalni pristojnosti in je zato ni mogoče oblikovati na ravni EU.
Vsaka država članica ima svojo kulturo pitja alkohola, ki mora oblikovati podlago za delo državljanov pri zmanjšanju škode zaradi uživanja alkohola.
Na tem področju je bil dosežen mednarodni napredek, tako kot na skoraj vseh področjih, ker države poiščejo svoj način za reševanje težav.
S pridobivanjem izkušenj iz drugih držav lahko vsaka država razvije svojo strategijo o alkoholu na najboljši možen način.
Takšna institucionalna konkurenca med državami je vzrok za zgodovinski uspeh evropskih držav na skoraj vsakem področju.
Parlament ne sme ogrožati te konkurence s tem, da spodbuja homogenizacijo na ravni EU.
v pisni obliki. - (FR) Glasovala sem za to poročilo, ki ima veliko dejanskih predlogov za preprečevanje zlorabe alkohola v ranljivih skupinah kot so mladi in nosečnice.
Poročilo ne demonizira zmerno uživanje vina (razen v posebnem primeru nosečnic), ki je del naše kulture in tradicije, ampak obravnava zlorabo alkohola.
Prav tako sem zadovoljna s predlaganimi ukrepi za zagotavljanje informacij nosečnicam o tveganjih pri uživanju alkohola med nosečnostjo.
Uživanje alkohola, čeprav v manjših količinah, je škodljivo za plod.
Nepravilnosti obraza, mikrocefalija, nevrološke težave s tresenjem, vedenjske težave, kognitivne težave ali celo duševna zaostalost je le nekaj tveganj za otroka.
Končno sem zadovoljna s predlogom za uvedbo ustrezne komunikacije, ki je namenjena nosečnicam prek zdravstvenih služb.
v pisni obliki. - (FR) Vsi se želimo boriti proti nevarnemu in škodljivemu uživanju alkohola, zlasti pri mladini, pri kateri je najnovejše priljubljeno pretiravanje, kar Nemci imenujejo Koma-Saufen, izraz, ki ga v državi, od koder prihajam, dobro razumemo.
Priznavam pristojnost Evropske unije pri reševanju težav v javnem zdravju in vlogo, ki jo ima pri spodbujanju izmenjave informacij in najboljših praks med državami članicami.
Na žalost resolucija poudarja le škodljive posledice alkohola in ne koristi zmernega uživanja.
Dejansko je znanstveno dokazano, da ima zmerno uživanje vina preventivni učinek proti boleznim srca in ožilja, raku in demenci.
Vendar so te koristne informacije na oznakah v skladu z evropskimi predpisi prepovedane.
Zakaj bi opozarjali ženske pred in med nosečnostjo ter prezrli učinek alkoholizma na plodnost moških?
Zakaj priporočati višje davke na alkoholne pijače, če je očitno, da je alkoholizem najbolj razširjen v državah z zelo visokimi davki?
Poudarjam dejstvo, da v zvezi z določanjem ravni EU za omejitve vsebnosti alkohola v krvi za vse voznike ne sme biti nobenega vprašanja.
Za voznike, ki storijo kazniva dejanja, ne glede na to, ali so vinjeni ali ne, bi bila nična toleranca veliko bolj učinkovita v boju proti povečanju števila žrtev v prometnih nesrečah.
v pisni obliki. - Glasovala sem za navedeno poročilo in pozdravljam vključitev predloga spremembe v odstavek 16, za katerega sem glasovala in ki izpostavlja škodljive učinke uživanja alkohola med nosečnostjo.
Zdaj lahko države članice z uporabo označevanja obveščajo potrošnike o mogočih negativnih vplivih uživanja alkohola, o čemer bi morala irska vlada zagotovo razmisliti.
Vendar se lahko bistven napredek na področju označevanja doseže le z določeno mero usklajevanja na ravni EU na tem področju.
Veselim se objave študije Komisije o učinkovitosti uporabe inovativnih komunikacijskih sredstev pri zmanjšanju nevarnega in škodljivega uživanja alkohola do 1. januarja 2010, za kar se zavzema navedeno poročilo.
v pisni obliki. - Podprl sem to poročilo in vesel sem, da si bomo zdaj resnično prizadevali za boj proti uživanju alkohola pri mladoletnikih in proti pretiranemu uživanju alkohola.
Prav tako podpiram priporočilo, da se omejitev alkohola v krvi čim bolj približa stopnji 0,00 %, zlasti za mlade voznike, čeprav se zavedam, da je ta omejitev nepraktična.
Menim, da morajo biti alkoholni napitki v trgovinah ločeni od brezalkoholnih pijač in vesel sem, da je to izpostavljeno v poročilu.
v pisni obliki. - (FR) Dobro je sprejemati zakone o mleku, o distribuciji v šolah ali vojski, ali o oblikovanju novih kategorij, vendar je mlečni sektor nekaj drugega.
V 80. letih 20. stoletja je Komisija v Bruslju sporočila, da imamo jezera mleka in gore masla.
V zvezi z žiti je bila uvedena politika "maltuzianske birokracije".
Na pobudo francoskega ministra za kmetijstvo Michela Rocarda so bile oblikovane mlečne kvote.
To je racioniranje, namerno izmišljanje pomanjkanja.
Prvič v zgodovini človeštva so ljudje sami sebi preprečevali proizvodnjo in zavračali obilje, ki ga je narava samodejno ponudila.
Še huje, da bi zagotovo dosegli pomanjkanje, smo uvedli celo neumne premije za zakol živine.
Kar se je moralo zgoditi, se je zgodilo.
Ovire proizvodnje so omejile proizvodnjo.
Od jezer mleka do mlečnega Aralskega jezera.
Imamo pomanjkanje masla.
Cene se zvišujejo.
To pomanjkanje je bilo organizirano, enako kot za pšenico.
v pisni obliki. - Fetalni alkoholni sindrom in motnje fetalnega alkoholnega spektra je treba zares nujno obravnavati.
Opozorila o fetalnem alkoholnem sindromu na alkoholnih proizvodih, ki so podobna opozorilom v ZDA, so skupaj s kampanjo za obveščanje v zvezi z javnim zdravjem učinkovit način za opozarjanje o vplivih uživanja alkohola pri nosečnicah.
Med nosečnostjo ni varne ravni uživanja alkohola in ženske morajo poznati dejstva.
Industrija alkohola mora nujno ukrepati.
Prav tako morajo vsi poslanci, ki imajo finančne interese v industriji alkohola, predložiti izjavo o interesu.
Popravki in namere glasovanja: glej zapisnik
(Seja je bila prekinjena ob 12.55 in se je nadaljevala ob 15.00.)
Sprejetje zapisnika predhodne seje: glej zapisnik
Finančna nestabilnost in dejanski vpliv na gospodarstvo (razprava)
Naslednja točka so izjave Sveta in Komisije o finančni nestabilnosti in dejanskemu vplivu na gospodarstvo.
predsedujoči Svetu. - (PT) Gospod predsednik, komisarji, gospe in gospodje, kot si verjetno mislite, je še vedno prezgodaj za oceno nedavnih pretresov na finančnih trgih.
Počakati moramo na bolj natančne ekonomske podatke, pri čemer, kot veste, se Svet od lanskega julija še ni sestal, vendar se strinjam z gospodom Jean-Claudom Junckerjem, predsednikom Euroskupine, ko je dejal, da ta trenutek ni vidnega vpliva na napovedi o rasti v območju eura v celoti.
Evropsko gospodarstvo še naprej kaže močno rast na podlagi trdnih temeljev.
Dejansko so se v tem letu pokazali zelo pozitivni rezultati glede zmanjšanja proračunskega primanjkljaja, stabilnosti eura, gospodarske rasti in zaposlovanja.
Nedavne finančne pretrese, ki sem jih prej omenil, moramo obravnavati na tej podlagi.
To je vse, kar lahko za zdaj povem o tej temi.
Prepričan sem, da bo neuradno srečanje ministrov Sveta za ekonomske in finančne zadeve, ki bo potekalo 14. in 15. septembra v portugalskem Portu, kot je običajno na teh srečanjih Sveta, bolj podrobno analiziralo gospodarske in finančne razmere Evropske unije na podlagi veliko bolj popolnih in posodobljenih podatkov.
Prav tako želim zagotoviti, da bo portugalsko predsedstvo nadaljevalo delo krepitve enotnega trga za finančne storitve.
Prav tako nadaljevanje velikih naložb v zbliževanje nadzornih praks in stalnega izboljševanja okvira skrbnosti jasno kaže, da nismo podcenjevali pomena okvira, ki spodbuja finančno stabilnost.
Končno, je na splošno predsedstvo predano nadaljevanju izvrševanja programa lizbonske strategije.
Izvrševanje tega programa je naš najboljši prispevek h krepitvi možnosti za rast evropskega gospodarstva in ohranjanje trdnih temeljev, pri čemer je portugalsko predsedstvo na tem področju še vedno močno predano.
Gospod predsednik, gospe in gospodje, v zadnjih tednih je bilo nekaj resnih pretresov na finančnih trgih, ki jih je prvotno povzročilo poslabšanje na trgu drugorazrednih hipotek v ZDA.
To poslabšanje se je razširilo na vse finančne trge prek vrednostnih papirjev in finančnih produktov, ki jih te hipoteke podpirajo in so jih v zadnjih letih v velikih količinah pridobile finančne institucije skoraj po vsem svetu.
Če pogledamo popravke na borznih trgih v zadnjih tednih, ti niso bili večji od prejšnjih popravkov v zadnjih dveh letih; vendar so nedavni dogodki nenavadni zato, ker so sprožili likvidnostne krize na medbančnih trgih, zaradi česar so morale centralne banke prispevati velike zneske denarja.
Likvidnostne težave so očitno povezane z upadom zaupanja zaradi pomanjkanja informacij glede svetovne izpostavljenosti akterjev na trgu za proizvode, povezane s severnoameriškimi hipotekami z visokim tveganjem.
Vpliv tega pretresa bi lahko presegel dosedanje izkušnje in zato zahteva našo vso pozornost ter v celoti upravičuje današnjo razpravo.
Še vedno je prezgodaj količinsko opredeljevati posledice te krize na dejansko gospodarstvo.
Končni vpliv bo predvsem odvisen od treh dejavnikov.
Prvič, morali bomo ugotoviti, kakšen je neposreden vpliv poslabšanja na severnoameriškem nepremičninskem trgu na celotno gospodarstvo ZDA, čeprav ni dvoma, da bodo posledice negativne in bo rast ZDA nižja od do zdaj predvidene rasti.
Glede na vpliv gospodarstva ZDA na širše svetovno gospodarstvo bo upočasnitev rasti v Združenih državah Amerike vplivala na preostali svet, zlasti na evropsko gospodarstvo.
Ta vpliv bi moral biti načeloma omejen, ker države EU večinoma trgujejo v okviru EU.
Razen tega ima svetovno gospodarstvo še vedno visoko stopnjo rasti, med drugim zaradi dinamike nastajajočih držav.
Nastajajoče države ta kriza zagotovo ni močno prizadela.
Drug pomemben dejavnik pri ocenjevanju možnega vpliva finančnega pretresa so spremembe pogojev financiranja za podjetja in gospodinjstva.
Že zdaj poteka ponovno ocenjevanje premij za tveganje, da bi jih bolj uskladili z dejansko oceno tega tveganja.
To omogoča izboljšanje razmer, v katerih je prevelika likvidnost povzročila stopnjo sprostitve ocene tveganja.
To ima pozitivne vidike, vendar bi gospodarsko dejavnost nedvomno prizadela manjša razpoložljivost kapitala, če bi se finančni pogoji še zaostrili čez nekatere omejitve.
Tretji dejavnik, ki je verjetno najpomembnejši in ga je najtežje predvideti, bo vpliv na zaupanje.
Zaupanje je ključno gonilo odločitev o naložbah in nakupih, vendar je to za razliko od prejšnjih dejavnikov subjektivna vrednost, ki temelji na vseh sporočilih, dojemanju in informacijah, ki so jih prejeli gospodarski subjekti.
Med drugim to vključuje sporočila javnih organov, bodisi nacionalnih vlad, predstavnikov parlamenta ali mednarodnih organizacij.
Zato menim, da je ta razprava dobra priložnost, ne le za ocenjevanje neposrednih posledic dogodkov na trgih v zadnjih tednih, ampak tudi za opozorilo in poudarjanje dejstva, da ima evropsko gospodarstvo, kot je ravno dejal predstavnik Sveta, trdne temelje, na katere nedavni pretresi ne bi smeli bistveno vplivati, in da je zato naše gospodarstvo v dobrem položaju za premagovanje negotovosti, ki se je pojavila.
Kot sem že omenil je svetovno gospodarstvo še vedno zelo dinamično in zahvaljujoč temu imamo še vedno trgovinski presežek v zunanjem sektorju gospodarstva, kot kažejo zadnji statistični podatki, ki jih je objavil Eurostat.
Naložbe, zlasti v investicijsko blago, so še vedno na visoki ravni in podpirajo sedanjo gospodarsko dejavnost ter napovedujejo izboljšanje produktivnosti v prihodnosti.
Zasebna poraba ima koristi od trajnostnega ustvarjanja delovnih mest, pri čemer zadnji statistični podatki kažejo stopnjo brezposelnosti v območju eura in v EU, ki je skoraj primerljiva z zgodovinsko najnižjo vrednostjo: v primeru območja eura je brezposelnost pod 7 %.
Inflacija ostaja stabilna.
Zaradi tega imajo podjetja pozitivne rezultate, ki jim morajo omogočiti, da se uspešno soočijo z vsemi zaostritvami posojil brez bistvenega preučevanja naložbenih načrtov in načrtov rasti.
Gospe in gospodje, skratka ni dvoma, da glede na to, da se je eno od tveganj za poslabšanje, na katero smo že nekaj časa opozarjali, ko smo objavili naše gospodarske napovedi, tj. tveganje poslabšanja na hipotekarnih trgih ZDA in njegov vpliv na gospodarstvo ZDA, uresničilo, letošnja rast in rast naslednje leto v Evropski uniji in območju eura ne bo presegla naših napovedi v letošnjem maju.
Kljub temu imamo dober razlog za samozavest glede temeljev evropskega gospodarstva in sposobnosti za premagovanje sedanjih pretresov.
Naslednji torek, 11. septembra, bom v imenu Komisije objavil začasne napovedi rasti za leto 2007 za območje eura in EU, ki nam bodo razkrile začetne znake možnega vpliva krize.
Isti dan bom imel priložnost te napovedi predstaviti vam, ko bom nastopil v odboru za ekonomske in monetarne zadeve.
Napovedi za leto 2008 in naprej bodo, kot veste, morale počakati do objave gospodarskih napovedi novembra, kot je običajno.
komisar. - Gospod predsednik, v zadnjih tednih smo največ pozornosti namenili krizi na trgu drugorazrednih hipotekarnih posojil v Združenih državah in možnemu vplivu te krize v Evropi.
Evropski trg hipotekarnih posojil ima drugačne značilnosti kot trg v Združenih državah, zato je manj verjetno, da se bodo težave v podobnem obsegu v bližnji prihodnosti pojavile v Evropi.
Drugorazredna posojila so v Evropski uniji v primerjavi z Združenimi državami zelo omejena, poleg tega pa imamo vzpostavljene nadzorne ukrepe, kot so pravila v zvezi s posojanjem in omejitve posojila glede na vrednost.
Z zadnjimi motnjami na trgu pa sta postali očitni medsebojna povezanost in globalizacija finančnih trgov.
Tveganja so bila pametno razpršena.
To je pozitiven znak.
Težava pa je negativni vpliv.
Nekatere evropske banke in kapitalski skladi so izpostavljeni vrednostnim papirjem, ki so povezani z drugorazrednimi posojili.
Nastalo je nekaj resničnih težav, zlasti zaradi gotovinskih pritiskov s premoženjem zavarovanih trgov papirjev in trgov komercialnih papirjev.
Kaj se lahko Evropa nauči iz te krize?
Zdaj je še prezgodaj za oblikovanje trdnih sklepov, ker je trg preveč nestabilen.
Prav tako je pomemben premišljen odziv, pri čemer si je treba vzeti dovolj časa za oceno položaja.
Hiter politični odziv verjetno ne bi bil dober.
V našem uvodnem razmišljanju so se pojavila naslednja vprašanja:
prvič, zaradi medsebojne povezanosti trgov je zelo pomemben globalno usmerjen pristop k ureditvi tega področja s preudarnimi bonitetnimi pravili in ustreznimi standardi v zvezi z varstvom vlagateljev.
Zato bodo dialogi Komisije z Združenimi državami o pravni ureditvi in druge pristojnosti še bolj pomembni.
Zaradi posrednega učinka so na svetovnih finančnih trgih potrebni visoki standardi pravne ureditve.
Drugič, vprašanja v zvezi s hipotekarnimi posojili v Združenih državah so neizogibna.
Čeprav podpiram zamisel o poenostavljenem dostopu do nepremičninskega trga za ljudi, ki sicer ne bi mogli kupiti nepremičnine, menim, da bo nujno potrebna razprava o ustrezni ureditvi in varstvu potrošnikov.
Stanje se že izboljšuje, vendar bo potrebno nekaj časa za rešitev te težave.
Iz te krize smo se naučili, da je zelo pomembno vseživljenjsko finančno izobraževanje državljanov, hkrati pa je treba zagotavljati uveljavljanje odgovornih posojil.
V Evropski uniji že obravnavamo ta vprašanja v okviru našega rednega dela na področju potrošniških in hipotekarnih posojil ter izobraževanja potrošnikov.
Tretjič, glavna težava te krize je bil prenos hipotekarnih posojil in njihovih tveganj na druge stranke.
Včasih se ta tveganja vrnejo k prvotni banki, kadar njihovi finančni posredniki ne morejo prodati ali financirati bančnih vrednostnih papirjev.
Nujno je treba natančno proučiti zadevne mehanizme - kar je naloga posrednikov in družb s posebnim namenom - ter njihov pomen za evropske banke.
Dodatno je treba analizirati tudi težave z vrednotenjem zapletenih listninjenih produktov in klirinških mehanizmov v napornih tržnih razmerah.
Pri zadnji krizi na trgu je bil prav tako izpostavljen pomen ogrožanja ugleda in likvidnostnih tveganj, kot pomembnih smernic za ustrezno oceno izpostavljenosti bank tveganjem zapletenih transakcij.
Četrtič, kaj pa Basel II, tj. nova direktiva o kapitalskih zahtevah za banke?
Basel II zagotavlja boljše možnosti bankam in investicijskim podjetjem za ustrezno oceno tveganja in pravilno določitev predpisanega kapitala.
Enako velja za direktivo Solventnost II, ki je na splošno enakovredna sporazumu Basel na področju zavarovalniškega sektorja.
Vendar to ne pomeni, da moramo biti ravnodušni.
Nastale bodo posledice, ki jih bodo morali natančno obravnavati zakonodajalci.
Več dela bo na primer potrebnega v zvezi s preverjanjem kapitala pri zapletenih produktih in zmožnosti banke, da opredeli mogoče težave v kriznih razmerah, vključno z morebitno koncentracijo tveganj na nekaterih področjih.
Petič, številni tvegani skladi so bili zlasti dejavni na strukturiranih kreditnih trgih.
Številni tvegani skladi in njihovi premožni zasebni ali institucionalni vlagatelji so lahko v zadnjih mesecih doživeli izgube, pri čemer so bile nekatere izgube zelo velike.
To je običajno za delovanje trgov.
Izkušeni vlagatelji v tvegane sklade to vedo.
Finančni trgi delujejo na podlagi tveganj.
Ne kritiziram tistih, ki odlično zaslužijo, kadar gre dobro, in ne bo mi žal, če bodo nastale izgube.
Vendar je bistveno, da neuspehi v tveganih skladih ne vplivajo na širši finančni sistem.
Ohranila so se pravila v zvezi z investicijskimi skladi, tj. neupravljalnimi mešanimi investicijskimi skladi (USIT).
Naš okvir skrbnosti in nadzor bančnih tveganj sta po pričakovanjih preprečila, da bi motnje v tveganih skladih povzročile širšo sistemsko motnjo.
Čeprav nekateri želijo postaviti tvegane sklade v slabo luč, to ni vzrok za težave na trgu.
Ne smemo pozabiti na korenine sedanje krize: slaba kakovost posojil, povezana z listninjenjem teh posojil pri zunajbilančnih postavkah, pri čemer so le redki razumeli tveganja, povezana z njimi.
Na ta vprašanja se bodo morali v prihodnje osredotočiti preudarni organi in nadzorniki.
Šestič, kakšna je naloga agencij za ocenjevanje bonitete v tej krizi?
Kritiziral sem že njihovo počasnost pri znižanju kreditne bonitete za strukturne finance, podprte z drugorazrednimi posojili.
Kako zanesljiva je bila njihova metodologija?
Kako dobro so bile razložene in razumljene omejitve bonitete strukturnih produktov v primerjavi s standardnimi poslovnimi ocenami?
Drugo skrb povzročajo navzkrižja interesov agencij za ocenjevanje bonitete: na eni strani ker delujejo kot svetovalci bankam o načinu oblikovanja njihovih ponudb, da se zagotovi najboljša kombinacija bonitetnih ocen; na drugi strani pa agencije za ocenjevanje bonitete zagotavljajo bonitetne ocene, na katere se splošno sklicujejo vlagatelji.
Prav tako zadevajo zakonodajalce, ker so pomembne za izračun kapitalskih zahtev bank.
Domnevalo se je, da je bil dvig bonitete za strukturne produkte neupravičen.
Agencije za ocenjevanje bonitete morajo imeti jasnejšo vlogo: kaj je njihova naloga in kaj ni ter do katere mere se je mogoče zanesti nanje.
Z odborom evropskih regulativnih organov s področja vrednostnih papirjev (CESR) spremljam ta vprašanja in jih nameravam predstaviti tudi našim mednarodnim partnerjem.
Potrebujemo jasna, trdna, metodološka pravila in načela, ki se strogo izvajajo, pri čemer morajo vlagatelji veliko bolje razumeti uporabo in omejitve bonitetnih ocen ter njihovo zanesljivost.
Strogo je treba obravnavati obseg navzkrižja interesov, ki vplivajo na bonitetne ocene.
Seveda je bistvena tudi ustrezna skrbnost drugih udeležencev na trgu.
Kje je bila?
Ali so podjetja in njihovi strokovnjaki stalno in objektivno ocenjevali kakovost instrumentov, ki so jih kupovali in prodajali, ter tveganja sestavnih delov teh instrumentov, ali so o tem le domnevali?
Ali so se ustavili in upoštevali sposobnost ohranitve osnovnih sredstev, tveganja za goljufije, izvajanje obveznosti organov izvora in trende na trgih?
Ali so sami podvomili v bonitetne ocene in ali so pri tem imeli dostop do potrebnih kvalitativnih in kvantitativnih podatkov?
Upam, da bodo odbori vseh finančnih podjetij pregledali svoje ukrepe in sprejeli ustrezne sklepe.
Menimo, da so manj obvezujoči predpisi, ki temeljijo na načelih, najboljši pristop za finančni sektor, ki je dokazal, kako pomemben je.
Vendar moramo ostati pazljivi in pridobivati nova spoznanja.
Vse strani morajo prevzeti odgovornost in jo resno obravnavati.
v imenu skupine PPE-DE. - Gospod predsednik, čeprav se Svet ni sestal, je bila dejavna vsaj Evropska centralna banka in menim, da ji lahko pripišemo delno odgovornost za zaustavitev mogočega nadaljnjega slabega vpliva v Evropi.
Upajmo, da bo imela še naprej znatno, razumno in občutljivo vlogo.
Vendar se prepogosto zdi neizogibno dejstvo finančnega življenja, da prizadevanje za konkurenčno prednost privede do uspehov, ki nato povzročijo napovedljiv neuspeh.
Ta pritisk je močno odgovoren tudi za pozivanje k razvoju teh inovativnih finančnih instrumentov, ki jih je opisal gospod McCreevy in ki se skrivajo za razvojem te krize na ameriškem trgu drugorazrednih hipotekarnih posojil in njegovim vplivom na Evropo.
Menim, da ta položaj ne utemeljuje preganjanja tveganih skladov.
Delno so bili morda prefinjeni ali naivni, žrtve te novodobne alkimije.
Enako so običajno konzervativne, vendar naivne banke zamikale večje obrestne mere, ki se plačujejo iz teh domnevno visoko ocenjenih instrumentov, da uporabijo nekaj, kar se je izkazalo prelepo, da bi bilo res.
Kaže, da le malo udeležencev na finančnih trgih, verjetno vključno z nekaj zakonodajalci, ustrezno razume te instrumente, kreditne izvedene finančne instrumente, zavarovane neplačane obveznosti.
Še manj pa ustrezno razumejo mogoča tveganja in posledice.
Zato je za organe v ZDA in Evropi - pri čemer sem vesel, da bo gospod McCreevy to obravnaval zelo resno - nujno, da resno obravnavajo ta poseben vidik, da se bodo vsi seznanili s temi mehanizmi, z njihovim oblikovanjem in njihovo razdelitvijo, načinom ocenjevanja, vrednotenja, upoštevanja teh delov ter njihovim trženjem, likvidnostjo in tržnostjo.
Inovacije pri finančnih mehanizmih so prav tako zaželene kot kjer koli drugje.
Tega ne smemo prepovedati, vendar kadar obstaja verjetnost za nastanek tako resnih vprašanj, je bistveno, da vodilne osebe in zakonodajalci prevzamejo svoje obveznosti, da se v celoti spoznajo z njimi in po potrebi uvedejo zahtevane omejitve.
v imenu skupine PSE. - (FR) Gospod predsednik, stroški pretresa na finančnih trgih v avgustu se še niso pojavili.
Komisija, kot smo ravnokar slišali, pričakuje negativen vpliv na rast.
Dejanske izgube bank in drugih finančnih udeležencev bodo postale očitne ob pripravi letnih računovodskih izkazov.
V skladu s komisarjem Almunio še vedno nimamo dovolj informacij o dejanski, celotni izpostavljenosti vseh udeležencev.
Dejstvo, da tisti, ki so preveč tvegali zdaj plačujejo, je koristno načelo, vendar so v okviru špekulativnega aktivizma finančnega sveta žrtve: družine, ki so ujete v past hipotekarnih posojil na podlagi obljube o neomejeni rasti na nepremičninskem trgu, in manjši vlagatelji, naklonjeni tveganjem, ki so jih tisti, ki živijo od visokih provizij, vključno z bonitetnimi agencijami, podcenjevali.
Skupina socialistov že leta poziva k večjemu nadzoru tveganih skladov in vseh posebnih instrumentov, ki jih trgi množijo v neskončnost.
Kot vztraja Carlo Ciampi, je nagel razvoj dogodkov izvedenih finančnih instrumentov brez kakršnega koli nadzora.
Tudi direktorji glavnih bank ne razumejo več teh nejasnih instrumentov.
Prava tveganja, na primer nepremičninska posojila, so razdeljena do neskončnosti in večkrat vključena v proizvode investicijskega sklada ter borzne instrumente, tako da posledično nihče več ne more najti prvotnega tveganja.
Trg pričakuje, da bodo centralne banke priskočile na pomoč špekulantom.
Evropska centralna banka je dejansko to storila, kot posojilodajalec zadnje možnosti.
Zato se lahko vprašamo, zakaj je Evropska centralna banka morala vložiti več kapitala v trg od zveznih rezerv, ko je trg nenadoma postal nelikviden, čeprav je kriza z drugorazrednimi posojili prišla iz Združenih držav Amerike.
Ali so bile evropske banke bolj zaupljive?
Ali nadzorni organi niso pravilno opravili svoje naloge?
Skupina socialistov zahteva, da mora Komisija izkoristiti izkušnje na finančnem trgu, ki je postal preveč nejasen in zato zelo nevaren za dejansko gospodarstvo.
(Ploskanje.)
Prvič, odgovoriti želim na vprašanje gospoda Goebblsa, zakaj je Evropska centralna banka dodelila več denarja kot centralna banka ZDA.
To je bilo zato, ker je zdaj gospodarstvo EU največje na svetu.
To je za nas velik izziv.
Dejstvo, da sta Organizacija za gospodarsko sodelovanje in razvoj in Evropska komisija na isti dan različno ocenila možne rezultate finančnih težav na trgu, me je presenetilo in užalostilo.
To pomeni, da mora Evropska komisija verjetno prilagoditi svoje modele za gospodarsko vrednotenje, zlasti zato, ker verjetno temeljijo na matematičnih metodah.
Zaskrbljujoče je, ker je napovedovanje gospodarske politike zapleteno in morajo biti uporabljeni instrumenti prilagodljivi.
Kaj moramo storiti zdaj, ko se srečujemo z novimi izzivi?
Ne želim komentirati težav, ki se pojavljajo; moji kolegi so to že prav dobro opravili.
Poudariti želim eno točko.
Prvič, kriza se je pojavila zaradi napadalne monetarne politike v okviru meja EU, ko se je poskušalo rešiti težave internetnega mehurčka.
Tako ne moremo vplivati na različne odločitve tretjih držav.
Dialog in sodelovanje z nadzornimi organi lahko okrepimo, vendar je Evropska unija v zadregi: zdaj poteka svetovna združitev finančnih institucij in mogoče je, da ne bomo imeli več enotnega trga.
Imeli bomo čezatlantski trg na področju vrednostnih papirjev; morda bomo imeli kakšen drug trg na področju zavarovalništva.
To pomeni, da se moramo odločiti, ali obravnavamo Evropo kot enotni trg in zahtevamo, da se vsi dogovori sklenejo na evropski ravni.
Ali lahko odobrimo pilotne projekte, če eden od naših trgov samostojno vstopi na svetovni trg?
O tem moramo doseči dogovor, sicer bo zelo težko obvladati to krizo.
Poudariti želim še eno točko.
Finančni trgi se prenavljajo.
Sami smo priznali vlogo nebančnih institucij v direktivi o SEPA.
Priznati moramo, da se pojavljajo različne islamske banke in ustanove ter končno, da tržna omrežja vstopajo na finančni trg.
Zato je pravna ureditev nebančnih institucij prav tako nujna, pri čemer bi skupna ureditev poenotila predpise delovanja za bančne in nebančne institucije.
Takšno je danes dejansko stanje.
Tretje vprašanje, ki ga želim poudariti, je, da sem zaskrbljena zaradi uporabe le tveganih modelov kot podlage.
To načelo ocene tveganja se je izkazalo kot zelo subjektivno in zato dvomim o direktivah Solventnost II in Basel II.
Bonitetnim agencijam ne moremo zaupati, lahko jih kritiziramo, vendar problem ostaja.
Zaupati moramo tržnim instrumentom, to je likvidnosti.
Če ne moremo prodati posebnih vrednostnih papirjev na trgu ali če se z njimi redko trguje, jih ne more oceniti nobena bonitetna agencija.
To je treba pravilno razumeti, pri čemer moramo zmanjšati odvisnost zakonodaje od mnenj bonitetnih agencij.
Za zaključek želim omeniti, da ni potrebe po reševanju finančnih institucij.
Iz lastnih izkušenj lahko povem, da so po finančni krizi v Litvi, ko so nekaj tednov preživeli v zaporu, bankirji zelo hitro razumeli, kako voditi banke.
(Predsednik je prekinil govornico.)
v imenu skupine UEN. - Gospod predsednik, pozivam komisarje, da se odzovejo.
Z avgustovskim razvojem dogodkov na trgu drugorazrednih posojil so se zastavila številna vprašanja za vse nas.
Predvsem se razvija globalizirana narava finančnih trgov, ki jih zdaj obravnavamo, in vprašanje, kako hitro lahko pravna ureditev ali nadzor sledi načinu razvoja novih produktov, pri čemer se razvijajo tudi nove zamisli.
Pri tem se spomnim na besede starega kmeta iz zahodnega Corka na jugozahodu Irske: olje, ki bi povzročilo rast las, ne obstaja - opravičujem se tistim v parlamentu, ki imajo težave z izpadanjem las - očala, s katerimi bi videli skozi oblačila, ne obstajajo in norci se rojevajo vsak dan.
Dejansko so bili produkti, ki so bili na voljo, visoko tvegani, in ne glede na mnenje kogar koli, bi morala biti zamisel, da kupec prevzema odgovornost za kupljeno blago (caveat emptor), v ospredju vseh odločitev, povezanih z bankami ali drugimi skladi, pri katerih naj bi se vlagalo v te visoko tvegane proizvode.
S tem se jasno razlikuje med vlogo bonitetnih agencij in njihovo odgovornostjo, ne le v zvezi z njihovimi nasveti, ampak zlasti v zvezi z njihovim preglednim obveščanjem, ali zastopajo te sklade same ali dejansko zagotavljajo jasen, neodvisen nasvet.
Kolegi se boste spomnili, da smo pred več leti obravnavali direktivo o potrošniških posojilih, pri čemer je bilo celotno področje preglednosti in zagotavljanje neodvisnih nasvetov javnosti eden od ključnih sestavnih delov.
Smešno je, da je za nekatere največje finančne ustanove na svetu - in nekatere v Evropi - ki porabijo veliko denarja za pridobivanje strokovnega znanja in ki nam govorijo, kako bi morali v Evropi upravljati naše gospodarstvo, zdaj značilna slaba politika vlaganja.
Čestitam komisarju McCreevyju, ker je pripravljen prevzeti to vprašanje in obravnavati ta področja.
Prav tako menim, da je zdaj bistveno, ne le pri obravnavi bonitetnih agencij, ampak tudi v zvezi s tveganjem, kateremu so izpostavljene evropske banke zaradi politike nekaterih naložb, in naslednji teden ...
(Predsednik je prekinil govornika.)
v imenu skupine Verts/ALE. - (FR) Gospod predsednik, komisar, gospe in gospodje, kriza zahteva, da poudarim tri točke.
Prvič, kriza prihaja iz krize težkih socialnih razmer med severnoameriškimi nacionalnimi uradniki.
Razumeti je treba, da imajo vsi uradniki ZDA zelo resne primanjkljaje, kar imenujemo dvojni primanjkljaj ZDA.
Imeli smo to krizo in bomo imeli druge, bodisi iz velikih podjetij ZDA, držav ZDA ali morda celo iz zvezne vlade.
Pričakovati moramo še nekaj bolj resnih kriz, ki bodo v naslednjih letih prišle iz Združenih držav.
Drugič, ta kriza se je zgodila marca v Združenih državah.
Razširila se je po vsem svetu prek tveganih skladov, pri čemer sta prva dva propadla junija.
Na evropske banke je vplivala šele ob koncu julija, v začetku avgusta.
Imeli smo čas, da smo ugotovili širjenje plamenov.
Gospa Merkel, takrat predsedujoča skupini G8, je dejala, da moramo sprejeti ukrepe v zvezi s tveganimi skladi, vendar je ni nihče poslušal.
Še huje, Nizozemska je v postopku razvoja politike za deregulacijo vzpostavitve skladov tveganja v svoji državi.
Hkrati z nasprotovanjem tveganim skladom Evropska unija spodbuja njihov razvoj na svojem ozemlju.
To kaže na pravi neuspeh poskusov Evropske unije, da zase uveljavi nadzorne ukrepe in pravila nadzora.
Kot nekdanji poročevalec, ki zagovarja pravila nadzora in nadzor nad finančnimi konglomerati, doživljam to kot osebni neuspeh.
Opozarjam, da potrebujemo več kot en parlamentarni mandat za pripravo poenostavljenega prospekta o izdaji vrednostnih papirjev v Evropi.
Danes ena banka ni sposobna razumevanja zapletenega prospekta, ki ga objavi druga banka o vsebini skladov, ki jih prodaja.
To je rezultat dogajanja.
Tretja težava, kot sem jo omenil centralni banki pred leti, je, da ni mogoče urejati monetarnega sistema le z ukrepi za posojilno obrestno mero.
Menim, da je krizo v Evropi pospešilo povečanje obrestne mere Evropske centralne banke ob koncu zadnjega četrtletja.
Ne verjamem, da je dovolj reči, da je treba zmanjšati stopnjo za 0,5 % ali jo ohraniti ali zvišati za 0,5 %.
Rešiti moramo resničen problem, ki je ponovna uvedba selektivne politike posojil, pri čemer je mogoče obrestno mero določiti na 0 % za nujne naložbe, kot je boj proti podnebnim spremembam, kar je lahko veliko dražje za posojila, usmerjena v špekulacije.
v imenu skupine IND/DEM. - Gospod predsednik, nagovoril bom galerijo, v kateri je veliko več ljudi, kot je poslancev v tej polkrožni dvorani.
Upam, da imate na ušesih slušalke, ker danes sprejemajo odločitve ljudje, ki ne vedo popolnoma nič o mednarodnih financah.
Že 40 let delam na področju finančnih storitev. Sem poklicni ekonomist - pogovarjamo se o tveganih skladih, o mednarodni valuti.
Če boste pogledali podatke o tem, kakšno strokovno znanje imajo poslanci Evropskega parlamenta, boste zelo razočarani.
Vendar tu sprejemamo odločitve o svetovnih financah.
Štirideset odstotkov britanskega BDP izvira iz finančnega središča Londona (the City of London).
Tu so ljudje iz Poljske, Češke in Latvije, ki ne vedo popolnoma nič o teh stvareh, a se vseeno odločajo o prihodnosti mednarodnih financ.
(Razburjenje.)
Ne razumejo teh stvari.
O tem ne vedo popolnoma nič, nič več kot o kmetijski in ribiški politiki, vendar so vseeno tu.
Gospe in gospodje v galeriji, če bi radi vedeli, kaj so to mednarodne finance, pojdite v Dubaj, New York, Los Angeles, na Bermude.
Tu gledate ljudi - poglejte jih.
Nihče od njih še nikoli v življenju ni pošteno delal.
To je "skupščina Miki Miške", kar bo slabo za vse nas.
Opozoril bi rad na to, da med govorom v polkrožni dvorani nagovarjate predsednika in poslance, medtem ko so sodelujoči na zasedanju občinstvo.
Prosim, spoštujte ljudi, ki vam izkazujejo spoštovanje s tem, da vas poslušajo.
(Ploskanje.)
v imenu skupine ITS. - (IT) Gospod predsednik, gospe in gospodje, razpad trga posojil z visokim tveganjem v ZDA je povzročil senzacijo, ki se še danes čuti na borznih trgih ter je špekulante in varčevalce postavila v hudo krizo.
Splošno znano je, kaj so storili nepremičninski udeleženci na trgu ZDA: posameznikom z visokim tveganjem so ponudili posojila, ki so bila nato zaustavljena, pri čemer so povzročili ne le krizo finančnih produktov, ampak tudi krizo veliko bank.
Letos je velik odstotek posojilojemalcev prenehal plačevati obroke, ki jih dolgujejo, kar je povzročilo krizo celotnega sistema.
V Italiji se zdi, da je kriza, razen na promet na borzi, zelo malo vplivala na nacionalni bančni sistem, ker italijanske banke očitno niso neposredno izpostavljene drugorazrednim posojilom.
Za veliko nemških, britanskih in francoskih bank je bilo drugače, zato danes o tem razpravljamo.
Torej lahko upamo vsaj na začetek preiskave o največjih mednarodnih bonitetnih agencijah in njihovi vlogi v teh dogodkih ter s tem o odzivu na finančno nestabilnost in vplivu na dejansko gospodarstvo.
Gospe in gospodje, naj vam razložim dogajanje v Italiji, ker so posojila in nakupi nepremičnin v moji državi pomembni, in vas obvestim o tem, kaj je pomemben italijanski tednik L'Espresso objavil o etiki nekaterih italijanskih politikov (ki so med drugim tudi naši kolegi), vpričo trpljenja veliko varčevalcev in tistih, ki si prizadevajo plačati posojila, medtem ko bi dejansko preprosta institucija s socialnimi posojili uresničila posedovanje nepremičnine.
Vpričo vsega tega poslušajte, kaj razkriva tednik L'Espresso o nekaterih italijanskih levo usmerjenih politikih, kar je vredno poudariti, in o nekaterih sredinsko usmerjenih osebnostih, vendar predvsem o levo usmerjenih.
Ti gospodje, katerih imena in naslovi so navedeni, so izkoristili izjemno ugodne pogoje za nakup premoženja v Rimu.
Lahko rečete, da so priporočila praksa, morda sprejeta praksa in stara praksa, v moji državi, vendar ne le v Italiji, ampak morda po vsem svetu.
Vendar se sprašujem, če se zahteva priporočilo in banka ali zavarovalnica odobri podporo, kaj dobijo v zameno tisti na oblasti?
Po navedbah tednika so gospod Veltroni, naslednik gospoda Prodija, gospa Cossutta, hči enega najbolj radikalnih in zvestih komunistov, gospod Violante, nekdanji predsednik vlade in med najbolj poznanimi razsodniki o etiki drugih ljudi, ter gospodje Marino, Mancino, Mastella, Casini, Proietti in Baccini, kupili hiše v Rimu s takrat 25 do 30 sobami za četrtino, če ne še manj, tržne cene, pod posebnimi pogoji lastnikov, ki so bili presenetljivo banke in zavarovalnice.
Demokracija ima svoje stroške in kot je imel proletariat svoje stroške, jih ima danes napredni socializem, ki je od predhodnikov prevzel posebne sposobnosti v prizadevanju za svoje interese.
Če vas vsak mesec obremenjuje hipoteka in imate srečo, kot jaz, da vas zaradi tega sedeža v Parlamentu in dejavnosti zakonca, ki zdaj lahko prispeva, hipoteka obremenjuje malo manj, okrivite komuniste, stare in nove, ki so se odločili liberalizirati dovoljenja za taksiste in odpiralni čas brivcev ter prodajati zdravila v veleblagovnicah, vendar so bankam omogočili, da se svobodno odločijo glede žrtvovanja v zvezi z obremenitvijo družin s hipoteko na vašo prihodnost in življenje.
Državljani Italije in Evropske unije lahko prevzamete krivdo le nase, če ste se odločili za kaj drugega, kot poklicno pot v eni od italijanskih strank, ki vladajo ali so vladale mestom, regijam in narodom ter jim pri vladanju vladajo banke.
(ES) Gospod predsednik, predsedujoči Svetu, komisarji, najprej se želim zahvaliti za besede, ki jih oblast oblikuje za ohranjanje optimizma vpričo krize, ki jo doživljamo.
Vendar hkrati želim vnesti čim več realizma v to razpravo, ker bo prikrivanje pomembnosti dejstev povzročilo le zmedo glede iskanja rešitev.
Prvič, srečujemo se s krizo, ki je bila napovedana.
To ni kriza, ki je presenetila.
Vedeli smo vsaj eno leto prej, da se bo to zgodilo, pri čemer se za to nismo zanimali in se nismo odzvali.
Drugič, to je resna kriza.
Predsednik banke Bundesbank je tako sam dejal pred tremi dnevi.
Morda smo tik pred običajno klasično bančno krizo pomanjkanja zaupanja.
Tretjič, na Evropo so vplivale finančne institucije v državah, ki niso uspele ustvariti dobička, ker so njihova gospodarstva sorazmerno stagnirala, in so zato iskale dobiček z večjim tveganjem.
Zato je mogoče reči, da nadzorni organi, evropski organi za bonitetni nadzor, tega niso uspeli preprečiti.
Zato je Evropska centralna banka prva posegla v krizo in je vložila največ denarja, zlasti ker bi lahko v Evropi, v središču Evrope, ki se zdaj gospodarsko izboljšuje, kriza postala najhujša.
Zato potrebujemo večjo jasnost v zvezi z dejanskimi posledicami in kako globoka je zares ta kriza.
Nedvomno je četrta značilnost tega, kar doživljamo, razmere v katerih smo, na kratko, odziv monetarnih organov in odziv Evropske centralne banke.
Menim, da je ukrepala pravilno, ko je prispevala dodatke k likvidnosti, ker je to, kar se dogaja, pomanjkanje likvidnosti.
Vendar je res, da je presenetljivo, da se mora to zgoditi ravno takrat, ko Evropa dviga obrestne mere za omejitev likvidnosti sistema, za omejitev posojil.
To je glavni nesmisel in ga je treba ustrezno razložiti brez zmede, ki je nastala zaradi razlag iz avgusta.
Pojasnilo je bistveno, ker govorimo o milijonih družin in milijonih malih in srednje velikih podjetij, ki so odvisna od spremenljive obrestne mere v Evropi in se zadolžujejo.
Zato je bistveno, da pojasnimo razvoj dogodkov glede obrestne mere in pozovemo k previdnosti pri zvišanju obrestne mere v Evropi, da se okrepi gospodarska rast in ustvarjanje delovnih mest, kar na tej stopnji povezovanja EU močno potrebujemo.
(FR) Gospod predsednik, komisarji, gospe in gospodje, moramo biti stvarni: kljub močni evropski zakonodaji, ne bomo uspeli storiti ničesar v zvezi z izvorom krize.
V zvezi z zakonodajo ZDA, pri čemer ta ne razume zaščite potrošnikov na področju hipotekarnih posojil pri bankah ali drugih institucijah, nimamo nobene moči.
Bodimo realni: srečujemo se s krizo, katere posledice moramo nujno popraviti, vendar smo se dolgoročno iz tega tudi nekaj naučili.
Bodimo jasni: evropski državljani so povsem upravičeno zaskrbljeni zaradi posledic te krize za financiranje dejanskega gospodarstva.
Bodimo jasni: naši sodržavljani ne razumejo, da so se javne institucije, kot je Evropska centralna banka, ob koncu dneva prisiljene vključiti za zagotavljanje likvidnosti trga, da obvladajo tveganje nekaterih, katerih metode obrestovanja ne upoštevajo nobene ekonomske logike.
Uspešno rešimo položaj.
Zavzemimo stališča, ki naj bi bila stališča Evropejcev, utemeljena v realizmu in predlogih.
Na koncu je Evropska centralna banka dejansko opravila svoje delo, kot posojilodajalec zadnje možnosti.
Vendar kot nadzorni organ nima pristojnosti za ugotavljanje dejanskih razmer tveganj, ki so jih sprožili udeleženci na trgu.
Izboljšati moramo nadzorna pooblastila evropskih organov, pri čemer je vaša naloga, gospod komisar, da pri tem dejavno sodelujete.
Uspešno rešimo položaj: že nekaj let govorimo o pošteni vrednosti, pri čemer je ta danes poslabšala pogoje za vrednotenje drugorazrednih posojil.
Uspešno rešimo položaj: gospod komisar, v zvezi z bonitetnimi agencijami, pravila ravnanja združenja IOSCO ne izpolnjujejo zahtev sedanjih razmer.
Potrebujemo resnično konkurenčen trg na katerem ni navzkrižij interesa in za katerega je značilna večja preglednost.
Končno, bodimo idealisti in upajmo, da bo uporaba finančnega mehurčka, ustvarjenega na ta način, končno začela sproščati financiranje za dolgoročno naložbo, s katero mora Evropa obvladati podnebne in energetske izzive.
Včasih je idealizem lahko najboljša oblika realizma.
(IT) Gospod predsednik, gospe in gospodje, spet se v tem parlamentu srečujemo s težavo, ki smo jo imeli že julija.
Takrat so bile izražene nekatere negotovosti v zvezi s krizo, ki je nato prizadela območje eura.
To je bila napoved krize, kot so navajale novice iz ZDA.
Že nekaj časa je jasno, da so bile cene nepremičnin v ZDA pretirano visoke in da je sistem ZDA omogočal enostavno odobritev posojil plačilno nesposobnim osebam ali po zelo visokih obrestnih merah, pri čemer je bil posledičen pretres na svetovnem trgu neizogiben.
Kdo je sodeloval pri tem?
Vlagatelji, državljani, večinoma iz ZDA, vendar tudi Evropejci, trpijo negativne posledice; državljani, vlagatelji, varčevalci.
Zato je vprašanje, ali ta parlament in institucije na splošno ščitijo varčevalce v svojem bistvu.
Zaščita varčevalcev pomeni razumevanje vloge, ki jo imajo drugi udeleženci v tem okviru ali v tem poteku dogodkov, vloge bonitetnih podjetij, ki pogosto kažejo veliko neskladnosti in so v sporih, ki so včasih neizzvani.
Verjamem, da morajo pravila in standardi veljati za vse navedene.
Kriza je poudarila tudi takratno opazno nasprotje, pri čemer je bila ECB prisiljena v finančno gibanje na trgu in hkrati zvišati obrestne mere za reševanje tveganja inflacije.
Upajmo, da se te razmere ne bodo ohranile.
Dejstvo, da se to dogaja, seveda pomeni, da se moramo vprašati, kako morajo standardi, ki urejajo osebe na svetovni ravni, ker je to kriza, ki je še enkrat poudarila vidik globalizacije, opredeliti ravnanje vsake osebe.
(LV) Gospod predsednik, trenutna finančna nestabilnost ne bi smela biti presenečenje, vendar so bili vsi presenečeni, ko se je zgodila.
Negotova potrošniška in nepremičninska posojila so sprožila vse večje zahteve po likvidnosti.
Izvajajo se popravki trga, ker je bil denar dolgo časa prepoceni, kar je spodkopalo standarde za vrednotenje naložb.
Pomanjkanje zaupanja na trgu je škodilo celo ugodnim sredstvom, ki ne bi smela biti predmet popravkov cen navzdol.
Zdaj smo lahko prepričani, da lahko dostopen, poceni denar ne ustvarja stabilne rasti.
Temelji stabilne rasti so proaktivna reforma sistemov, učinkovite naložbe in trgi, ki delujejo svobodnejše in preglednejše.
Zdaj se glavni strahovi vrtijo okoli likvidnostne krize, ki se spreminja v krizo plačilne nesposobnosti.
Nestabilnost, ki se začenja v obliki likvidnostne krize, se lahko spremeni v krizo plačilne nesposobnosti, ker udeleženci na trgu, ki so prepričani, da je raven znanja neustrezna, ne bodo pripravljeni posojati drug drugemu.
Nepremičninska kriza lahko ustvari resne zaplete v več državah članicah EU, ne le v Združenih državah.
Investitorji in vlagatelji ne bodo ponovno pridobili zaupanja v finančni trg, dokler ne bodo prepričani, da so vrednotenja pravilna.
To pomeni, da se lahko premije za tveganje povečajo, pri čemer se bo poraba podjetij in gospodinjstev posledično zmanjšala.
To bi lahko zmanjšalo gibanja naložb ali jih v nekaterih primerih celo zaustavilo.
Pripravljavci davčne in monetarne politike Evrope morajo biti na to pripravljeni.
Glavno odgovornost za umiritev razmer bodo prevzeli pripravljavci davčne politike.
Na področju monetarne politike lahko pričakujemo nižje obrestne mere, ki si jih veliko evropskih politikov že dolgo želi.
Hkrati trg ne sme ohranjati zavajajočega mnenja, da se bodo tvegane naložbe ohranile.
Stopnje posojil in zahteve po zavarovanju morajo zmanjšati moralno škodo, ki bi jo lahko takšno prepričanje ustvarilo.
Dolgoročno morajo centralne banke izboljšati regulativne mehanizme za finančne trge, da se ustvarita večja jasnost in gotovost na trgih.
Hvala.
(DE) Gospod predsednik, komisar, gospe in gospodje, popoln obseg nestabilnosti, ki je bila zaznana na svetovnih finančnih trgih, še ni jasen.
Šibke točke svetovnih financ so slaba kreditna sposobnost posojilojemalcev na hipotekarnem trgu ZDA in napake pri vrednotenju kreditnih tveganj premoženja in/ali pri njihovem nadzoru.
Lahko bi se vprašali, kaj se je v tem obdobju zgodilo z direktivo Basel II v Združenih državah; zavedam se, da to še ni bilo uvedeno, vendar bi pomagalo.
V Združenih državah so do zdaj prilagodili 120 milijonov USD hipotek.
Zgolj to je sprožilo šok popravkov stopnje znanih deležev.
V naslednjih dveh letih bodo opravljeni popravki še približno 700 milijard hipotek.
Zvišana občutljivost vlagateljev je poslabšala dilemo, z manjšim zaupanjem in zanimanjem za naložbe z visokim tveganjem.
Tudi upravni odbori bank zdaj priznavajo, da niso vedeli, kaj delajo.
Pomanjkanje zaupanja vlagateljev in realne ocene zdaj preprečujejo vrnitev na običajne ravni, pri čemer je to postopek, ki bo gotovo trajal nekaj časa in ne bo prizanesel strokovnjakom nadzornih odborov bank.
Zaupanja ni mogoče izraziti statistično z matematično formulo.
Vendar preglednost gradi in ohranja zaupanje ter omogoča obvladovanje tveganj.
Gospod komisar, omenili ste direktivo Solventnost II.
Tveganja iz tveganih skladov in drugorazrednih hipotek so bila do zdaj v sektorju zavarovalništva nizka, pri čemer mora tako tudi ostati.
Zato je namen direktive Solventnost II zagotavljati prava izhodišča in spodbude.
V okviru sedanjih predlogov bodo nadomestne naložbe, kot so tvegani skladi in s premoženjem zavarovani vrednostni papirji, ki so pogosto izpostavljeni drugorazrednemu tveganju, predmet 45-odstotne podpore z lastnim kapitalom, kot običajna posledica direktive Solventnost II.
To se na prvi pogled zdi visoko, vendar zagotavlja jasno spodbudo podjetjem, da spodbudijo načrtovani tvegani sklad k razkritju svojih naložb vlagatelju.
Menim, da pri tem velja načelo, po katerem lahko le tisti, ki imajo potrebno znanje, izvajajo kapitalske naložbe z visokim tveganjem.
Evropski parlament že dolgo poziva k preglednosti posebnih finančnih produktov in mehanizmov.
Odziv Komisije za vzpostavitev dodatnih predpisov o preglednosti za več kot 9 000 tveganih skladov je zastarel.
Prav tako so nujni predpisi o preglednosti za bonitetne agencije.
Vsem bi koristila bolj realistična ocena svetovnega kreditnega tveganja.
V zadnjih nekaj letih sta evropski proračun in gospodarstvo ustvarila večkratne dolgove.
Napaka pri izdajanju posojil po vabljivo nizkih obrestnih merah samodejno povzroča neravnovesja med monetarno uspešnostjo in uspešnostjo dejanskega gospodarstva.
Gospod predsednik, veliko bi lahko povedala o tej finančni krizi, vendar se bom v svojih dveh minutah raje osredotočila na tri področja, na katerih menim, da je treba ukrepati.
Prvič, pomanjkanje pravne ureditve.
To je izpostavilo že več poslancev.
Zapleteni novi produkti ter zlasti diverzifikacija in listninjenje tveganj so ključni deli te krize.
Diverzifikacija nam je bila predstavljena kot popolna metoda za odpravo tveganj, zdaj pa je jasno, da je pomenila tudi povečanje tveganj in negotovosti, ki je zdaj povsod.
Drugi element v zvezi s pravno ureditvijo je, da se te dejavnosti večinoma odvijajo zunaj reguliranega trga: dejavnosti, s katerimi se posluje na prostem trgu, in tvegani skladi, kot je bilo že omenjeno.
Resnično menim, da moramo preveriti, kam vodijo te mrtve točke.
Vem, da se gospod McCreevy ne strinja, vendar mislim, da je zdaj skrajni čas, da pregledamo možnosti pravne ureditve, pri čemer si ne želim pretirane ureditve ali panike, ampak izvršitev resne študije.
To bi morala narediti Komisija.
Drugi element je pomanjkanje informacij in preglednosti.
To je prav tako izpostavilo več ljudi.
Rada bi izpostavila tudi bonitetne agencije in računovodska pravila, ki jih je omenila tudi gospa Berčs, in sicer vprašanje o pošteni vrednosti.
To je povezano z mojo tretjo točko, tj. pomanjkanje usklajevanja in sodelovanja.
To je element, ki je bil del ukrepov Evropske centralne banke, ki je ustrezno zagotovila likvidnost, ni pa imela informacij in nima sredstev za kaznovanje tistih, ki so povzročili krizo.
Vzpostavljena bi morala biti tesnejša povezava med Evropsko centralno banko, njenim znanjem in nadzorniki.
Zelo pomemben element je sodelovanje ter krepitev in spodbujanje nadziranja na evropski ravni, pri čemer se razumejo ti pojavi na vrhu trga in ti novi pojavi.
Večkrat sem omenila, da potrebujemo nadzor na evropski ravni.
Tudi ljudje, ki se s tem strinjajo, mi povedo, da je treba počakati na krizo, ker zdaj ni občutka nujnosti.
Mislim da je zdaj skrajni čas, kriza pa je tudi tu, zato moramo ukrepati.
(SV) Gospod predsednik, finančni nemir tega poletja je očitno pokazal, kako tesno so povezani trgi.
Globalni finančni trg dobesedno nenehno deluje z milijoni transakcij, ki vplivajo na vse.
Nove tehnologije ustvarjajo popolnoma drugačne razmere.
Možnost ustvarjanja boljših obetov za razvoj naložb se je bistveno povečala.
Dostop do tveganega kapitala je pri tem bistven.
Veliko novih finančnih instrumentov, pri čemer smo v nekatere od njih danes podvomili, je bilo večinoma dobrih in so povečali likvidnost ter možnosti naložb.
V zadnjih nekaj nemirnih tednih na finančnih trgih se je izkazalo, da je močna centralna banka za Evropo dobra stvar.
ECB je lahko delovala hitreje od sodelujočega organa v Washingtonu in je lahko hitro ukrepala za umiritev trgov.
Za to si ECB zasluži pohvalo.
Še vedno ne vemo, kako daleč se bo hipotekarna kriza ZDA nadalje širila.
Zelo pomembna bo jesen, ko se bodo pojavili novi statistični podatki.
Upajmo, da bodo prilagoditev na trgu običajna, brez vseh velikih pretresov, ki bi lahko vplivali na regionalno gospodarstvo, ki je v Evropski uniji pravzaprav zdravo.
Za razliko od nekaterih kolegov poslancev seveda upam, da v Evropi ne pretiravamo, in menim, da rešitev vedno zahteva več pravne ureditve in sprejemanja odločitev v preveliki naglici, kot je dejal gospod McCreevy.
Kljub zakonu ZDA Sarbanes-Oxley Act, z obširno pravno ureditvijo, tveganih hipotek niso odkrili pravočasno.
Za nemoteno delovanje finančnih trgov se zahtevata uravnotežen pristop in prostor za nove metode, združene z zakonodajo, ki krepi interese potrošnikov.
Menim, da je direktiva o trgih finančnih instrumentov dober primer.
Zame sta, kot za liberalca, ključna odprtost in preglednost finančnih trgov.
Prav tako si želim več sodelovanja med finančnimi organi EU za boj proti kriznim razmeram in za zagotavljanje hitrega odziva.
Gospod predsednik, komisarji, moram dodati še eno pripombo: ko se po svetu dogajajo pretresi je jasno, da je vpliv na majhno valuto in majhen trg, kot je Švedska, bliskovit.
Dogodki tega poletja so še dodatno podkrepili vstop Švedske v območje eura.
(IT) Gospod predsednik, gospe in gospodje, resen del preplaha, ki je posledica drugorazrednih posojil, bremeni tudi evropske banke.
Veliko skladov za upravljanje je neodgovorno kopičilo izvedene finančne instrumente.
Obstaja resna nevarnost škodljivega vpliva prek zasebnega kapitala.
Banke so neodgovorno s hipotekarnimi obveznicami osleparile institucionalne vlagatelje in s tem tudi varčevalce, pri čemer so jih predstavljale z oceno AAA, ki je teoretično brez tveganja, kot nacionalni vrednostni papirji, namesto z zelo visokim tveganjem neplačila, kot negativna posojila za lastniški kapital.
Špekulacije, ki jim je bilo omogočeno zapovedovanje na svetovnem finančnem trgu, so zavedle male varčevalce, da so verjeli, da so izvedeni finančni instrumenti nova modrost tretjega tisočletja.
Nič ne bi moglo biti bolj oddaljeno od resnice.
Ta veriga dogodkov zagotovo še ni končana in tisti, ki so zares odgovorni, ostajajo nekaznovani; skriti spletkarji financ na visoki ravni.
Govorniki so se omejevali na zvračanje krivde na bonitetne agencije, vendar, zakaj smo dovolili ocenjevanje in nadzor tveganja finančnih produktov podjetjem, ki so s tem tesno povezana in z interesom za rast trga, ki je pod škodljivim vplivom špekulacij?
Prosim, bodite pogumni in se s tem jasno soočite: ni škodljiva le nepravilna uporaba izvedenih finančnih instrumentov, ampak so škodljivi sami izvedeni finančni instrumenti.
Izvedeni finančni instrumenti so za dejansko gospodarstvo to, kar je oderuštvo za varčevanje in uspešno gospodarstvo, kot je dejal veliki ameriški pesnik, Ezra Pound, v svoji baladi: "con l'usura nessuno ha una solida casa di pietra squadrata e liscia per istoriarne la facciata, con l'usura nessuno vede dei Gonzaga, non si dipinge per tenersi arte in casa ma per vendere, vendere presto e con profitto, peccato contro la natura.

Pietro Lombardo non si fe'con usura, Duccio non si fe' con usura, né Piero della Francesca o Zuan Bellini, né fu "La Calunnia” dipinta con usura, L'Angelico non si fé con usura, l'usura arrugginisce il cesello, arrugginisce arte e artigiano, l'usura soffoca il figlio nel ventre, arresta il giovane drudo, cede il letto a vecchi decrepiti, si frappone tra i giovani sposi."
Oderuštvo ni pravi način za vladanju svetu, za zaščito splošnih interesov poštenih ljudi, ki delajo, proizvajajo in varčujejo.
(Predsednik je prekinil govornika.)
Gospod predsednik, ta finančna kriza je opozorilo za vse nas in za komisarja McCreevyja.
Pred nekaj meseci nam je gospod McCreevy zagotavljal, da je razpravljanje o finančnih tveganjih in krizi teoretično ter da ne bomo nikoli prišli do novih težav.
Zdaj pa smo se pravkar spopadli s težavo, ki ima po navedbah današnjega časopisa Financial Times, OECD in drugih pristojnih institucij resne posledice.
Za gospoda McCreevyja imam štiri vprašanja.
Prvič, v zvezi z izvedenimi instrumenti, tj. kreditnimi izvedenimi finančnimi instrumenti, kreditnim trgom, krivite agencije in menite, da niso dovolj dobre. Jaz menim, da ne vemo, kaj se dogaja.
Ali ste zdaj pripravljeni, da predlagate javno razvrstitev zapletenih izvedenih finančnih instrumentov, da nam bodo lahko javne in zasebne agencije svetovale v zvezi s tveganjem, povezanim z njimi?
To je zdaj nemogoče.
Moje drugo vprašanje je povezano z navzkrižjem interesov.
Borzni posredniki, tvegani skladi in zasebni delniški skladi so vključeni v zapleten sklop interesov: zaslužijo drug od drugega, trgujejo drug z drugim, mi pa ne vemo, kaj se dogaja.
Ali ste pripravljeni na uvedbo pravil o preglednosti, razkritju in odgovornosti, ki zagotavljajo pravo priložnost za ureditev trga?
Moje tretje vprašanje je povezano s pokojninskimi skladi.
Vemo, da imajo zaposleni in delavci izgube, povezane z naložbami denarnih sredstev v tvegane sklade, ki špekulirajo na tem trgu izvedenih finančnih instrumentov.
Ali ste pripravljeni na uvedbo pravil, s katerimi se bodo lahko v prihodnje zaščitili pokojninski skladi in zavarovalnice, ki poskušajo upravljati denarna sredstva zaposlenih, da se bodo ti zanimali za varčevanje in zavedali, da je izguba omejena?
Moje zadnje vprašanje je: kako lahko zagovarjate dejstvo, da so tvegani skladi, zasebni kapital in investicijske banke zadnji izhod na mednarodnih in finančnih trgih brez kakršnih koli ureditve?
Glede na to, da običajno urejamo banke in vzajemne sklade, zakaj morajo biti ti tvegani skladi, zasebni kapital, investicijske banke, zadnji izhod?
Jaz tega ne morem pojasniti, vi pa tudi ne.
Čas je, da izpostavimo skupne interese, zato potrebujemo pravno ureditev.
(Ploskanje.)
(ES) Gospod predsednik, po neurju se nebo še ni povsem zjasnilo in v tej negotovosti se zahtevajo gospodarska stabilnost, finančna varnost, rast in odpiranje delovnih mest.
Ta kriza je velika priložnost za ukrepanje na štirih velikih področjih.
Prvič, ukrepati moramo, da omejimo njen vpliv na gospodarstvo kot celoto.
Trg se je burno odzval pri borznih tečajih in omejil finančne pogoje.
Odziv Evropske centralne banke, ki je zagotovila likvidnost, je bil pozitiven.
Finančne ustanove so že povečale obrestne mere za svoje stranke v pričakovanju predvidenih povišanj v nekaj mesecih in ob upoštevanju gospodarske rasti in napovedi Evropske centralne banke.
Upam, da bo Evropska centralna banka ukrepala na uravnotežen in preudaren način za naše gospodarstvo.
Drugič, ukrepati moramo za izboljšanje upravljanja tveganja in gospodarskega upravljanja.
Med svetovnim trgom finančnih storitev ter nacionalnim nadzornim in regulativnim sistemom obstaja simetrija.
Če v Evropski uniji teh ciljev ne bomo spodbujali celovito, jih ne bomo mogli uveljaviti na svetovni ravni in tako ne bomo zaščitili naših državljanov ali branili njihovih interesov.
Tretjič, ukrepati moramo, da naredimo trg preglednejši.
Razvejanost in razpršenost tveganja sta lahko pozitivna, če ne preprečujeta nadzorovanja tveganja na trgu.
Sprejeti moramo ukrepe za predvidevanje finančnih tveganj.
Četrtič, ukrepati moramo, da bodo izvajalci dejavnosti odgovornejši.
Spravljanje ljudi z omejenimi sredstvi v dolgove z zelo dragimi hipotekami, ki jih lahko označimo celo za oderuške, v obdobju naraščanja obrestnih mer in ob koncu trenda rasti na nepremičninskem trgu bo zagotovo povzročilo težave.
Banke, ki so sprostile hipotekarne pogoje zaradi možnosti prenosa hipotek, bonitetne agencije, ki niso opozorile na kakovost vrednostnih papirjev, vlagatelji, ki so nepreudarno kupovali vrednostne papirje, in ustanove, ki so jih financirale brez dodatnih garancij, so vsi odgovorni in zagotoviti moramo, da se to ne bo več ponovilo.
Gospod predsednik, postopek drugorazrednih posojil je bil zagotovo velika težava, ki je povzročila finančne pretrese, ki so se zgodili to poletje.
To je bilo jasno, manj jasna pa je opredelitev vlagateljev in nasprotnih strank, ki so lahko in bodo še naprej pod pritiskom, pri čemer je treba nujno pojasniti to identiteto.
Kot smo slišali danes, je to na splošno posledica prefinjenosti finančnih instrumentov, za katere nekateri menijo, da se lahko primerjajo z alkimijo.
Vendar je treba pazljivo in previdno preučiti, kaj lahko naredimo v zvezi s tem in učinki, ki so jih povzročili ti pretresi.
Pretiran odziv je lahko enako škodljiv kot pretekli dogodki, ker ugotavljamo, da se je cena kreditov posledično zvišala.
Izpostaviti je treba, da to ni dobro za lizbonski proces.
Kaj se je dejansko zgodilo v ZDA, da so se zaprla vrata v zvezi z nekaterimi od teh vprašanj?
Lahko bi rekli, da so se vrata hleva zaprla, ko je bil konj na polju, kar popolnoma drži.
Vendar je bilo na splošno področje drugorazrednih hipotekarnih posojil neregulirano.
To je zdaj dejstvo, ki je bilo obravnavano zelo neposredno, medtem ko sem bil obveščen, da se izvajajo industrijske regulativne in zakonodajne pobude.
Hkrati je bila pod okriljem Bele hiše ustanovljena delovna skupina na visoki ravni, ki preučuje bonitetne agencije in prefinjene finančne posrednike.
Iz tega lahko sklepamo, da je bistveno tesno sodelovanje z Združenimi državami in drugimi globalnimi trgi, ker imamo enake sklepe v zvezi s preglednostjo na teh trgih.
Če tega ne bomo storili, ker so globalni trgi med seboj tako tesno prepleteni, bomo lahko izgubili veliko koristi, ki bi jih lahko dobili s sklepi, ki bi morali biti skupni.
Kaj se je zgodilo v EU in kaj v ZDA?
Zdaj imam nekaj zaupanja v Komisijo ter seveda v Evropsko centralno banko in zvezne rezerve Združenih držav ter v njihovo delo.
Te organizacije so prispevale k umiritvi trgov, kar bi morali storiti tudi mi.
Vendar se strinjam z nekaterimi današnjimi govorniki, ki so pozivali k sorazmernemu odzivu, kar lahko trdim glede na zaupanje, ki ga imam.
Menim, da bo treba pri listninjenju in družbah s posebnim namenom, ki se bodo preverjale skupaj z bonitetnimi agencijami, omogočiti večji nadzor in preglednost, kar je jasno, kot je izpostavila že gospa Berès.
Vendar je treba jasno povedati, da veliko ljudi težko razume to prefinjenost finančnih instrumentov, pri čemer je vloga bonitetnih agencij dostopna javnosti.
(Predsednik je prekinil govornika.)
(DE) Gospod predsednik, delež nas, Evropejcev, pri naložbah na trgu, o katerem danes razpravljamo, je okoli 10 % ali približno 300 milijard EUR.
Ne vemo natančno, kolikšen delež teh 300 milijard EUR predstavljajo velika tveganja, vendar 300 milijard EUR ni neznatna vsota: predstavlja skoraj trikratni letni proračun EU in vpliv zdajšnje krize je že mogoče čutiti.
V moji domovini, Nemčiji, ki je največje gospodarstvo v Evropski uniji, so se naša pričakovanja glede prihodnjih poslovnih pogojev zmanjšala.
Trimesečna posojila so postala veliko dražja, kar pomeni, da podjetja, ki dobro poslujejo, vendar potrebujejo vmesno financiranje, lahko pričakujejo težave.
Rad bi vedel, kaj smo se naučili iz tega.
Skoraj vsi govorniki v tej razpravi so omenili agencije za ocenjevanje bonitete.
Kot državljan, ki se zanima za to razpravo, sem v internetu v zvezi z govorom komisarja McCreevyja v Dublinu 5. aprila 2005 našel naslednje:
"Komisar za notranji trg Charlie McCreevy je v svojem govoru v Dublinu 5. aprila 2005 povedal, da bonitetne agencije za zdaj ne bodo vključene v uredbo EU.
Komisar McCreevy je dejal, da ne namerava izdati posebne uredbe za bonitetne agencije, vendar se bo ta možnost stalno preverjala.
Opozoril je, da bo za nadzor nad tem pooblastil industrijo".
(DE) Gospod komisar, kdaj se bo ta faza opazovanja končala, kdaj bomo pripravljeni za ukrepanje; kdaj bomo dosegli napredek v zvezi z agencijami za ocenjevanje bonitete, da bomo lahko javno predstavili njihovo uspešnost in napake?
Naš sistem je usmerjen sam vase, brezploden in očitno dediščina prejšnjih časov.
Dobiti želim iskren odgovor.
Ne moremo se pojaviti pred javnostjo ob naslednjih volitvah leta 2009 in reči: imeli smo Komisijo; pet let je opravljala odlično delo tako, da je opazovala, kje je težava.
(DE) Gospod predsednik, to je bilo dovolj jasno sporočilo Komisiji.
Že zdaj lahko predvidimo, da bo imela hipotekarna kriza v ZDA znatne negativne učinke tudi tukaj.
Obseg neplačanih hipotekarnih posojil že presega javni dolg Združenih držav.
Tudi špekulacije na podlagi prihodnjih nepremičninskih ocen in nizkih obrestnih mer za hipotekarna posojila so se jasno izkazale za špekulativni mehurček.
Zdaj je strah pred recesijo v Združenih državah največji doslej.
Konec koncev se je osem od desetih recesij začelo z nepremičninsko krizo.
Zdaj vemo, da je bilo krizo mogoče predvideti, vendar agencije za ocenjevanje bonitete niso izpolnile svoje vloge čuvaja.
Oblike kapitala z visokim tveganjem lahko nam vsem in gospodarstvu naredijo zelo veliko škodo ter zato ne smejo biti prepuščene svojim lastnim mehanizmom ali špekulantom.
Načela preglednosti ali dolžnosti razkritja ter tudi nadzor je treba zagotoviti.
Od Komisije se zdaj zahteva, da pripravi predloge v zvezi s tem.
(FR) Gospod predsednik, ta kriza je tretja velika kriza v 10 letih.
Bi se ji lahko izognili?
Gospod McCreevy pravi, da lahko.
To bi lahko naredili tako, da bi revne naučili, naj si ne sposojajo denarja, ko ga nimajo.
Kakšna je realnost?
Drugorazredni hipotekarni posojilodajalci v Združenih državah so glavni krivci in akterji v tej krizi.
Za povečanje svojega dobička so se obrnili na gospodinjstva v velikih finančnih težavah.
Leta 2006 je bila polovica odobrenih posojil dodeljena brez preverjanja prihodkov.
Ti posojilodajalci so zaslužili denar s posojili, ki jih nikoli ne bi smeli dati.
Podprle so jih njihove banke; vendar njih nadzirajo nadzorni svet, revizorji in regulativni organi.
To bankam ni preprečilo, da ne bi posojale denarja kreditnim agencijam ali svojim strankam prodajale donosnih, vendar tveganih finančnih produktov v okviru takšnih hipotekarnih posojil.
Te vrednostne papirje, podprte na trgu drugorazrednih posojil, so v velikem obsegu kupovali tvegani skladi s sedežem v davčnih oazah, ki so izvzeti iz vseh ureditev.
Tako je bila neuspešna celotna nadzorna veriga.
Moje vprašanje je preprosto.
Katere resne pobude bo Komisija zdaj sprejela za preprečitev, da se izbruh finančnih trgov na ameriškem trgu nepremičnin v prihodnje ne bi zgodil pri novem premoženju, kar bi prineslo enake posledice: krizo trga vrednostnih papirjev in potem še upad rasti?
(PT) Gospod predsednik, gospod komisar, gospe in gospodje, finančne krize nikoli niso omejene le na finančno področje.
Zdajšnja kriza bo povzročila dodatno omejevanje posojil in zaradi nje so se že začele vnaprej zviševati cene, ne glede na odločitev, ki jo bo centralna banka sprejela v prihodnosti.
Zaupanje gospodarskih subjektov se je prav tako bistveno zmanjšalo in kljub optimizmu komisarja Almunie gospodarska rast ni niti splošna niti zagotovljena.
Veliko regij ima celo resne gospodarske težave.
Danes je težko reči, vendar bi rad vedel, kako naj državljanom razložimo, da so zaskrbljujoče povečanje zadolženosti gospodinjstev, nenaklonjenost javnim naložbam, previsoko ocenjeni izvoz blaga, proizvedenega v Evropi, zaradi upravljanja obrestnih mer nekatere od neizogibnih žrtev.
To je bilo običajno sredstvo za nadzor neobstoječe inflacije.
Danes so možnosti za obravnavanje popolnoma predvidljivih rezultatov čezmernega tveganja, ki ga prevzemajo izvajalci finančnih storitev in ki ga ne bi ali ne bi mogli regulirati pravočasno, bolj omejene.
Menim, da lahko zaključimo dvoje.
Prvič, na finančnih trgih je treba zagotoviti boljšo ureditev, preglednost in sodelovanje, kot je že bilo rečeno.
Drugič, nujno je treba preučiti odnos med monetarno politiko ter njenim vplivom na dejansko gospodarstvo, družine, naložbe in zaposlovanje.
predsedujoči Svetu. - (PT) Gospod predsednik, gospe in gospodje, zelo kratek bom, predvsem zato, ker sem osnovno stališče Sveta o tem vprašanju že predstavil v svojem prvem govoru.
Rad bi se zahvalil vsem tukaj za vse govore in predloge, ki ste jih imeli, ter povedal, da sem si zabeležil predloge in skrbi, zlasti tiste, ki so bolj socialnega značaja, to so morebitne posledice, ki bi jih lahko nedavni finančni pretresi imeli za državljane.
To točko bomo upoštevali kot zaskrbljenost, ki jo je izrazilo več poslancev.
Ponovno bi rad zatrdil, da bomo kot predsedstvo in Svet še naprej delali na vprašanju skladnosti nadzornih praks ter na programih in mehanizmih, ki bodo omogočili stalno izboljšanje okvira skrbnosti.
Svet in Komisija sta navedla, da vsi podatki, ki so trenutno na voljo, kažejo, da smo dosegli naše gospodarske in finančne cilje: primanjkljaji, gospodarska rast in zaposlenost se povečujejo.
V zvezi s tem danes ostajamo povsem realni, vendar - ker je bil realizem omenjen - poudarjam, da bosta predsedstvo in Svet realna.
Vsem tem zadevam in razvoju, ki ga lahko prinese prihodnost, moramo nameniti pozornost, pri čemer bosta predsedstvo in Svet, kot se zanju spodobi in kjer je upravičeno, sprejela ustrezne ukrepe in pobude za zagotovitev odziva na kakršno koli zaskrbljenost in težave, ki se lahko pojavijo.
komisar. - (ES) Gospod predsednik, v zvezi z vplivom pretresa ali krize finančnih trgov, če jo želite tako imenovati, na dejansko gospodarstvo v zadnjih tednih ponavljam, da se bo po naših začetnih ocenah - napovedi bomo objavili v torek - in tudi po mnenjih, ki so jih javno objavili drugi organi ter javne in zasebne ustanove, vpliv tega pretresa na gospodarsko dejavnost, gospodarsko rast in zaposlovanje v evropskih gospodarstvih leta 2007 čutil, vendar bo zelo neznaten.
Velik del rezultatov za leto 2007 je že zagotovljen z rezultati, doseženimi v prvih dveh četrtinah, z informacijami, ki so na voljo v zvezi s tem, kaj se dogaja v naših gospodarstvih v tej tretji četrtini, in s stalnim gospodarskim okrevanjem, ki temelji na dobrih in trdnih temeljih, ki smo jih podedovali iz leta 2006.
Tveganja bodo očitnejša, če se usmerimo v leto 2008.
V naših majskih napovedih sta na stopnje rasti za leto 2008 že vplivala razvoj gospodarskega cikla in učinek odločitev o monetarni politiki, ki so jih sprejele centralne banke.
V Evropi in drugje bosta ta finančna kriza, ta finančni pretres in posledična zaostritev posojilnih pogojev povečala tveganje poslabšanja rezultatov za leto 2008, vendar menim, da je prezgodaj za dokončne analize, iz katerih bi lahko potegnili nekatere končne sklepe o tem vprašanju.
Glede na to, da je več dejavnikov, ki so spodbudili pretres v zadnjih tednih, povezanih z zaupanjem, moramo upati, da če obnovimo zaupanje ter vsi prispevamo k nepopustljivi viziji in diagnozi položaja, zato da povečamo ali utrdimo zaupanje, bodo rezultati za leto 2008 boljši ali manj zaskrbljujoči, kot si nekateri predstavljajo.
Menim, da je večina govornikov na splošno enotna glede tega, kaj je povzročilo to povečanje nestanovitnosti in pretres na finančnih trgih, ter menim, da se strinjamo, da je treba najti rešitve.
Vendar rešitve niso preproste in ne smemo pretiravati.
Tako kot dobri igralci v gledališču dobri politiki ne smejo pretiravati v času pretresov.
Narediti moramo podrobnejšo analizo in celovito razumeti dejstva, poleg tega pa moramo poskušati najti učinkovite rešitve za obstoječe izzive, za tiste, ki so očitni, in za tiste, ki jih še nismo odkrili.
Če se ozremo nazaj na razprave v Parlamentu ali na poročila denarnega sklada ali centralne banke o finančni stabilnosti, analize Evropske komisije in naše nedavne govore, nismo vedeli kje ali kdaj, vendar smo vedeli, da se takšen pretres lahko zgodi glede na razvoj finančnih trgov ter izpopolnjenost instrumentov in tehnik, ki jih uporabljajo finančne ustanove.
Ponavljam, kar sem rekel že na začetku: evropsko gospodarstvo ima še vedno trdne temelje.
Euro nas ščiti.
Znova je pokazal svojo sposobnost, da lahko ščiti in absorbira pretrese, ki bi v drugačnih okoliščinah, pred uvedbo eura, pomenile veliko večje težave za nas, tako z monetarnega kot s finančnega vidika ter v dejanskem gospodarstvu. Za konec menim, da je Evropska centralna banka pri izvajanju svojih pristojnosti avgusta ukrepala razumno in pravilno.
komisar. - Gospod predsednik, zelo bom kratek.
Popolnoma se strinjam, da ne smemo biti ravnodušni glede izzivov v zvezi z nadzorom, ki jih predstavljajo vedno bolj zapleteni finančni produkti in zunajbilančne postavke.
Prav tako ne smemo biti naivni in misliti, da se bodo s sporazumoma Basel I in Basel II ter direktivo Solventnost II rešile nastale težave.
Pri tem lahko pridobimo pomembna nova spoznanja, ki jih bom obravnaval z vsemi zadevnimi osebami v prihodnjem obdobju.
Kot sem povedal v uvodnih pripombah, menim, da je najboljši pristop uvedba manj obvezujočih predpisov, ki temeljijo na načelih.
Prepričan sem, da bi bili ostrejši predpisi zdaj najslabše, kar lahko naredimo za finančne trge.
V vsakem primeru menim, da ostrejši predpisi niso potrebni.
Gospoda Rasmussena bo morda presenetilo, da se strinjam z enim od njegovih predlogov, tj. več preglednosti.
Vendar to lahko dosežemo na druge načine, ne le s predpisi.
Ta razprava je končana.
Pisne izjave (člen 142)
v pisni obliki. - (PT) Namen te razprave je bilo pojasniti trenutno bistveno vprašanje, to je razlog za zdajšnjo finančno nestabilnost.
Ni dovolj, da le opredelimo problem, potem ko je že očiten.
Še manj koristno je predlagati pravna sredstva, ki v praksi le trenutno ublažijo nekatere posledice, vendar kratkoročno in dolgoročno ne spremenijo ničesar.
Vsi vemo, da dejansko gospodarstvo temelji na proizvodnji, distribuciji in porabi blaga v skladu s potrebami ljudi, ki so lahko dejanske, namišljene ali ustvarjene z oglaševanjem.
To pomeni, da bi moral denar v obtoku ustrezati dejanskemu gospodarstvu; vendar je pohlep tistih, ki hočejo zaslužiti še več, povzročil nastanek borz in špekulativnih dobičkov v nekakšnem kazinojskem gospodarstvu, ki proizvodni sektor postavlja na drugo mesto in spodbuja financializacijo sistema.
To je vzrok za sedanji problem, ki ga centralne banke želijo ublažiti tako, da dajejo še več denarja v obtok ali dvigajo obrestne mere.
Ti procesi imajo svoje meje in pomenijo tveganje za ustvarjanje novih špekulativnih mehurčkov ali dodatno poslabšanje dejanskega gospodarstva, s čimer se povečajo stroški za družine.
Konvencija o boju proti dezertifikaciji (razprava)
Naslednja točka je razprava o
vprašanju za ustni odgovor za Svet o ciljih konference pogodbenic konvencije o boju proti dezertifikaciji, ki bo od 3. do 14. septembra 2007 v Madridu, ki ga je predložil Miroslav Ouzký, v imenu Odbora za okolje, javno zdravje in varnost hrane - B6-0140/2007), ter
vprašanju za ustni odgovor za Komisijo o ciljih konference pogodbenic konvencije o boju proti dezertifikaciji, ki bo od 3. do 14. septembra 2007 v Madridu, ki ga je predložil Miroslav Ouzký, v imenu Odbora za okolje, javno zdravje in varnost hrane - B6-0312/2007).
avtor. - (CS) Gospod predsednik, najprej se opravičujem tolmačem, ker nimam pripravljenega besedila v pisni obliki, zato jim nisem mogel vnaprej zagotoviti besedila mojega prispevka.
Vendar se bom zelo potrudil, da bom govoril počasi in jedrnato, saj je vprašanje, ki ga bom obravnaval, jasno.
Kot predsednik Odbora za okolje, javno zdravje in varnost hrane se zahvaljujem portugalskemu predsedstvu, da je za enega od ključnih ciljev svojega programa določilo vprašanje dezertifikacije in pomanjkanja vode.
Zato še posebno pozdravljam predvideno prej omenjeno konferenco.
Zelo dobro se zavedate dejstva, da sta ta parlament in EU kot celota podnebne spremembe opredelila za enega od glavnih izzivov za prihodnje obdobje, in dobro je znano, da sta pomanjkanje vode in povečana dezertifikacija nesporni posledici podnebnih sprememb.
Spadam med tiste, ki so prepričani, da se moramo pripraviti na vpliv podnebnih sprememb in ne le obupano poskušati, da bi jih zaustavili, ker bo to naše prizadevanje verjetno neuspešno.
Danes zagotovo vemo, da se bo morala Evropa, zlasti njene južne regije, ukvarjati s pomanjkanjem vode in degradacijo tal.
Iz klimatoloških razprav vemo, da izguba atmosferske vode povzroča dodatno dezertifikacijo, ki je potem vzrok za dodatno segrevanje ozračja.
Prekinitev tega začaranega kroga bo zelo težka.
Moje vprašanje Komisiji in Svetu v imenu mojega odbora je naslednje: kakšni so praktični ukrepi, ki jih nameravata sprejeti Komisija in Svet?
Al je danes jasno, kaj je mogoče narediti na ravni držav članic in kaj je mogoče narediti na evropski ravni?
predsedujoči Svetu. - (PT) Gospod predsednik, gospe in gospodje, gospod Ouzký, najprej se vam zahvaljujem za sklicevanje na program portugalskega predsedstva o okolju, zlasti na vprašanja v zvezi s sušo in dezertifikacijo.
To je dejansko ena od prednostnih nalog portugalskega predsedstva in poudaril bi rezultate, ki so bili v zvezi s tem področjem doseženi na nedavnem neuradnem zasedanju Sveta ministrov za okolje na Portugalskem.
Ne bom prebral vseh točk iz sklepov predsedstva o tem vprašanju.
Vendar menim, da so sklepi zelo zanimivi in pomembni, zato bi vas rad opozoril nanje, zlasti na tiste v zvezi z bojem proti suši ter povezavo med sušo in okoljem, ter tudi na ukrepe, ki jih lahko ali moramo sprejeti, zato da obravnavamo ta vedno večji problem.
Poleg tega bi nekaj več povedal o konferenci pogodbenic konvencije Združenih narodov o boju proti dezertifikaciji, ki je pomemben element tega zasedanja. Ta konferenca, kot veste, poteka zdaj, od 3. do 14. septembra v Madridu.
Svet je 23. julija potrdil sklepe, ki določajo prednostne naloge Evropske unije - tiste, ki jih mora EU zagovarjati na konferenci pogodbenic, ki je osma konferenca od odobritve konvencije.
Svet podpira, da pogodbenice na tej osmi konferenci sprejmejo desetletni strateški načrt in okvir za učinkovitejše izvajanje konvencije Združenih narodov, ki ju je pripravila medsejna medvladna delovna skupina, ter z veseljem pričakuje njeno izvajanje.
Zavedamo se, da ima civilna družba pomembno vlogo v zvezi s tem, zlasti na lokalni ravni, kar podpiramo; zato moramo spodbujati večjo udeležbo vseh akterjev civilne družbe pri izvajanju ali v procesu konvencije Združenih narodov o boju proti dezertifikaciji.
Prav tako je znano, da se bo konferenca pogodbenic osredotočila na povezavo med revščino in dezertifikacijo, zato da točno opredeli, kako lahko konvencija prispeva k boju proti revščini v tesnem sodelovanju z drugimi pomembnimi svetovnimi ali regionalnimi akterji.
Svet meni, da je treba doseči soglasje o izboljšanem sistemu za spremljanje konvencije, ki bo temeljil na standardih za ohranjanje, upravljanje in trajnostno uporabo suhih območij.
S takšnim sistemom bo mogoče izmeriti prejšnji in sedanji napredek.
Odbor za znanost in tehnologijo ima ključno vlogo pri izboljšanju baze znanja konvencije ter omogočanju, da se ukrepi in sklepi sprejmejo na bolj usklajeni podlagi.
Svet Evropske unije meni, da se izzivi dezertifikacije, podnebnih sprememb in biološke raznovrstnosti dopolnjujejo ter jih je treba obravnavati usklajeno in z ustreznimi politikami, da se razvije sinergija in doseže večja učinkovitost.
Svet tudi meni, da so drugi bistveni dejavniki razpoložljivost ustreznih finančnih virov, učinkovito upravljanje in financiranje pobud za boj proti dezertifikaciji ter dejaven in učinkovit sekretariat konvencije.
Suša je tako kot dezertifikacija zelo zaskrbljujoča.
Svet je trdno prepričan, da je mogoče ti grožnji - sušo in dezertifikacijo - učinkovito obravnavati le v tesnem mednarodnem sodelovanju.
Evropska unija si zato prizadeva cilje na tem področju uresničevati v sodelovanju s tretjimi državami.
V zvezi s tem vas želim spomniti, da je Svet ministrov AKP-ES na letnem zasedanju 25. maja letos sprejel skupno izjavo o boju proti suši in dezertifikaciji.
Ta skupna izjava držav AKP in Evropske unije priznava pomen konvencije Združenih narodov o boju proti dezertifikaciji za zmanjšanje revščine in uresničevanje ciljev novega tisočletja, ki so jih določili Združeni narodi.
Izjava podpira tudi, da se na konferenci pogodbenic sprejme desetletni strateški načrt, in vse pogodbenice poziva, da s sodelovanjem dosežejo večjo učinkovitost konvencije Združenih narodov.
Zato je zelo pomembno, da se določi omejeno število prednostnih nalog v zvezi z izvajanjem, ki bodo izbrane na podlagi znanstvenih podatkov, in da se uporabijo kazalniki za merjenje doseženega napredka.
Večja udeležba civilne družbe na drugi strani ter boljša komunikacija in širši dialog med akterji pa bo po našem mnenju prav tako znatno prispeval k učinkovitosti konvencije Združenih narodov o boju proti dezertifikaciji.
komisar. - (ES) Gospod predsednik, gospe in gospodje, Evropska skupnost konvenciji Združenih narodov o boju proti dezertifikaciji pripisuje pomembno vlogo pri zmanjševanju revščine, odkar je bila podpisana leta 1994.
Konvencija je bila oblikovana kot glavno sredstvo za pomoč pri doseganju cilja trajnostne uporabe tal v okviru boja proti lakoti in revščini.
Komisija še vedno meni, da je konvencija ključen element boja proti revščini in dezertifikaciji ter je edinstveni forum, ki lahko zaradi ustrezne usposobljenosti in izkušenj pridobiva nova spoznanja in oblikuje nove pristope za obravnavanje poslabšanja tal, pri čemer je veliko že dosegla, česar se vsi zavedamo, vendar je treba še veliko narediti.
Sedanje delo konvencije se osredotoča na ključna vprašanja izvajanja ukrepov, kot sta vključevanje in skladnost, v strateških okvirih za sodelovanje.
Zadevne države kot tudi države donatorke morajo zagotoviti, da bo razvoj konvencije tesno povezan z drugimi ključnimi razvojnimi pobudami ter zlasti da je zadevna država odgovorna za ukrepe in jih sama upravlja.
V zvezi s cilji Evropske unije za konferenco, ki bo potekala v Madridu, je Komisija zlasti zadovoljna, da so štirje poslanci Evropskega parlamenta del delegacije Skupnosti za to konferenco.
Konvencija vstopa v drugo desetletje in se mora prilagoditi, da se bo lahko ustrezno odzivala na nove izzive in izkoristila nove priložnosti.
To pomeni, da je treba pregledati ukrepe, ki se sprejemajo v skladu s konvencijo, zato da se bosta učinkovitost in uspešnost našega dela v boju proti degradaciji tal in revščini čim bolj povečali.
Ob upoštevanju tega je glavni cilj EU za konferenco v Madridu sprejetje desetletnega strateškega načrta za izboljšanje uporabe konvencije, ki ga je pripravila delovna skupina v skladu s sklepi zadnje konference pogodbenic, ki je potekala leta 2005.
Ta načrt, ki ga Evropska unija odločno podpira, predstavlja skupno prenovljeno vizijo pogodbenic glede strateške usmeritve, ki naj bi prevladala naslednjih deset let.
Če bo, kot upamo, ta skupna vizija sprejeta, bomo morali oblikovati učinkovit okvir za njeno uporabo, zato da se bo povečala učinkovitost dela sekretariata konvencije in drugih njenih institucij.
Končno bo ta paket reform imel realen proračun, ki je sprejemljiv za vse pogodbenice in bo določil rezervacijo izdatkov v skladu z načrtovanimi dejavnostmi, ki izpolnjujejo zelo stroge standarde preglednosti in jasnosti.
Julija, kot je rekel predsednik Sveta, je bil s sklepi Sveta za splošne zadeve in zunanje odnose sprejet splošen pristop, o katerem sem govoril.
v imenu skupine PPE-DE. - (ES) Gospod predsednik, ponosna sem, da smo v Parlamentu uspeli oblikovati resolucijo za naslednjo konvencijo, ki že poteka v Madridu in jo organizirajo Združeni narodi.
Prav tako sem ponosna, da - kot so me pravkar obvestili - nam je španski parlament dal dovoljenje, kar je povsem izjemoma, in zahvaljujem se gospodu Marínu, predsedniku španskega kongresa za to; imamo mnenje in ga bomo tudi predstavili na plenarnem zasedanju španskega parlamenta.
Vendar imam precej pomislekov glede vprašanja dezertifikacije.
Dokumenti Evropske komisije kažejo, da pomoč, ki je bila dodeljena v zadnjih letih, in politika, za katero smo si prizadevali, nista prinesla potrebnih rezultatov.
Zakaj?
Zato, ker so za politiko dezertifikacije potrebni celoviti sistemi in ker je treba združiti vse vidike, vendar jih organi žal obravnavajo ločeno: kmetijstvo ne deluje z okoljem, vodna politika deluje ločeno in dejansko so problemi dezertifikacije, na primer obsežna opuščena zemljišča, na katerih ni dejavnosti, v primeru Sredozemlja izredni.
Evropska kmetijska politika povzroča opuščanje zemljišč na jugu in po vsej Evropi ter bo zelo vplivala na dezertifikacijo.
Da ne omenjam podnebnih sprememb, področja, na katerem se na primer nič ne ukrepa glede problema pomanjkanja vode in taljenja ledenikov, kar se že dogaja in bo vsekakor vplivalo na stanje tal.
Zato želim opozoriti države, naj namesto opazovanja raje oblikujejo posebne politike in izvajajo programe, ker dejansko gre za vprašanje celostnih projektov, v katerih morajo države obravnavati celostne in dejavne politike.
Menim, da zelo veliko vemo o dezertifikaciji, vendar zelo malo ukrepamo.
To je sporočilo, ki ga bomo upoštevali, Evropa pa bo pomagala s skupno politiko.
v imenu skupine PSE. - (ES) Gospod predsednik, gospod komisar, gospe in gospodje, v skladu s programom Združenih narodov za okolje dezertifikacija ogroža četrtino kopne površine Zemlje ter tudi 250 milijonov ljudi in preživljanje več kot milijarde prebivalcev v 100 državah zaradi zmanjšane kmetijske in živinorejske proizvodnje.
Revščina, politična nestabilnost, krčenje gozdov, čezmerna paša in slabe prakse so dejavniki, ki zmanjšujejo produktivnost zemljišč.
Zato upam, da bo mednarodna skupnost v Madridu, več kot 13 let po nastanku konvencije ZN o boju proti dezertifikaciji, razpravljala o reformi konvencije, zato da se bodo vključili ukrepi, s katerimi bo boj proti temu pojavu učinkovitejši, zlasti osnutek desetletnega strateškega načrta, o katerem se razpravlja.
Erozija tal, nenadzorovan razvoj mest, izguba rodovitne zemlje, požari, krčenje gozdov in čezmerno izkoriščanje vodnih virov so nekateri od vzrokov, s katerimi si lahko razlagamo izčrpanost velikega dela sušnih, polsušnih ali suhih območij, pri čemer ti vzroki nezadržno povzročajo vedno večjo dezertifikacijo planeta, ki jo moramo poskušati ustaviti z vsemi mogočimi sredstvi.
Prav tako ne smemo pozabiti, kot so že rekli nekateri poslanci, da dezertifikacija prispeva k podnebnim spremembam, ker povzroča degradacijo tal in izgubo vegetacije, kar je povezano s povečanjem emisij, zato bi bilo zelo koristno podpreti politiko obnove gozdov, da se ponovno vzpostavijo in spremenijo pogoji na sušnih območjih.
Menim, da je za Evropsko unijo bistveno, da se čim prej ustanovi evropska opazovalna služba za sušo, ki smo jo že večkrat obravnavali v tem parlamentu ter ki bi delovala kot središče za znanje, ublažitev in spremljanje grozljivih posledic suše, zlasti v južni Evropi.
Žal se v jugovzhodni Španiji zelo dobro zavedamo tega problema, zato predlagam, da bi imela opazovalna služba sedež v okviru tematskega centra za rabo tal pri Evropski agencije za okolje v Barceloni, kot je predlagala ministrica za okolje, Cristina Narbona, ali v okviru Sredozemskega centra za okoljske študije ali Centra za raziskave dezertifikacije, oba s sedežem v Valenciji, saj se ti centri pri svojem večdisciplinarnem delu osredotočajo na področja, povezana z dezertifikacijo, in imajo obsežne mednarodne izkušnje.
Menim, da se morajo institucije Skupnosti nujno bolj vključevati v vprašanje dezertifikacije, zato da bo lahko Evropska unija prevzela vodilno vlogo na tem področju, kot jo je pri boju proti podnebnim spremembam.
Ob koncu bi rekla, da je boj proti temu problemu velik izziv ne le z okoljskega vidika, ampak tudi z vidika ljudi in človekovih pravic: veliko ljudi zapušča svojo zemljo zaradi lakote in revščine, ki jo v velikem obsegu povzroča dezertifikacija.
v imenu skupine Verts/ALE. - (FI) Gospod predsednik, gospe in gospodje, zahvaljujem se gospodu Ouzkýju in drugim za odličen predlog resolucije.
V skladu z Združenimi narodi dezertifikacija zdaj neposredno vpliva na 100 do 200 milijonov ljudi.
Predstavlja pa potencialno grožnjo za več kot milijardo in morda celo dve milijardi ljudi.
Ne gre le za to, da se širi Sahara, in podobne pojave.
Dezertifikacija, izginjanje rodovitnih plasti tal in vegetacije se dogaja po vsem planetu, od obal Španije do ravnin Kitajske.
Skoraj tretjini kopenskega območja Zemlje grozi dezertifikacija.
Kar 40 % obdelovalnih površin je trenutno v zelo slabem stanju.
Položaj je najslabši v Srednji Aziji, kjer so tri četrtine tal nerodovitne.
Podnebne spremembe poslabšujejo dezertifikacijo, čeprav so do zdaj nanjo vplivale predvsem lokalne dejavnosti, kot so sečnja, neustrezno kmetovanje, namakanje in živinorejske metode.
Medtem ko podnebne spremembe slabo vplivajo na dezertifikacijo, dezertifikacija poslabšuje podnebne spremembe, ker se ob manjši vezavi ogljika v tla posledično več ogljika sprosti v ozračje.
Če ne bomo ukrepali modro, dosledno in hitro, lahko nastane začarani krog.
Boj proti dezertifikaciji vključuje preprečevanje lakote in prek tega tudi preprečevanje konfliktov.
Junija lani so Združeni narodi opozorili, da lahko dezertifikacija v naslednjih 10 letih prežene 50 milijonov ljudi z njihovih domov, predvsem v podsaharski Afriki in Srednji Aziji.
To tudi pomeni, da bo več ljudi poskušalo nezakonito priti v Evropo.
Kriza v Darfurju je bila označena za prvi konflikt podnebnih sprememb.
Pomanjkanje vode je le en vidik krize.
Splošneje je priznano, da sta dolgotrajno pomanjkanje vode in zmanjšanje produktivnosti zemlje pomagala spodbuditi konflikt.
Kot je navedeno v resoluciji, je treba vlagati v trajnostno uporabo tal.
Ukrepi za preprečevanje dezertifikacije bodo veliko cenejši od njenih posledic.
Opozorilni primer v majhnem obsegu so Velikonočno otoki.
Tam je bila nekoč cvetoča kultura, vendar je po sečnji gozdov zemlja postala revna, otoki so se spremenili v suha travišča in bogata kultura je v kratkem času propadla.
Če bomo ukrepali modro, dosledno in odločno, lahko preprečimo, da bi vse človeštvo doživelo enako usodo.
v imenu skupine GUE/NGL. - (IT) Gospod predsednik, gospe in gospodje, ta osma konferenca o dezertifikaciji je izredno pomembna priložnost na ustreznem forumu, kot so Združeni narodi, vendar zahteva tudi posebne odzive na resen položaj.
Podnebne spremembe pospešujejo procese, ki že potekajo in vplivajo na zelo občutljiva območja, kot je Afrika, vendar tudi naši celini ne prizanašajo.
Lakota in bolezni, preseljevanja bibličnih razsežnosti in požari so naša prihodnost, pa tudi naša sedanjost.
Zato moramo sprejeti trdne in jasne odločitve.
Prva je seveda izvajanje kjotskega sporazuma in končno tudi podpis post-kjotskega sporazuma, to pomeni večstranskega sporazuma, ki zagotavlja referenčni okvir za drugačno prihodnost.
Potrebne so še dodatne odločitve, zato da se lahko prilagodimo in tako zavarujemo naša življenja.
Imamo pravo tragedijo: imenuje se voda.
Pravica dostopa do vode je že bila odrečena in bo verjetno vedno pogosteje odrečena milijonom ljudi.
Zato moramo nasprotovati procesom lastninjenja tega vira, ki je bistven za življenje.
Dostop do vode mora biti zagotovljen in mora postati resnično skupno premoženje, ki pripada človeštvu, tudi s slovesno izjavo Združenih narodov, ki bo posledično omogočila uvedbo javnih politik za zagotavljanje te pravice.
Prav tako je pomembno, da boj proti dezertifikaciji vpliva na finančne politike o podnebju.
Na primer, vse dobre prakse, ki omogočajo zajemanje CO2 v okviru kmetijstva in gozdarstva, je treba spodbujati in pospeševati.
To mora povzročiti tudi pregled odločitev, kot so tiste pri skupni kmetijski politiki, ki so spodbujale ločevanje proizvodnih dejavnosti, ki vključujejo tveganje dezertifikacije in požarov.
Ponovno je treba preučiti tudi odločitev o intenzivni proizvodnji biomase za energijo.
Tudi v Evropi potrebujemo posebno in odločno politiko v zvezi s tlemi, tako kot za vodo in zrak.
Zato ne smemo postavljati ovir, kot to v tem parlamentu dela evropska ljudska stranka, ampak moramo pozdraviti okvirno direktivo o varstvu tal, ki jo je predložila Komisija.
Ta določa, da so tla sestavni del podnebne politike.
Dezertifikacija nastaja tudi zaradi pomanjkanja politike.
Proti njej se moramo boriti z dobro politiko.
v imenu skupine IND/DEM. - (NL) Gospod predsednik, v Evropski uniji so območja, ki jih dolga obdobja suše in njeni uničujoči učinki prizadenejo vsako leto ali vsakih nekaj let, zato je dobro, da se to upošteva pri oblikovanju politike.
Pravzaprav obstajata dva vzroka za dezertifikacijo: prvi je naraven, drugega pa povzroča človek.
Suša je naravni vzrok, ki lahko povzroči slabo kakovost tal, zlasti v kombinaciji z vzroki, ki jih povzroča človek, kot so slabo upravljanje kmetijskih zemljišč, gozdov in vode.
Nevarnost dezertifikacije je tako veliko večja, zlasti v sredozemskih regijah Evrope.
Zdaj ko veliko klimatologov napoveduje zvišanje temperature s povečano nevarnostjo hude suše, bi bilo treba sprejeti preventivne ukrepe za omejevanje vpliva suše, vključno z dezertifikacijo.
Po mojem mnenju mora biti politika usmerjena v vse vzroke za dezertifikacijo, naravne in tiste, ki jih povzroča človek.
V zvezi z naravnimi vzroki je pomembno, da se razpoložljiva voda uporabi čim bolj učinkovito.
Vodo je treba ohranjati, kjer je to mogoče, in tla je treba zaščititi pred izsuševanjem.
Slednje je mogoče doseči z dobrim gospodarjenjem z gozdovi.
Dobro gospodarjenje z vodami je prav tako pomembno.
V zvezi s tem se lahko uporabi tudi veljavna zakonodaja o vodah.
V moji domovini, na Nizozemskem, imamo nacionalni koordinacijski center, ki začne delovati takoj, ko se pojavi nevarnost suše, in izvaja ukrepe na regionalni ravni.
Okviri se lahko določijo na evropski ravni ali ravni Združenih narodov, vendar mora izvajanje potekati predvsem na nacionalni in regionalni ravni.
Prostovoljna partnerstva med težavnimi območji, katerih namen bi bila izmenjava izkušenj pri obravnavanju težav, se mi zdijo še ena učinkovita možnost.
Ta partnerstva bi lahko imela obliko platforme znanja s političnim in znanstvenim prispevkom.
Takšne pobude obstajajo tudi v zvezi z izvajanjem direktive o oceni in obvladovanju poplavne ogroženosti ter imajo očitno pozitiven učinek.
. - (RO) Gospod predsednik, gospe in gospodje, globalno segrevanje je grožnja, katere dolgoročni vplivi so uničujoči.
Letos poleti smo bili priča vplivom vročinskega vala v Grčiji in drugih evropskih državah, poplavam v Veliki Britaniji ter hudim sušam v Romuniji.
Učinki globalnega segrevanja so v Romuniji vedno bolj vidni na področju Dobrudže, južnih ravnin ali zahodne puščave.
Zaradi globalnega segrevanja bo Romunija poleg Španije, Grčije in Italije država, ki jo bodo do leta 2015 podnebne spremembe najbolj prizadele.
Skoraj četrtina romunskega ozemlja bo v naslednjih 20 letih postala sušno območje in veliko rastlinskih vrst bo izginilo.
Učinki dezertifikacije so že vidni.
Romunija ni edina članica Evropske unije v takem položaju in zato moramo skupaj ukrepati na podlagi načela solidarnosti, na katerem temelji evropski projekt.
Deset let po začetku veljavnosti konvencije Združenih narodov o boju proti dezertifikaciji ocena kaže povečanje tega pojava, vendar se države ne odzivajo.
Če ne bodo sprejeti ukrepi za odpravo negativnih dejavnikov, bo dezertifikacija vedno obstajala ali pa bodo stroški sanacije okolja nesorazmerni.
Dragi kolegi, preprečevanje dezertifikacije je lažje kot njena odprava.
Učinkovito upravljanje pridelkov, namenjanje večje pozornosti namakalnim sistemom in oblikovanje strategij za zagotavljanje delovnih mest na nekmetijskih področjih za prebivalce suhih območij so lahko rešitve za preprečevanje dezertifikacije.
Za večjo učinkovitost prizadevanja pri boju proti dezertifikaciji potrebujemo celovite razvojne sisteme na nacionalni, regionalni in mednarodni ravni.
Medtem mora biti izvajanje konvencije tesno povezano s prizadevanjem za omejevanje podnebnih sprememb.
Ob upoštevanju navedenega sprašujem Komisijo: ali bo Komisija na konferenci v Madridu napovedala spremembo ali preoblikovanje strategije ter prevzela nove obveznosti v imenu EU v zvezi s konvencijo ob upoštevanju pristopa najnovejših držav?
(PT) Zelena knjiga o podnebnih spremembah opozarja na naravne pojave, ki so zaradi podnebnih sprememb hujši.
Podnebne spremembe naj bi povzročile zmanjšanje padavin, višje temperature ter večjo pojavnost vročinskih valov in sušnih obdobij, kar bo povzročilo večjo dezertifikacijo.
V nasprotju z naravnimi katastrofami suša ne vpliva na infrastrukturo, ampak na proizvodnjo in okolje ter na življenje lokalnega prebivalstva.
Ena od resnih posledic suše je težava oskrbovanja prebivalstva s pitno vodo.
Študije kažejo, da zaradi suš in poplav umre več ljudi kot zaradi katerih koli drugih naravnih katastrof.
Poleg tega 8 milijonov ljudi vsako leto umre zaradi bolezni, povezanih z uporabo vode, ki ni varna, na primer zaradi griže, kolere in trebušnega tifusa.
Pomanjkanje pitne vode povzroči 80 % bolezni in smrti v državah v razvoju.
Več kot 4 500 otrok umre vsak dan zaradi bolezni, ki jih povzroča pomanjkanje vode.
Ni bilo naključje, da je bilo neuradno srečanje ministrov za okolje, ki je pred nekaj dnevi potekalo v Lizboni, namenjeno težavi pomanjkanja vode in suše, ki je tudi eno od glavnih vprašanj in prednostnih nalog okoljskega programa portugalskega predsedstva, kot je že povedal državni sekretar.
Upamo, da bo konferenca pogodbenic sprejela ustrezne sklepe za boj proti suši in dezertifikaciji ter da bodo tudi evropske institucije dale svoj prispevek.
Za konec želim na kratko ponoviti predloge, ki sem jih predlagala v poročilu o naravnih katastrofah, zlasti tiste, ki jih je sprejel Evropski parlament: ustanovitev evropske opazovalne službe za sušo in dezertifikacijo, zato da bi se zbirale informacije in zagotovil učinkovitejši odziv; izvajanje preventivnih ukrepov na področju obvladovanja tveganja suše, vključno s strategijami za zmanjšanje posledičnih vplivov, in vključitev teh ukrepov v strategije za upravljanje porečij.
(EL) Gospod predsednik, nekoliko ironično je, da ta razprava poteka ravno po tragičnih dogodkih v južni Evropi, ki so se zgodili to poletje.
Te katastrofe bodo žal imele veliko vlogo pri spreminjanju pokrajine in ustvarjanju prihodnjih okoljskih problemov.
Dezertifikacija ni moderen problem, poznamo jo že desetletja.
V preteklosti je bilo postopno poslabšanje rodovitne zemlje zapleten proces.
Ima več vzrokov in zaradi podnebnih razlik napreduje različno hitro.
Dezertifikacija lahko na primer okrepi obstoječ splošen trend spreminjanja podnebja v bolj suho ali pa lahko sama nastane zaradi spremembe lokalnega podnebja.
Poudariti je treba, da bližina puščave ne vpliva na dezertifikacijo.
Žal javnost na območje, prizadeto zaradi dezertifikacije, postane pozorna šele, ko proces že zelo napreduje.
Ponavadi je na voljo le zelo malo informacij, ki prikazujejo prejšnje stanje ekosistema ali stopnjo degradacije.
Zato moramo biti še posebno previdni glede tega, kaj bomo naredili s požganimi površinami v južni Evropi: v bližnji prihodnosti obstaja nevarnost podnebnih sprememb, ki prav gotovo lahko povzročijo dezertifikacijo v prizadetih regijah.
Tudi znanstveniki preučujejo, ali je dezertifikacija stalni dejavnik v procesu globalnih sprememb ter kako in kdaj jo bo mogoče ustaviti ali obrniti njen trend.
To bo ena od tem za razpravo na mednarodni konferenci Združenih narodov.
Učinkovitejša uporaba obstoječih vodnih virov in nadzor zasoljevanja sta učinkoviti orodji za območja s suho zemljo.
Obstajajo tudi načini za uporabo površinskih vodnih virov, kot je deževnica.
Poleg znanosti je politika lahko koristno orodje za boj proti dezertifikaciji.
Če želimo zaustaviti dezertifikacijo in obrniti trend degradacije suhe in srednjerodovitne zemlje, moramo razumeti kako in zakaj raven podnebnih sprememb, rast prebivalstva in proizvodnja živil vplivajo na ta okolja.
Najučinkovitejše ukrepanje je mogoče le na podlagi preudarne uporabe najboljših informacij.
Ob zaključku te razprave naj povem, da je bila na konferenci Združenih narodov predložena resolucija o ciljih Evropske unije.
Poudaril bi dve točki, ki sta po mojem mnenju zelo pomembni.
Prvič, skrajni čas je že, da EU seže v žep, če se želi imenovati "Evropska unija"; določiti mora pravno zavezujoče financiranje ukrepov za boj proti dezertifikaciji.
Drugič, EU ne sme oropati Petra, da plača Pavlu: ne more se predstavljati kot zaščitnica okolja, če je neuspešna pri spodbujanju obveznih splošnih predpisov za preprečevanje uvoza nezakonitega lesa, ki ni bil trajnostno posekan, v EU.
Dezertifikacija dejansko ne zadeva le Evropske unije, ampak celoten planet.
Če EU želi, da je njena prisotnost opazna, mora sprejeti ustrezne ukrepe in ne oditi v Madrid le kot opazovalka.
predsedujoči Svetu. - (PT) Zdi se mi, da sem v tej razpravi pri nekaterih poslancih začutil nekakšno žalost, prizadetost in morda nekaj dvoma glede tega, kaj lahko od zdaj naprej naredimo za boj proti suši in dezertifikaciji, ob upoštevanju tega, kar smo na tem področju naredili do zdaj.
Vendar menim, da so se pogoji in okoliščine bistveno spremenili od leta 1994, zlasti v zadnjem času.
Menim, da nam bo vedno večja ozaveščenost vlad, politikov na splošno, civilne družbe in javnega mnenja glede vprašanj v zvezi s podnebnimi spremembami, okoljskimi izzivi, s katerimi se srečujemo, in zlasti bojem proti dezertifikaciji, podnebnim spremembam in pomanjkanju vode, pomagala, da z odločenostjo, optimizmom in novimi spodbudami nadaljujemo boj proti resnim okoljskim problemom, s katerimi se bomo vedno več srečevali.
Razlog za zaupanje in optimizem je tudi, da Svet Evropske unije sprejema pomembne zaveze, rekel bi celo izredno pomembne zaveze, ter prevzema vodilno vlogo v mednarodnem merilu z napovedjo ukrepov za boj proti podnebnim spremembam in predlogom, da ti ukrepi postanejo standardi, tj. cilji, ki jih mora dosegati celotna mednarodna skupnost.
Portugalska bo imela kot predsedujoča Evropski uniji v zvezi s tem seveda prav tako pomembno vlogo, saj bomo Evropsko unijo vodili na konferenci na Baliju, ki bo, kot veste, pripravila sklepe, ki jih bomo morali sprejeti na tem področju po izteku kjotskega sporazuma leta 2012.
Menimo, da lahko madridska konferenca pogodbenic konvencije o boju proti dezertifikaciji dejansko ponudi priložnost za spremembo in posodobitev zavez iz leta 1994.
Upamo, da je res tako.
Imamo tri ali štiri prednostne naloge, za katere menimo, da bi jih bilo dobro uresničiti.
Prvič, po našem mnenju morajo pogodbenice konvencije izboljšati svoje notranje usklajevanje v zvezi z bojem proti dezertifikaciji, tako da bolj celovito pristopijo k vprašanju kot celoti.
Kot je navedel eden od poslancev, ministri za različne sektorje pogosto sprejmejo domače ukrepe, ne da bi se prej dogovorili o ciljih, ki jih je treba doseči, zato je odločanje bolj priložnostno in naključno.
Zato mora biti usklajevanje različnih služb, ki so odgovorne za to področje, na nacionalni ravni dejansko učinkovitejša in uspešnejša.
V Parlamentu je že bilo omenjeno in tudi sam sem v svojem prvem govoru rekel, da je zelo pomembno, da se civilna družba počuti bolj vključena v izvajanje ukrepov, potrebnih za boj proti dezertifikaciji.
Veliko problemov je posebnih in lokalnih ter zelo vplivajo na lokalno prebivalstvo. Pri tem boju je pomembno, da obstaja občutek "lastništva" ali upoštevanja politik, potrebnih za boj proti dezertifikaciji.
Okrepiti moramo tudi institucionalne mehanizme za izvajanje konvencije.
Prav tako menimo, da je pomembno, da se pospešita takšno sodelovanje na regionalni in mednarodni ravni ter sodelovanje pri boju proti dezertifikaciji.
Pogodbenice konvencije pogosto obravnavajo svoje probleme izključno z nacionalnega vidika.
Vendar je po našem mnenju zaradi same narave problemov regionalno in mednarodno sodelovanje na tem področju posebno ustrezno.
Za konec, omenjeno je bilo vprašanje proračuna - odobrena proračunska sredstva.
To je pomembna točka; seveda moramo dodeliti zadostna finančna sredstva, da bodo ti mehanizmi lahko izpolnjevali potrebe.
Omenjena je bila ustanovitev evropske opazovalne službe za sušo.
To je bila pravzaprav ena od točk, o kateri so ministri za okolje razpravljali na neuradnem srečanju na Portugalskem, in iz razprave je mogoče sklepati, da se ustanovitev evropske opazovalne službe za sušo obravnava kot pomemben ukrep, s katerim se bo opozorilo na probleme v zvezi s sušo in oblikovalo model, potreben za ukrepe, ki se morajo ali se lahko izvajajo za boj proti suši.
Zato je to, kot sem rekel, ukrep, ki ga ministri za okolje obravnavajo z zanimanjem in navdušenjem.
Upajmo, da bo konferenca v Madridu prinesla rezultate, ki bodo zadovoljili naša pričakovanja.
Gospe in gospodje, to je bila zelo zanimiva razprava, v zvezi s katero bi rad poudaril, da so govorili trije moški in pet žensk.
Menim, da je to zelo pomembno in da kaže na to, da so naše poslanke posebno pozorne v zvezi s tem temeljnim vprašanjem.
Ob zaključku razprave naj povem, da sem prejel sedem predlogov resolucije v skladu s členom 108(5) Poslovnika.
Ta razprava je končana.
Glasovanje bo potekalo jutri ob 12.00.
(Seja je bila prekinjena ob 17.15 do časa za vprašanja in se je nadaljevala ob 15.30.)
Čas za vprašanja (vprašanja Svetu)
Naslednja točka dnevnega reda je čas za vprašanja (B6-0138/2007).
Na Svet so bila naslovljena naslednja vprašanja:
Zadeva: Globalni pristop k priseljevanju
Katere ukrepe lahko predvidi Svet glede na sklepe sveta za splošne zadeve z zasedanja v Luxembourgu 17. in 18. junija 2007 v zvezi z razširitvijo in okrepitvijo globalnega pristopa k priseljevanju ter težavami z izvajanjem stalnih ukrepov medvladnega sodelovanja na tem področju, da bi se lahko razvile učinkovitejše politike Unije, vključno z dejanskimi pristojnostmi odločanja Komisije in Frontexa pri zadevah, kot je uvedba pilotnih partnerskih projektov?
predsedujoči Svetu. - (PT) Institucije EU izvajajo vrsto ukrepov, predvidenih v sklepih Sveta z zasedanja 18. junija 2007, v mejah svojih pristojnosti, kot jih določa Pogodba, v sodelovanju z državami članicami in, če je ustrezno, z zadevnimi tretjimi državami.
Odgovornost za nadzor in spremljanje zunanjih meja imajo države članice.
Vendar je v interesu vseh držav članic, ki so vključene v schengenski sporazum, ne le tistih, ki imajo zunanje meje, da se zagotovi učinkovitost zunanjih meja. Zato so bili sprejeti nekateri ukrepi za spodbujanje solidarnosti in sodelovanja med državami članicami na tem področju.
Ustanovitev Evropske agencije za upravljanje in operativno sodelovanje na zunanjih mejah držav članic Evropske unije, splošno znane kot Frontex, z uredbo (ES) št. 2007/2004 je bil pomemben korak pri spodbujanju te solidarnosti.
Prav tako je bila zmogljivost agencije Frontex dodatno povečana, ko je bil 12. junija letos sprejet predlog Uredbe Evropskega parlamenta in Sveta o vzpostavitvi mehanizma za ustanovitev skupin za hitro posredovanje na mejah ter leta 2007 vzpostavljena centralizirana evidenca razpoložljive tehnične opreme - znane kot "orodje" - ki jo imajo države članice in je lahko na voljo drugim državam članicam.
Skupno delovanje in pilotni projekti se začnejo v soglasju z zadevnimi državami članicami.
Skupine za hitro posredovanje na mejah se oblikujejo kot odziv na prošnjo, ki jo vloži ena ali več držav članic.
Frontex usklajuje te dejavnosti.
Trenutno se razširitev obsega pristojnosti odločanja Komisije ali Frontexa v zvezi s tem ne načrtuje.
Poleg tega je potrditev Odločbe št. 574/2007/ES Evropskega parlamenta in Sveta o ustanovitvi Sklada za zunanje meje za obdobje 2007-2013 v okviru splošnega programa "Solidarnost in upravljanje migracijskih tokov" še en pomemben korak pri spodbujanju solidarnosti, ki bo uvedel novo sredstvo za razširitev finančne pomoči na države članice, ki na svojih zunanjih mejah uporabljajo določbe schengenskega sporazuma.
(ES) Gospod predsednik Sveta, najlepša hvala za informacije, ki ste jih navedli.
Zavedam se ustavnih omejitev za razvoj takšnih ukrepov sodelovanja ter upiranja mnogih držav članic, da bi sprejele večje zaveze, vendar se vedno srečujemo s tveganjem, da besede Evropske unije ne bodo podprte z dejstvi, zlasti pri delovanju mehanizma Frontex.
Zaradi izključno medvladnega in prostovoljnega značaja sodelovanja so besede Evropske unije pogosto le besede, kar pomeni, da program začne delovati, potem pa je prekinjen, ker vlade ne zagotovijo materialnih virov ali jih umaknejo, če so jih prej ponudile, zato imamo na koncu vedno izjave, ki zelo razočarajo javnost, ko napovejo umik sredstev po začetku operacije ali po zelo omejenem ali kratkem obdobju.
Upam, da bo predsedstvo spodbudilo utrditev sistema, ki bo takšnim operacijam zagotovil večjo stalnost.
predsedujoči Svetu. - (PT) Razumem vašo zaskrbljenost.
Vsekakor menim, da moramo tudi tukaj pozitivno gledati na napredek, ki je bil dosežen.
Če upoštevamo, kakšno je bilo izhodišče, ustanovitev agencije Frontex po mojem mnenju že pomeni napredek in korak naprej pri sodelovanju pri zadevah v zvezi z upravljanjem zunanjih meja v Evropski uniji.
Zmogljivosti in pristojnosti Frontexa lahko razvijemo, kot pravite, če države članice tako želijo.
Vendar lahko po mojem mnenju tudi tukaj uporabimo besedo, ki pa ni medvladna beseda, ampak temeljna beseda, beseda, za katero bi rekel, da na njej temelji Unija - to je solidarnost.
Tudi tukaj se moramo zanašati na solidarnost, in sicer na solidarnost z državami članicami, ki jo bodo morda nekoč potrebovale.
Ta beseda - zanjo ni nadomestne besede - je beseda, ki ne označuje medvladnega položaja, ampak prej unijo.
(DE) Gospod predsednik Sveta, želim biti natančnejši.
Zamisel o Frontexu je odlična, ampak izvajanje je slabo.
Eden od razlogov je ta, da države članice niso zagotovile osebja ali opreme, ki so jo obljubile.
Gospod Frattini je ugotovil, da je bilo zagotovljenih le 10 %.
Povejte mi - in Parlamentu - koliko osebja in katera tehnična oprema, ki so jih obljubile države članice, so bili do danes dejansko zagotovljeni in koliko jih še manjka ter kakšne ukrepe predvidevate za zagotovitev, da bodo vse države članice končno priskrbele, kar so obljubile, da bo lahko Frontex deloval skozi celo leto.
Razumem tudi vprašanje poslanca.
Upoštevati moramo zaveze, ki smo jih sprejeli v zvezi s Frontexom, naj bo to v smislu opreme, financiranja ali osebja, in se jih držati, pri čemer poudarjam, da predsedstvo ni nehalo opozarjati na te vidike.
Če ne bomo uspeli izpolniti naših zavez, moramo v zvezi s tem nujno ukrepati.
To je edini način, da agenciji Frontex omogočimo učinkovito opravljanje nalog in pristojnosti, ki so ji bile dodeljene.
(DE) Zanima me, ali je bila obravnavana vključitev malih in srednje velikih podjetij - konec koncev ta podjetja znatno prispevajo k zaposlovanju v Evropi.
Prav tako me zanima, v kakšnem obsegu - kot smo videli v Združenih državah - so bili lizbonski strategiji dodani ukrepi zlasti zaradi zaposlitve žensk.
Ali je Svet sprejel kakršne koli pomembne previdnostne ukrepe za ustrezno vključevanje delavcev?
predsedujoči Svetu. - (PT) Povedal bi, da so v zvezi z upravljanjem agencije Frontex in splošnejšim vprašanjem priseljevanja osnovni cilji portugalskega predsedstva učinkovitejši boj proti nezakonitemu priseljevanju ter izboljšanje prilagoditve, vključevanja in kakovosti življenja za tiste, ki delajo med nami in zakonito prispevajo k našemu gospodarskemu in socialnemu razvoju.
Portugalsko predsedstvo v zvezi s tem vidikom predvideva več pobud.
Ne smemo pozabiti na ukrepe, ki so temeljni in bistveni na tem področju ter povezani z našim odnosom s tretjimi državami.
Priseljevanje bo vedno na programu predsedstva in Sveta pri njunem dialogu s tretjimi državami.
Zadeva: Posodobitev delovne zakonodaje z vidika enakosti spolov
Kakšne razlike pri obravnavanju moških in žensk je Svet ugotovil pri rednih zaposlitvah?
Kakšna je geografska porazdelitev takšnih razlik v državah članicah?
Kako bo Svet v okviru razprav o posodobitvi delovne zakonodaje prispeval k boju proti diskriminaciji, da bodo moški in ženske imeli enak dostop do kakovostnih delovnih mest, ki ponujajo prilagodljivost in varnost?
Ali je mogoče doseči soglasje o zaščitnih klavzulah za zaščito materinstva ter uskladitev poklicnega in družinskega življenja v zasebnem sektorju?
predsedujoči Svetu. - (PT) V zvezi z razlikami pri obravnavanju moških in žensk pri redni zaposlitvi je bila osnovna zakonodaja že potrjena, vključno z nekaterimi direktivami, ki zagotavljajo enako obravnavanje pri plačilu, dostopu do dela, poklicnem usposabljanju, napredovanju in delovnih pogojih.
Poleg tega sta Komisija in Eurostat odgovorna za spremljanje razmer v tem sektorju v različnih delih Evropske unije.
Jasno je, da je za oblikovanje politik najprej treba zagotoviti zelo kakovostne podatke, ki zajemajo celotno Evropsko unijo.
Z veseljem opozarjam na dogovor, ki sta ga nedavno sklenila Svet in Parlament, o ustanovitvi Evropskega inštituta za enakost spolov, ki bo deloval prav na tem področju.
Glede posodobitve delovne zakonodaje lahko Svet ukrepa le na podlagi zakonodajnega predloga Komisije.
Vendar Svet uporablja tudi bolj odprte metode usklajevanja v skladu z evropsko strategijo zaposlovanja.
Na tem področju politike je naša pozornost trenutno usmerjena v nedavno sporočilo Komisije o prožni varnosti, ki izrecno navaja enakost spolov kot enega od mogočih skupnih načel, ki bo dogovorjen na ravni Evropske unije.
Prav tako pozdravljamo dejstvo, da je bila na spomladanskem zasedanju Sveta leta 2007 sklenjena ustanovitev družinske zveze, ki se uporablja kot platforma za izmenjavo mnenj in znanja o dobrih praksah in politiki za družine.
V zvezi z vprašanjem uvedbe zaščitnih klavzul za zaščito materinstva ter uravnoteženja poklicnega in družinskega življenja v zasebnem sektorju z veseljem omenim pomembne direktive, ki so že bile potrjene na področju porodniškega dopusta ter zaščite materinstva in novorojenčkov na delovnem mestu.
(EL) Gospod predsednik, zahvaljujem se predsedujočemu Svetu za ponovno navedbo ukrepov, ki so bili, kot vemo, sprejeti v interesu enakosti.
Zanima me pozitivna diskriminacija v zakonodaji nekaterih držav članic.
Na primer, za matere so določeni nižji pokojninski pragi; ali bo to danes obsodila Evropska komisija, ki te države članice postavlja pred Sodišče Evropskih skupnosti?
Ali bo Svet odločil v prid takšni pozitivni diskriminaciji?
predsedujoči Svetu. - (PT) Pozorno branje programov nemškega, slovenskega in portugalskega predsedstva bo pokazalo, da so socialna vprašanja, zlasti vprašanja enakosti spolov in zaščite družine, zelo visoko na seznamu naših tem.
V sodelovanju s Komisijo in vsak na področju svoje odgovornosti bomo seveda predstavili ukrepe, ki so ugodnejši in lahko dejansko prikažejo našo skrb za socialne zadeve.
Ta skrb je bistvena v moderni družbi, kot je EU, ob upoštevanju zadevnih pristojnosti EU in držav članic.
Gospe poslanki zagotavljam, da so socialna vprašanja, zlasti tista v zvezi z zaščito družine, prednostna za vsa tri predsedstva in, v tem posebnem primeru, za portugalsko predsedstvo.
Upam, da je do decembra ne bomo razočarali na tem področju.
(LT) Že leta 1975 je Evropska unija sprejela pravne akte, ki prepovedujejo diskriminacijo pri zagotavljanju plač ter zahtevajo, da so moški in ženske enako plačani za enako vrsto dela.
Minilo je že 30 let, pa se ti pravni akti še ne izvajajo.
Prosim Svet, da predstavi svoje mnenje.
Ali lahko države članice same izbirajo, katere akte bodo izvajale in katerih ne?
Kakšen je položaj na Portugalskem?
predsedujoči Svetu. - (PT) Še enkrat poudarjam, kaj spada v pristojnost EU, to sta politika in zakonodaja, in kaj je odgovornost držav članic - to je treba upoštevati - ter ponavljam, da je enakost spolov bistveno vprašanje za Portugalsko.
Povedal bi še, da je v EU in v novi reformni pogodbi - kot je že bilo izraženo v ustavni pogodbi - enakost osnovno in temeljno vprašanje evropskega združevanja ter je del pravnega reda tistih temeljnih načel, ki bodo zagotovo vedno v ospredju našega obravnavanja.
Zadeva: Palestina
Kakšno je trenutno stališče Sveta v zvezi z neposredno komunikacijo z izvoljenimi predstavniki palestinskega ljudstva, ki delujejo v upravi v Gazi?
predsedujoči Svetu. - (PT) Parlament bi opozoril, da je Svet v svojih sklepih z dne 23. in 24. julija 2007 ponovno izrazil polno podporo predsedniku Abasu in vladi, ki jo vodi predsednik vlade Fajad.
Svet je potrdil svoje stališče glede dogodkov v Gazi: palestinski nacionalni cilji se lahko na miren, zakonit in demokratičen način dosežejo le s pomiritvijo in nacionalno enotnostjo, ki temelji na mirovnem programu, ki ga je oblikoval predsednik Abas.
Svet je navedel tudi, da EU nasprotuje kakršni koli delitvi palestinskih ozemelj, ter potrdil, da je EU pripravljena sodelovati z vsemi palestinskimi strankami, katerih politika in dejanja izražajo načela četverice.
EU je ponovno vzpostavila odnose z institucijami palestinske uprave.
Začeli smo zagotavljati neposredno finančno in tehnično pomoč palestinski vladi.
Svet je v sklepih z zasedanja 23. in 24. julija 2007 ponovno potrdil svojo obljubo, da bo pomagal vzpostaviti institucije in gospodarstvo prihodnje palestinske države, ter poudaril potrebo po celovitem razvoju gospodarstva na zasedenih palestinskih ozemljih, vključno s spodbujanjem sodelovanja s palestinskim zasebnim sektorjem.
Svet je potrdil svojo podporo palestinski civilni policiji s ponovno mobilizacijo misije EUPOL COPPS.
Komisija je tudi Izrael pozvala, da zagotovi pogoje, potrebne za takšno misijo.
Politiki Evropske unije se vse od palestinskih volitev ne želijo pogovarjati z izvoljenimi predstavniki, povezanimi s Hamasom.
Kadar koli je Hamas naredil majhen korak, ki bi ga lahko obravnavali kot korak v našo smer, smo mu zaloputnili vrata pred nosom.
Med razgovori, ki sem jih imel z nekaterimi kolegi predsednika Sveta v Lizboni, sem izvedel, da nekateri člani njegove vlade menijo, da je bila ta politika velik polom.
V tem primeru pa je njegova naloga, da govori v imenu Sveta in zagovarja stvari, ki jih ni mogoče opravičiti.
Ali lahko pove Parlamentu, v ali Svet meni, da je njegova politika uspešna?
predsedujoči Svetu. - (PT) Poudaril bi, da se je bližnjevzhodna mirovna četverica nedavno sestala v Lizboni.
Zaupamo in verjamemo, da bomo lahko oblikovali ukrepe v okviru četverice in tudi v okviru Evropske unije, ki lahko pripomorejo k napredku mirovnega procesa na Bližnjem vzhodu.
Razmere se tam niso spremenile že veliko let in vemo, da gre za zapleten in težek položaj, ki ga ni mogoče rešiti čez noč.
Vendar menimo, da so zdaj politični pogoji morda takšni, da bomo lahko dosegli pozitiven napredek.
Portugalsko predsedstvo želi delovati v tej smeri in prav tako tudi Svet Evropske unije.
Ujeti moramo trenutek in zagrabiti priložnost.
Izkoristiti moramo politični kontekst in občutek nujnosti, da rešimo ta problem, ki se po mojem mnenju le trenutno pojavlja v zvezi z bližnjevzhodnim mirovnim procesom.
Biti moramo realni, vendar odločni, in ne smemo prenehati.
Ponovil bom zelo dobro vprašanje gospoda Daviesa.
Ali Svet meni, da lahko dosežemo napredek na Bližnjem vzhodu brez vključitve Hamasa?
Če Hamas ne bo sodeloval v razpravah, se lahko četverica sestaja kolikokrat se želi, vendar rešitev ne bo dosežena.
Ali se Svet strinja, da se bo moral za rešitev tega položaja nekega dne soočiti s Hamasom?
predsedujoči Svetu. - (PT) Kot veste, se je svet dogovoril o načelih in političnih smernicah za bližnjevzhodni mirovni proces, ki se jih namerava držati; verjame v ta načela in te politike, ki oblikujejo njegovo politično delovanje, in jim namerava slediti.
Ker avtor ni prisoten, bomo vprašanje št. 4 preskočili.
Zadeva: Pomoč za trgovino
Vse pohvale finskemu in grškemu predsedstvu, ker sta pomoč za trgovino opredelili kot prednostno nalogo.
Kakšne ukrepe bo sprejelo portugalsko predsedstvo za zagotovitev, da se bo financiranje trgovinske pomoči Komisije in zlasti držav članic nadaljevalo tako, da bo do leta 2010 dosežen cilj 1 milijarde EUR letno?
Ali predsedstvo lahko pojasni finančne obveznosti posameznih držav glede na ta cilj 1 milijarde EUR ali namerava to narediti v prihodnosti?
Kako bo portugalsko predsedstvo doseglo, da države članice in Komisija zagotovijo ustrezno pomoč pri tistih vidikih pomoči za trgovino, ki jih je opredelila projektna skupina STO za pomoč za trgovino leta 2006 in ne spadajo v opredelitev pomoči v zvezi s trgovino ter tako tudi ne v cilj 2 milijard EUR, kot so prilagoditve in infrastruktura, povezane s trgovino?
predsedujoči Svetu. - (PT) Portugalsko predsedstvo je trdno odločeno, da bo nadaljevalo z delom, ki sta ga uspešno začela finsko in nemško predsedstvo, ter da bo izvajalo sklepe o pomoči za trgovino, ki jih je Svet potrdil 15. maja 2007, zlasti v zvezi s pravočasnim dokončanjem strategije EU za pomoč za trgovino, da bo lahko vključena v naslednjo globalno oceno STO glede pomoči za trgovino, ki naj bi bila izvedena novembra 2007.
Eden od ciljev predsedovanja je dejansko doseči dogovor o strategiji EU za pomoč za trgovino na oktobrskem zasedanju Sveta za splošne zadeve in zunanje odnose, vključno z oblikovanjem posebnih ukrepov, predvidenih za doseganje cilja 2 milijard EUR, ki je bil dogovorjen za pomoč za trgovino do leta 2010, predvsem 1 milijarde EUR od držav članic za potrebe, ki so jih opredelile države v razvoju.
Predsedstvo je prepričano, da bomo to dosegli.
Cilj strategije je tudi prispevati k širši agendi pomoči za trgovino in k opredelitvi ukrepov, ki jih je treba izvajati.
Zato je 5. julija 2007 portugalsko predsedstvo predstavilo osnutek strategije EU za pomoč za trgovino, o katerem se razpravlja v ustreznih sestavah Sveta.
Osnutek strategije je treba obravnavati v okviru nadaljnjega spremljanja priporočil, ki jih je leta 2006 predložila projektna skupina STO za pomoč za trgovino.
Zelo sem zadovoljen z odzivom predsednika in mu želim vse najboljše na oktobrskem zasedanju.
Upam, da bo imel uspešen sveženj.
Če ga bo imel, ali bo razmislil o tem, da bo ob koncu tega leta objavil, koliko sredstev je posamezna država članica prispevala v obliki pomoči za trgovino?
Vemo, da je 1 milijarda EUR, ki jo je zagotovila Komisija, zelo pregledna in da je zelo jasno, na kakšen način se bodo ta sredstva porabila.
Ni pa jasno od kje naj bi prišla 1 milijarda EUR, ki naj bi jo zagotovile države članice, ali se to tudi dejansko dogaja in od kje prihajajo ta sredstva.
Ali bo Svet razmislil o tem, da novembra ali decembra objavi te podatke?
predsedujoči Svetu. - (PT) Zahvaljujem se poslancu za njegove spodbudne besede in zaupanje.
Predsedstvo in Svet bosta v zvezi s to zadevo ustrezno ukrepala v skladu z običajnimi praksami, pogoji in zakonskimi določbami.
Zadeva: Politika severne dimenzije
Portugalsko predsedstvo Sveta je navedlo, da si bo prizadevalo za spodbujanje sodelovanja EU in sredozemskih držav.
Kako bo predsedstvo Sveta, glede na to, da ima EU tudi severno dimenzijo, hkrati spodbujalo politiko severne dimenzije EU in njeno izvajanje?
predsedujoči Svetu. - (PT) Od začetka tega leta izvajamo politiko severne dimenzije na podlagi dveh dokumentov, ki sta bila sprejeta na vrhu severne dimenzije v Helsinkih novembra 2006.
Dokument o političnem okviru in politična izjava, ki sta bila sprejeta v Helsinkih, pomenita preobrat za severno dimenzijo, ker spreminjata politiko v skupno politiko, ki si jo delijo vse partnerice severne dimenzije, to so EU, Rusija, Norveška in Islandija.
Skupno sprejemanje nove politike je ključni cilj ter vključuje polno sodelovanje Rusije v vseh strukturah in dejavnostih severne dimenzije.
Drugi glavni udeleženci in akterji severne dimenzije, zlasti štirje severni regionalni sveti in mednarodne finančne ustanove, bodo prav tako vključeni v proces.
Severna dimenzija zdaj predstavlja stalno platformo za razpravo o vprašanjih in zadevah severa.
Portugalsko predsedstvo bo zagotovo nadaljevalo z delom na tem področju.
Srečanje usmerjevalne skupine bo predvidoma konec septembra ali začetek oktobra v Reykjavíku.
Cilj usmerjevalne skupine je zagotoviti povezanost med ministrskimi srečanji in srečanji visokih uradnikov.
Srečanje visokih uradnikov je v času portugalskega predsedovanja predvideno za 21. november v Rusiji.
Kot sredozemska država si Portugalska želi odločnejše in širše politične razprave s partnerji z južnih obal Sredozemlja v okviru partnerstva Euromed.
Države EU in Euromed imajo skupne interese ter se srečujejo s podobnimi izzivi.
V našem interesu je, da se sodelovanje EU s temi državami razširi, zlasti v zvezi z obravnavanjem migracijskih tokov in socialnega razvoja.
Hkrati bomo nadaljevali z izvajanjem nove politike severne dimenzije.
Tako kot v primeru Euromeda bi lahko veliko dosegli s praktičnim sodelovanjem, ki temelji na dobrem sosedstvu, partnerstvu enakosti, skupni odgovornosti in preglednosti.
(FI) Gospod predsednik, gospod predsednik Sveta, vloga Rusije je ključna pri razvoju severne dimenzije.
Odnosi Evropske unije z Rusijo so v zvezi s tem pomembni.
Ali predsedstvo letos jeseni namerava spodbujati pogovore z Rusijo o sporazumu o partnerstvu in sodelovanju?
predsedujoči Svetu. - (PT) Kot veste, bo portugalsko predsedstvo v času svojega mandata organiziralo vrh z Rusijo, ki bo potekal v Mafri, to je kraj blizu našega glavnega mesta, Lizbone.
Upamo, da bomo na tem vrhu preučili vsa vprašanja v zvezi s sodelovanjem ter odnosi med EU in Rusijo na gospodarskem, znanstvenem in kulturnem področju ter na področjih, ki neposredno zadevajo prost pretok oseb na evropskem območju.
Menimo, da je pomembno in strateško nujno vzpostaviti vzajemno koristen in ugoden odnos z Rusijo, ki bo temeljil na skupnih načelih in vrednotah.
Zadeva: Frontex
Kakšne izkušnje je imel Svet z agencijo Frontex v zadnjih nekaj mesecih in kakšno je njegovo mnenje glede zamisli, da bi se Frontex razvil v pravo evropsko mejno službo po vzoru nemške mejne policije?
predsedujoči Svetu. - (PT) Namen Evropske agencije za upravljanje in operativno sodelovanje na zunanjih mejah držav članic Evropske unije, ki je znana kot Frontex in je bila ustanovljena z uredbo (ES) št. 2007/2004, ki sem jo že omenil, je izboljšanje celostnega upravljanja zunanjih meja EU.
Vloga in delovanje agencije Frontex so določeni v uredbi, ki upošteva dejstvo, da države članice ohranijo odgovornost za nadzor in spremljanje zunanjih meja.
Pristojnosti agencije Frontex so bile nedavno povečane, ko je bil 12. junija 2007 sprejet predlog Uredbe Evropskega parlamenta in Sveta o vzpostavitvi mehanizma za ustanovitev skupin za hitro posredovanje na mejah.
Evropski svet je v svojih sklepih junija 2007 pozdravil dogovor o skupinah za hitro posredovanje na mejah ter uvedbo evropske mreže patrulj in pripravo centralizirane tehnične opreme, ki si jo vzajemno dajejo na voljo države članice.
Trenutno ni drugih predlogov za spremembo uredbe o Frontexu.
Haaški program za krepitev svobode, varnosti in pravice poziva Komisijo, da Svetu predloži oceno agencije do konca leta 2007.
Ocena mora analizirati vlogo agencije in opredeliti, ali mora agencija prevzeti še druge odgovornosti v zvezi z vidiki upravljanja meja.
(DE) Bolj kot glede uredbe sem zaskrbljen glede vizije.
Leta 1998 sem v tem parlamentu predstavil poročilo o širitvi in notranji varnosti, v katerem sem predlagal evropsko mejno službo.
Ta zamisel je bila obravnavana na vrhu v Tampereju, skupaj z zamislijo o Evropski policijski akademiji.
Frontex je bil ustanovljen kot prvi korak v tej smeri.
Ali ima predsedstvo Sveta enako mnenje glede vizije, da se Frontex in bojne skupine dodatno razvijejo v dejansko evropsko mejno službo za skupno zaščito naših zunanjih meja?
predsedujoči Svetu. - (PT) Menim, da se bo agencija Frontex razvijala in širila svoje pristojnosti v skladu s potrebami in voljo držav članic.
Zadeva: Izboljšanje policijskega sodelovanja
Kako namerava portugalsko predsedstvo doseči napredek glede dveh pomembnih predlogov Komisije, oblikovanih za povečanje varnosti državljanov EU pred kriminalom in terorizmom, to sta konč. o izboljšanju policijskega sodelovanja med državami članicami Evropske unije, zlasti na notranjih mejah, in konč. o izmenjavi informacij v skladu z načelom dostopnosti?
Ali se predsedstvo glede na to, da niso bili vsi elementi teh dveh predlogov vključeni v sklep iz Prüma, ne strinja, da nesoglasnost držav članic izraža, da vprašanju čezmejnega izvrševanja zakonodaje ne pripisujejo ustrezne pomembnosti in nujnosti?
predsedujoči Svetu. - (PT) Predsedstvo se strinja, da izboljšanje čezmejnega sodelovanja pri izvrševanju zakonodaje ni le pomembno in pereče vprašanje, ampak tudi izziv.
Osnutek sklepa Sveta o pospešitvi čezmejnega sodelovanja, zlasti pri boju proti terorizmu in čezmejnemu kriminalu - dobro znani sklep iz Prüma -, o katerem je Svet dosegel politični dogovor junija 2007, predstavlja velik napredek pri izvajanju načela dostopnosti in pri krepitvi čezmejnega policijskega sodelovanja, zlasti s skupnimi dejavnostmi in zagotavljanjem pomoči v primeru množičnih dogodkov, katastrof in hudih nesreč.
Predsedstvo meni, da je treba sklep iz Prüma začeti izvajati čim prej, da se lahko dosežejo dejanski rezultati.
Zato si bo predsedstvo zlasti prizadevalo, da bo v naslednjih nekaj mesecih dosežen napredek glede osnutka sklepa Sveta o izvajanju sklepa iz Prüma.
Predsedstvo se strinja s poslanko, da vse točke iz dveh predlogov Komisije - enega o izboljšanju policijskega sodelovanja in drugega o načelu dostopnosti - niso vključene v sklep iz Prüma.
Vendar sklep iz Prüma pokriva velik del predloga Komisije o policijskem sodelovanju in predsedstvo nima razloga, da bi menilo, da bo ponovna razprava o drugih delih prinesla drugačne rezultate od tega, ki je bil dosežen aprila 2006.
Medtem ko predlog Komisije o načelu dostopnosti določa splošna načela in zajema šest vrst podatkov, sklep iz Prüma dejansko obravnava le podatke o DNA, prstne odtise in podatke o registraciji vozil.
Predsedstvo meni, da je postopno izvajanje načela dostopnosti še najbolj realno in praktično ter spada med pristope, ki bodo kratkoročno najverjetneje prinesli praktične rezultate za vsakodnevno policijsko sodelovanje in izboljšanje varnosti za državljane EU.
Predsedstvo meni, da bodo ti praktični rezultati odločno pokazali pomen in nujnost, ki se pripisujeta čezmejnemu sodelovanju, ter tako prikazali, da je praktično sodelovanje mogoče in se izvaja, čeprav le delno.
To ne pomeni, da si nam ni treba še naprej prizadevati za doseganje čim tesnejšega sodelovanja pri izvrševanju zakonodaje, zlasti z uporabo elementov iz predlogov Komisije.
Vendar upamo, da lahko to naredimo na podlagi rezultatov, ki smo jih pridobili do zdaj in tistih, ki izhajajo iz izvajanja sklepa iz Prüma.
Gospod predsednik, ali lahko Svet torej potrdi, da so bile razprave o načelu dostopnosti in ukrepu policijskega sodelovanja v Svetu ustavljene?
Ali ste ugotovili, da je prümska pogodba manj ambiciozna kot ta dva predloga, in ste zato te razprave ustavili?
Zakaj lahko Svet še naprej sprejema predpise za stvari, s katerimi se krši zasebnost ljudi, ljudje pa ne poznajo bistva policijskega sodelovanja?
Ena od ovir pri tem je seveda pomanjkanje splošnega okvira za varstvo podatkov.
Nemško predsedstvo nam je obljubilo, da bo tak dokument sprejet letos.
Ali je portugalsko predsedstvo dejavno v zvezi s tem in katere so glavne ovire?
Svet in države članice morajo nadaljevati s praktičnim policijskim sodelovanjem znotraj trdnega okvira za varstvo podatkov.
predsedujoči Svetu. - (PT) Portugalsko predsedstvo na tem področju deluje ambiciozno, vendar tudi realno.
Pri preučevanju sprejetih ukrepov in ukrepov, ki se predlagajo, vedno primerjamo izhodišče in zastavljeni cilj, pri čemer v zvezi s policijskim sodelovanjem dejansko menim, da smo dosegli pomemben in velik napredek glede na izhodišče.
Morda ne celoten napredek, ki bi ga mnogi radi videli, vendar je nekaj bilo narejeno in bo narejeno, če države članice tako želijo.
Zato bo portugalsko predsedstvo podpiralo, razvijalo in izvajalo ukrepe, ki so bili dogovorjeni in po našem mnenju predstavljajo pozitiven napredek pri policijskem sodelovanju v primerjavi s prejšnjim stanjem.
Zadeva: Ekumenski značaj carigrajskega patriarhata
Več dogodkov dokazuje, da turške oblasti poskušajo postaviti pod vprašaj ekumenski značaj carigrajskega patriarhata.
Zunanji minister je na primer izrecno zavrnil možnost, da bi turška vlada priznala ekumenski značaj carigrajskega patriarhata.
Poleg tega se turški uradniki niso smeli udeležiti sprejema carigrajskega patriarhata, ker je bil patriarh v vabilu naveden kot ekumenski.
Razen tega nova turška nacionalna varnostna politika določa, da "je treba vsak poskus spremembe sedanjega statusa patriarhata preprečiti", in končno, turško vrhovno sodišče je 26. junija 2007 odločilo, da carigrajski patriarhat ni ekumenski in da je patriarh poglavar grške pravoslavne skupnosti v Carigradu.
Ali je po mnenju Sveta stališče turških oblasti do carigrajskega patriarhata skladno s kopenhagenskimi političnimi merili in obveznostmi Turčije v okviru predpristopnega procesa?
Kakšne neposredne pripombe bo sporočil turškim oblastem?
predsedujoči Svetu. - (PT) Svet je že večkrat poudaril pomen, ki ga pripisuje vprašanju verske svobode v Turčiji.
Verske manjšine in skupnosti se še vedno srečujejo s težavami, povezanimi s statusom pravne osebe, premoženjskimi upravičenji, šolami, notranjim upravljanjem in usposabljanjem, dovoljenji za bivanje in delovnimi dovoljenji za turške in tuje duhovnike poleg možnosti, da so lahko tuji duhovniki izvoljeni za vodje njihovih verskih skupnosti.
Posebne težave, s katerimi se srečuje pravoslavni patriarhat, zlasti uporaba cerkvenega naziva ekumenski patriarhat, je prav tako treba preučiti v tem okviru.
Položaj ne sme vplivati na pravice, ki jih zagotavlja Evropska konvencija o človekovih pravicah.
Verska svoboda je temeljno področje, na katerem je nujno treba doseči viden napredek. Potrebni so tudi posebni ukrepi za sprejetje in izvajanje ustrezne zakonodaje v skladu z Evropsko konvencijo o človekovih pravicah in sodno prakso Evropskega sodišča za človekove pravice.
Natančneje, ena od kratkoročnih prednostnih nalog pri odnosih med Evropsko unijo in Turčijo je sprejetje zakonodaje, ki je skladna z ustreznimi evropskimi standardi in zagotavlja odziv na vse težave, s katerimi se srečujejo manjšine in nemuslimanske verske skupnosti.
Podobno je treba razviti družbeno strpnost.
V zvezi s tem lahko ponovno zagotovim poslancu, da se bo vprašanje verske svobode še naprej podrobno spremljalo kot del pristopnih pogajanj v okviru poglavja 23, to pomeni sodstva in temeljnih pravic, in procesa reform, ki poteka v Turčiji, ter se bo obravnavalo na vseh ravneh, kadar bo potrebno.
Tako je bilo tudi pri zadnjem srečanju trojke ministrov med Evropsko unijo in Turčijo 4. junija v Ankari.
(EL) Gospod predsednik, gospod predsednik Sveta, v dveh minutah in pol, kolikor ste govorili, ste potrdili težavo, na katero sem vas opozoril v svojem vprašanju, vendar niste zavzeli jasnega stališča.
Komisar Rehn je 22. avgusta v imenu Komisije dejal, da je treba patriarhu in patriarhatu omogočiti svobodo uporabe cerkvenega naziva "ekumenski", ter dodal, da mora Turčija nemuslimanskim skupnostim zagotoviti, da lahko pridobijo pravni status.
Ali se Svet strinja s tem nedvoumnim stališčem, ki ga je zavzela Komisija?
Če se, zakaj tega jasno ne poveste?
Če se ne, kakšni so razlogi?
Zakaj ste tako zadržani?
predsedujoči Svetu. - (PT) Gospod Papadimoulis, menim, da sta bila predsedstvo in Svet glede vprašanj človekovih pravic pri naših odnosih s Turčijo jasna, odločna in trdna tako zdaj kot v preteklosti, kot bosta tudi v prihodnosti.
Zato menim, da je morda neprimerno izražati dvome, zadržke ali pomisleke v zvezi s tem vprašanjem.
Pri naših pogovorih s Turčijo bomo ohranili naše stališče, predvsem v procesu pogajanj o pristopu Turčije k EU.
(DE) O tem smo že večkrat razpravljali v času za vprašanja in zanima me, kdaj bo turški zakon o veri dejansko sprejet.
To nam je bilo zagotovljeno pred več kot enim letom, vendar se ni zgodilo nič.
To je zelo posebno vprašanje, ki ni pomembno le v zvezi s pristopnimi pogajanji države, ampak tudi v zvezi z njenim izpolnjevanjem političnih kopenhagenskih meril.
Država se nima pravice vmešavati v notranje zadeve cerkve in ji samovoljno odreči njenega pravnega statusa.
predsedujoči Svetu. - (PT) Kot je poslancu znano, se izvaja neke vrste letni pregled pristopnega procesa Turčije k EU.
Ta pregled ali ugotavljanje stanja procesa se vsako leto izvaja v drugi polovici leta ter obsega analize in razprave o vseh teh vprašanjih na podlagi poročila Komisije.
Pregled bo letos potekal v času portugalskega predsedovanja in bo zagotovil ustrezno priložnost za razpravo Sveta o teh vprašanjih.
Ker avtor ni prisoten, bomo vprašanje št. 10 preskočili.
Zadeva: Rezultat vrha EU in Brazilije
Ali lahko Svet oceni vrh EU in Brazilije, ki je potekal 4. julija 2007, zlasti v zvezi z gospodarskimi in trgovinskimi odnosi?
Hvala za izčrpen opis vrste interesov, ki so bili obravnavani.
Jasno je, da je kmetijstvo del teh interesov, vendar me zanima, ali je bilo obravnavano sporno vprašanje izvoza govedine iz Brazilije v Evropsko unijo in ali so bile izpostavljene težave v zvezi s standardi, povezanimi z njimi, ter ali se obe strani strinjata glede STO, in sicer glede kroga pogajanj iz Dohe?
Ali je bilo vprašanje dvojnih standardov, tj. višjih standardov v Evropski uniji v primerjavi s standardi tretjih držav, v tem primeru zlasti Brazilije, omenjeni v razpravah?
predsedujoči Svetu. - (PT) Kot je bilo že rečeno, je pobudo za vrh dalo portugalsko predsedstvo. To je bilo prvo vrhunsko srečanje z Brazilijo in upamo, da bo pripomoglo k razvoju strateških odnosov s to državo.
To je bila prva pobuda.
Namen srečanja je bilo opredeliti področja in sektorje, v katerih želimo razviti tesnejše odnose z Brazilijo.
Obravnavali smo gospodarska vprašanja, vendar boste razumeli, da smo jih obravnavali v splošnejšem in bolj strateškem okviru, pri čemer smo se predvsem osredotočali na vprašanja, ki so na programu pri pogovorih v okviru procesa pogajanj v Dohi.
Seveda bo treba natančnejša vprašanja obravnavati na bolj tehnični in ustreznejši ravni.
Trgovinske zadeve na splošno ter vprašanja, ki jih imata EU in Brazilija v zvezi s temi zadevami, so bile obravnavane zelo odprto in odkrito, pri čemer sta pogodbenici izrazili svoja stališča in upanje, da se bo proces pogajanj v Dohi uspešno zaključil.
Zdi se mi, da je to negativen odgovor na vprašanje gospe McGuinness; niste se potrudili, da bi pritisnili na brazilske organe glede obžalovanja vrednih zdravstvenih standardov, povezanih z izvozom govedine, ter glede popolnega pomanjkanja sledljivosti njihovih čred rejnih živali.
Dejstvo, da niste vztrajali pri tem pomembnem vprašanju, bo pomenilo veliko razočaranje za kmetijstvo in interese potrošnikov v vsej Evropi.
Kdaj bo Svet spregledal, da to vpliva na zdravje evropskih državljanov, in od Brazilije zahteval dejansko sledljivost njihovih rejnih živali?
predsedujoči Svetu. - (PT) Menim, da so s pobudo portugalskega predsedstva izpolnjeni vsi pogoji za odprto in odkrito razpravo z Brazilijo o vseh vprašanjih, ki lahko poslabšajo naše dvostranske odnose, ter tistih, ki lahko razvijejo in okrepijo te odnose.
Prav tako menim, da sta za zadeve, o katerih imata EU in Brazilija različni stališči, vrh in pobuda portugalskega predsedstva izredno pomembni orodji za odpiranje in razširitev odkrite razprave, ki je potrebna pri vprašanjih, o katerih se pogodbenici morda ne strinjata povsem.
Zadeva: Pomoč Evropske unije za Estonijo v zvezi s sporazumi o ribolovu z Rusijo na Čudskem jezeru
Svet se nedvomno zaveda, da 126 kilometrov meje med EU in Rusijo poteka ob Čudskem jezeru.
Z estonsko-ruskimi dvostranskimi sporazumi se je uskladila zaščita občutljivega ekosistema Čudskega jezera in ribjih staležev.
Kljub temu je očitnost glede ogroženosti ribjih staležev, ki jo je povzročilo neupoštevanje sporazumov s strani Rusije, vse večja.
Ruska stran uporablja dansko potegalko skoraj celo leto namesto le med zelo omejenimi dogovorjenimi obdobji.
Ruski trgi ponujajo zanesljiv dokaz, da so ruska uradna merila neustrezna za zaščito premajhnih rib različnih vrst v Čudskem jezeru.
Ruska stran je odložila pogajanja za jesensko sezono 2007 z različnimi izgovori.
Kaj namerava Svet storiti v pomoč državi članici EU Estoniji pri bistvenih pogajanjih med EU in Rusijo o kvotah in upravljanju v prihodnosti?
predsedujoči Svetu. - (PT) Pri odgovoru na vprašanje poslanke o pogajanjih med EU in Rusijo o kvotah in njihovem upravljanju v prihodnosti Svet želi poudariti, da, čeprav skupna ribiška politika posebno pokriva ohranjanje, upravljanje in izkoriščanje živih vodnih virov, Uredba Sveta (ES) št. 2371/2002 z dne 20. decembra 2002 o ohranjevanju in trajnostnem izkoriščanju ribolovnih virov v okviru skupne ribiške politike "žive vodne vire" opredeljuje kot "razpoložljive in dostopne žive morske vodne vrste, vključno z anadromnimi in katadromnimi vrstami v času njihovega bivanja v morju".
Poleg tega sta 28. julija 2006 Evropska skupnost in vlada Ruske federacije parafirali dvostranski sporazum o sodelovanju pri ribištvu in ohranjanju živih morskih virov v Baltskem morju.
Ta sporazum naj bi bil podpisan in začel veljati v bližnji prihodnosti, ko bo Ruska federacija končala domače postopke za podpis.
Ta sporazum zajema vse vode Baltskega morja in njegovih ožin, vendar izključuje notranje vode.
Ne glede na geografsko področje uporabe sporazuma člen 13 določa, da se pogodbenici lahko dogovorita o razširitvi sodelovanja pri upravljanju anadromnih in katadromnih vrst, vendar izključuje vrste, ki svoj celoten življenjski cikel živijo v notranjih vodah.
Zato lahko v skladu z veljavno zakonodajo Skupnosti Svet le priporoči, naj poslanka svoje vprašanje naslovi na Evropsko komisijo, zato da se vprašanje zastavi v okviru dvostranskega sporazuma med Evropsko skupnostjo in vlado Ruske federacije, takoj ko ta sporazum začne veljati.
(ET) Z odgovorom v zvezi s Čudskim jezerom nisem povsem zadovoljna: to je tretje največje jezero v Evropski uniji in edino, v katerem deluje profesionalna ribiška industrija.
Ni le vodno telo, ki leži v Estoniji, ampak je mejno jezero s tretjo državo, to je Rusija.
Kar zadeva preudarno izkoriščanje ribjih staležev, Estonija, država članica Evropske unije, dela vse, kar je v njeni moči, da zagotavlja ohranjanje staležev v Čudskem jezeru.
Vendar to ni mogoče reči za Rusijo.
Zato vseeno želim od predsednika Sveta slišati, kako namerava Svet vplivati na Rusijo, da bo ohranjala ribje staleže v Čudskem jezeru, tako kot to dela Estonija.
Kakšne posebne lastne odgovornosti lahko predlagate danes tukaj kot predsednik Evropske unije?
Omenili ste Komisijo, vendar je bil vaš odgovor bolj povezan z morjem.
Čudsko jezero je mejno jezero, katerega položaj je zelo poseben, in ni notranje vodno telo.
predsedujoči Svetu. - (PT) Poslanka meni, da njeno vprašanje utemeljeno, in žal moram reči, da tudi moj odgovor utemeljen.
Priporočam, kot sem že rekel na koncu svojega zadnjega govora, da se poslanka s svojim vprašanjem obrne na Evropsko komisijo.
Zadeva: Odnosi med EU in Bosno
Ali lahko Svet poda izjavo o najnovejši oceni trenutnih političnih odnosov med EU in Bosno?
predsedujoči Svetu. - (PT) Politični položaj v Bosni in Hercegovini je v zelo občutljivi fazi.
Sodba Meddržavnega sodišča v zadevi, ki jo je konec februarja vložila Bosna in Hercegovina proti Srbiji in Črni gori o uporabi konvencije o genocidu, je pokazala na nasprotja, ki so se prej zdela delno pomirjena po vzpostavitvi Sveta ministrov 9. februarja.
EU je bosanskim oblastem povedala, da se boji, da poslabšanje političnega ozračja v državi, ponovna uporaba nacionalistične retorike in pomanjkanje politične volje za doseganje sporazuma ogrožajo reformni proces.
Bosna in Hercegovina mora delovati učinkovito kot enoten gospodarski in upravni prostor, da bo lahko zagotovila napredek za svoje državljane in na poti proti članstvu v EU.
Kar zadeva odnose z EU in stabilizacijsko-pridružitveni proces, so bili tehnični pogovori o stabilizacijsko-pridružitvenem sporazumu zaključeni decembra, pri čemer so vse države članice 3. maja v celoti podprle rezultate tehničnih pogajanj o tem sporazumu.
Zaključek pogovorov o stabilizacijsko-pridružitvenem sporazumu ni bil dosežen zaradi pomanjkanja vidnega napredka pri reformi policije.
Nedavno imenovani visoki predstavnik/posebni predstavnik EU, Miroslav Lajčak, ki je prevzel urad v začetku julija, je za svoje začetne in nujne prednostne naloge v skladu z zaskrbljenostjo usmerjevalnega odbora Sveta za uresničevanje miru in Sveta Evropske unije določil vzpostavitev konstruktivnega političnega ozračja in prestrukturiranje policije.
Visoki predstavnik/posebni predstavnik EU je v zvezi s tem prepričan, da se lahko napredek doseže do konca tega meseca.
Predsedniku se zahvaljujem za odgovor.
Namesto da obravnavam vsako vprašanje posebej, se bom osredotočil na vprašanje reforme policije, ker je to zdaj najnujnejše vprašanje.
Ali je Svet pripravil kakšen predlog v zvezi z ustanovitvijo skupine povezovalcev, da bi se omočila sklenitev dogovora med različnimi tradicijami v Bosni in Hercegovini o skupnem standardu ali skupnem kodeksu glede načina delovanja policije?
Tak dogovor že obstaja na področju mejne zaščite, ne pa tudi na področju policije.
predsedujoči Svetu. - (PT) Hvala za vaše vprašanje, predlog in mnenje.
Seveda z velikim zanimanjem pričakujemo predloge novega posebnega predstavnika v zvezi z vprašanjem reforme policije v Bosni in Hercegovini v okviru poglavja o policijskem sodelovanju.
Če bodo oblikovani kot točka, ki jo predlaga posebni predstavnik za Svet, in kot rešitev ali predlog visokega predstavnika - ki se neposredno ukvarja s to zadevo, ki je, kot ste pravilno navedli, bistvena za stabilnost Bosne in Hercegovine -, če bi bil pripravljen tak predlog in nam predložen, bi ga Svet seveda preučil.
Menimo, da je treba upoštevati vse predloge in možnosti, ki lahko zares pripomorejo k uresničitvi končnega in bistvenega cilja stabilnosti in napredka v Bosni in Hercegovini.
Vprašanja 14, 15 in 16 so bila umaknjena.
Ker avtor ni prisoten, bomo vprašanje št. 17 preskočili.
Zadeva: Evropsko računsko sodišče
Maastrichtska pogodba iz leta 1992 je znatno spremenila institucionalni okvir EU, ko je vanj vključila Evropsko računsko sodišče (člen 7 Pogodbe).
Unija je z določitvijo računskega sodišča za eno od svojih temeljnih institucij pokazala, da preglednosti pripisuje velik pomen in da mora izboljšati svoje delo.
Pogodba o ustavi za Evropo je prav tako spremenila institucionalni okvir, pri čemer je iz njega izključila računsko sodišče, ki je bilo potem uvrščeno med "druge institucije in posvetovalne organe" v poglavje II naslova IV Pogodbe.
Sedanje delo na novi pogodbi ne vključuje načrtov o spremembi "institucionalnega okvira", kar posledično pomeni poslabšanje statusa zunanjega revizorja evropskih institucij.
Ali lahko Svet glede na to, da bi morala Unija povečati svojo odgovornost do državljanov, razloži svojo odločitev za znižanje statusa računskega sodišča?
predsedujoči Svetu. - (PT) To vprašanje bo verjetno dobilo najhitrejši odgovor na tem zasedanju, ker dejansko ni naloga Sveta, da komentira delo medvladne konference za reformo pogodbe, ki se je, kot vemo, začela 23. julija 2007.
(PL) Gospod predsednik, resnično menim, da je to vprašanje za Svet, zlasti ker zdaj govorimo o novi pogodbi, ki naj bi bistveno spremenila Evropsko unijo, pri čemer je uvrstitev računskega sodišča med "druge institucije in posvetovalne organe" očitna degradacije te institucije v smislu, kako jo obravnavajo državljani.
Nadzorna funkcija računskega sodišča ne pomeni le spremljanja izdatkov in preverjanja, ali so bila naša skupna sredstva - javna sredstva Evropske unije - pravilno razporejena; računsko sodišče je čuvaj proračunske discipline po vsej Evropski uniji, vključno s Svetom, Parlamentom in Evropsko komisijo.
Njegova priporočila in presoje nam vsem pomagajo pri našem delu.
Pomemben položaj računskega sodišča mora biti jasen in viden vsem državljanom EU, ker je to tudi institucija, ki potrjuje zaupanje državljanov v EU kot celoto.
Če menite, da to ni zadeva za Svet, potem želim vedeti, za koga je, ker pristojnost Sveta - in pristojnost za delo, ki se trenutno izvaja - vključuje tudi postavitev računskega sodišča na ustrezno mesto, pri čemer je po mojem mnenju ustrezno mesto tam, kjer se nahajajo vse najpomembnejše institucije EU (govorim o novi pogodbi, ki jo zdaj pripravljamo).
predsedujoči Svetu. - (PT) Seveda sem vzel na znanje vašo zaskrbljenost in vaše pripombe, vendar sem jaz tukaj kot predstavnik Sveta.
Svet kot tak ni pristojen za pripombe o medvladni konferenci, na kateri države članice sedijo za mizo in razpravljajo o določenih točkah kot države članice, to pomeni neodvisne suverene države, ki delujejo popolnoma neodvisno kot države članice.
Zato Svet nima pristojnosti za pripombe v zvezi s tem.
Medvladna konferenca ima svoje organe, svoje strukture in predsedstvo, vendar bomo seveda ustrezno upoštevali vse predloge, kritike in nasvete, ki jih želite dati za pospešitev dela na medvladni konferenci, če tako želite.
Vendar Svet Evropske unije, kot pravim, ni pristojen za komentiranje dela medvladne konference glede na sodno naravo te konference.
Ker avtorja nista prisotna, bomo vprašanji 19 in 20 preskočili.
Zadeva: Ločevanje med državami članicami v schengenskem območju in zunaj njega
Ali lahko Svet ob upoštevanju izjav irskega predsednika vlade Bertieja Aherna in britanskega predsednika vlade Gordona Browna, ki navajata, da sta morali državi prenehati ločevati med državami članicami, ki so del schengenskega območja, in tistimi, ki to niso, ter glede na prednostne naloge portugalskega predsedstva v zvezi s schengenskim območjem razloži, kako namerava odpreti dodatne mejne kontrole in izboljšati sodelovanje med schengenskimi in neschengenskimi državami članicami pred koncem predsedovanja?
predsedujoči Svetu. - (PT) Na zasedanju 12. in 13. junija 2007 je Svet pozval portugalsko predsedstvo, da se drži časovnega razporeda obiskov za ocenjevanje schengenskega informacijskega sistema, zato da bodo do novembra 2007 sprejeti sklepi iz člena 3(2) Akta o pristopu iz leta 2003, ki za države članice, ki so k Evropski uniji pristopile leta 2004, določa, da morajo do konca decembra 2007 odpraviti mejne kontrole na notranjih kopenskih mejah in morskih mejah ter najpozneje do marca 2008 na zračnih mejah, takoj ko bodo vsi pogoji izpolnjeni.
V zvezi z Irsko in Združenim kraljestvom člen 4 protokola 2 Amsterdamske pogodbe, ki schengenski pravni red vključuje v območje uporabe Evropske unije, navaja, da lahko Irska in Združeno kraljestvo Velika Britanija in Severna Irska, ki ju schengenski pravni red ne zavezuje, kadar koli zaprosita za sodelovanje pri nekaterih ali vseh določbah pravnega reda.
Ti državi članici do zdaj nikoli nista zaprosili za uporabo določb schengenskega pravnega reda v zvezi z odpravo kontrole oseb na notranjih mejah.
Ker Irska in Združeno kraljestvo tega nista zahtevala, predsedstvo Sveta v zvezi s tem ne more kaj dosti narediti.
Hvala za vaš odgovor.
Britanski predsednik vlade Gordon Brown in irski predsednik vlade Bertie Ahern sta izjavila, da sta morali obe državi odpraviti razlikovanje med schengenskimi in neschengenskimi državami.
Vendar ste v svojem odgovoru povedali, da od nobene od teh dveh držav niste dobili uradne zahteve.
Ali ste od Združenega kraljestva ali Irske prejeli kakšno neformalno zahtevo v zvezi s tem vprašanjem in ali lahko po možnosti opišete, kako je mogoče, da se ne uporablja cel schengenski pravni red, ampak le del?
predsedujoči Svetu. - (PT) K temu vprašanju ne morem dodati kaj več, kot sem povedal pri prvem odgovoru.
Seveda schengenski sporazum vsebuje določbe in člene o uporabi in področju uporabe sporazuma, ki jih moramo upoštevati.
Zadeva: Ustanovitev pododbora za človekove pravice EU-Izrael
Novembra 2005 je pododbor za politični dialog in sodelovanje EU-Izrael ustanovil delovno skupino za človekove pravice EU-Izrael.
Ali bo Svet preučil preoblikovanje delovne skupine za človekove pravice EU-Izrael v pododbor za človekove pravice, ki bi se sestajal pogosteje kot delovna skupina (ki se je do februarja 2007 sestala le dvakrat) ter bi se lahko redno in sistematično posvetoval s civilno družbo v Izraelu, na zasedenih palestinskih ozemljih in v EU, da bi ocenil položaj človekovih pravic v Izraelu in na zasedenih palestinskih ozemljih?
predsedujoči Svetu. - (PT) Delovna skupina za človekove pravice EU-Izrael, ustanovljena na zasedanju pododbora za politični dialog in sodelovanje EU-Izrael 21. novembra 2005, je platforma, ki omogoča izvedbo rednih, sistematičnih in poglobljenih analiz ter razprave obeh strani o vprašanjih človekovih pravic, kot si želi poslanec in kot si želi Svet.
Poleg tega so človekove pravice stalna tema na vseh ravneh političnih stikov med EU in Izraelom.
Organizacije civilne družbe, ki jih je v vprašanju omenil poslanec, že prispevajo k tem izmenjavam.
Iskreno mislim, da to ni noben odgovor.
Vprašal sem, ali se bo delovna skupina, ki se je od leta 2005 sestala samo dvakrat, preoblikovala v pododbor za človekove pravice.
Po štiridesetih letih zasedbe palestinskega ozemlja se človekove pravice Palestincev očitno stalno kršijo, kar je posledica izraelske zasedbe palestinskega ozemlja.
Pozivam Svet, da izrazi svoje stališče glede preoblikovanja delovne skupine za človekove pravice v pododbor, ki bi se redno sestajal in izvajal nekakšen pritisk na izraelske organe, da spoštujejo merila za spoštovanje človekovih pravic, kar se pričakuje od vseh civiliziranih družb in demokracij.
predsedujoči Svetu. - (PT) Poslancu želim povedati, da sta, kot sem rekel, spoštovanje in varstvo človekovih pravic stalni temi v dialogu med EU in tretjimi državami.
Gre za eno od skrbi Sveta, ki je stalna in trajna pri vseh predsedstvih Sveta, kar velja tudi za portugalsko predsedstvo.
Portugalska je posebno pozorna na človekove pravice zaradi svojih zgodovinskih razlogov.
Prav včeraj sem nekaterim poslancem Evropskega parlamenta poudaril, da smo, ker smo imeli na Portugalskem diktaturo do leta 1974, še posebno občutljivi v zvezi z vsem, kar se nanaša na demokracijo, pravno državo in človekove pravice.
Te teme so nam še posebno blizu in zato so sestavni del našega dialoga s tretjimi državami, vključno z Izraelom. Ta vprašanja vedno vključujemo v naš redni dialog z izraelskimi organi.
Zadeva: Razmere v Zimbabveju
Politične in gospodarske razmere v Zimbabveju naj bi dosegle razsežnost, ki ogroža življenja ljudi.
Policija je aretirala več kot 1 300 lastnikov in oskrbnikov trgovin, ki niso želeli za polovico zmanjšati cen svojih izdelkov, kot je ukazala vlada predsednika Mugabeja.
Zmanjšanje cen za polovico je povzročilo panično kupovanje v velikih verigah trgovin.
Osnovna živila, kot so sladkor, kuhinjsko olje in kruh, so zdaj dosegljiva le na črnem trgu.
Bencinske črpalke so prazne.
Po besedah prič so podporniki vladne stranke oropali več trgovin.
Inflacija, ki je najvišja na svetu, je rezultat stalnega tiskanja denarja, s katerim vlada plačuje državne uradnike, policiste in vojake.
Po besedah opozicijske stranke MDC vlada poskuša devet mesecev pred predsedniškimi volitvami pridobiti glasove revnih prebivalcev.
Predstavniki vladne stranke Zanu-PF naj bi zavrnili poziv južnoafriškega predsednika Mbekija, da bi obiskali Pretorijo.
Kakšno je stališče Sveta?
Ali bo vlado pozval, naj ustrezneje prevzame svoje odgovornosti v tej krizi?
predsedujoči Svetu. - (PT) Svet pozorno spremlja kritične politične in gospodarske razmere v Zimbabveju.
Svet je o tem vprašanju razpravljal na seji dne 23. aprila 2007, na seji dne 22. julija, torej pred kratkim, pa je pridobil dodatne informacije o tej težavi.
Strategija Sveta je bila javno znana vse od prve uvedbe omejevalnih ukrepov.
Svet se je leta 2002 odločil za uvedbo omejevalnih ukrepov proti zimbabvejskim voditeljem ter izjavil, da dokler se bodo človekove pravice še naprej kršile, bo Svet ohranil omejevalne ukrepe proti vladi v Zimbabveju in tistim, ki so odgovorni za takšne kršitve ter za kršitve pravice do svobodnega izražanja, združevanja in mirnega zbiranja.
Poleg tega je Svet izjavil, da se bodo takšni ukrepi odpravili šele, ko se bodo vzpostavile razmere, ki zagotavljajo spoštovanje človekovih pravic, demokratičnih načel in pravne države.
Svet je 23. aprila kot odgovor na nedavna nasilna dejanja in kršitve človekovih pravic razširil seznam prepovedi izdaje vizumov.
Po uvedbi omejevalnih ukrepov si je Svet prizadeval za vključitev afriških večstranskih institucij.
Svet je vprašanje Zimbabveja sistematično vključil na dnevni red vseh ministrskih srečanj, organiziranih v sodelovanju z Južnoafriško razvojno skupnostjo po uvedbi ukrepov.
EU je na vprašanje Zimbabveja opozorila tudi komisijo Združenih narodov za človekove pravice.
Svet je pohvalil zlasti pobudo Južnoafriške razvojne skupnosti in mandat predsednika Mbekija za pospeševanje dialoga med opozicijo in vlado ter imenovanje gospoda Kikweteja kot predsednika enega od organov Južnoafriške razvojne skupnosti.
Svet z zanimanjem pričakuje prve rezultate teh afriških pobud in bo po potrebi ustrezno prilagodil svoje stališče.
(NL) Gospod predsednik, razmere v Zimbabveju milo rečeno postopno postajajo brezupne.
Žal mednarodna skupnost, vključno z EU, nemočno stoji ob strani.
Svetu želim zastaviti kratko dodatno vprašanje, ker portugalsko predsedstvo v Lizboni 8. in 9. decembra organizira vrh EU-Afrika.
To v preteklih letih ni bilo mogoče, ker se ni dosegel dogovor o vprašanju, ali naj se povabi predsednika Mugabeja.
Moje vprašanje je zelo konkretno, zato pričakujem podobno konkreten odgovor: ali namerava predsedstvo predsednika Mugabeja povabiti na decembrski vrh v Lizboni?
In drugič, na kakšen način bo Svet na vrhu izrazil vprašanje razmer v Zimbabveju?
predsedujoči Svetu. - (PT) Kot sem že navedel, EU pozorno spremlja razmere v Zimbabveju in je sprejela ukrepe, ki so po njenem mnenju za takšen položaj najustreznejši.
Na drugi strani je Evropski svet v svojih ugotovitvah z zasedanj vedno jasno navedel, da je za Evropsko unijo strateško pomembno, da nadaljuje s splošnim, celovitim in izčrpnim dialogom z Afriko kot celoto.
Prav ta mandat, ki nam ga podeljuje Evropski svet, izraža interes za ta celovit dialog in našo zavezanost temu dialogu, ki mora potekati z afriškimi državami, ker moramo z Afriko razpravljati o veliko vprašanjih in sodelovati na več različnih področjih.
V skladu s tem ciljem in to namero je portugalsko predsedstvo odločeno izvesti drugi vrh EU-Afrika decembra v Lizboni.
Prepričani smo, da je vrh v našem interesu in v interesu drugih držav članic ter v interesu EU in Afrike.
Z Afriko moramo razpravljati o priseljevanju, gospodarstvu, trgovini, energiji, podnebju ter seveda tudi o človekovih pravicah in odgovornem vodenju države, ki so vprašanja, o katerih smo že razpravljali tudi na prvem vrhu, ki je potekal leta 2000 v Kairu med prejšnjim portugalskim predsedovanjem.
To je cilj, ki smo ga določili za naše predsedovanje, in cilj, za katerega si bomo še naprej prizadevali v tesnem sodelovanju z našimi partnerji v EU in Afriki.
Zadeva: Severnoevropski plinovod
Med nemškim predsedovanjem EU je predstavnik te države izjavil, da projekt severnoevropskega plinovoda Nord Stream vključuje zasebna podjetja in ni pod nikakršnim vplivom EU.
Nemški zunanji minister Frank-Walter Steinmeier je 15. julija 2007 v intervjuju za litvansko televizijo izjavil, da projekt Nord Stream ni nemški in ruski, ampak vseevropski projekt.
EU bi nasprotovala temu projektu, če bi to škodilo litvanskim energetskim in okoljskim interesom.
Kakšno je stališče portugalskega predsedstva v zvezi s tem?
Ali je Nord Stream zasebni projekt ali projekt EU?
Kakšna je njegova vloga v prihodnji skupni energetski politiki EU?
predsedujoči Svetu. - (PT) Kar zadeva pripombe poslanca in prvo vprašanje, želim poudariti, da Svet ne razpravlja o poročanju medijev.
Drugič, kot odgovor na drugo vprašanje Svet spoštovanega poslanca opozarja, da je Nord Stream zasebni projekt, ki ga izvaja Nord Stream AG kot mešana družba.
Kot je Svet navedel v svojem odgovoru na ustno vprašanje, ki ga je predložil Nils Lundgren in zadeva rusko-nemški plinovod v Baltskem morju, je v odločbi Evropskega parlamenta in Sveta št. 1364/2006/ES gradnja plinovoda med Rusijo in Nemčijo prek Baltskega morja razglašena kot projekt evropskega interesa.
Za bolj podrobno pojasnilo te izjave Svet priporoča poslancem, da preučijo odgovor na to vprašanje.
V zvezi s tretjim vprašanjem Svet poudarja, da je gradnja novega plinovoda v severni Evropi po tej poti v skladu s ciljem energetske politike Evropske unije za izboljšanje varnosti oskrbe Skupnosti z energijo.
V akcijskem načrtu Skupnosti, ki ga je marca 2007 pripravil Evropski svet, je kot eno od sredstev za izboljšanje varnosti oskrbe navedena učinkovita diverzifikacija energetskih virov in transportnih poti.
Pravni red Skupnosti se bo vedno uporabljal v celoti, kadar bo to potrebno, vključno zlasti z zakonodajo Skupnosti o okolju, za tiste dele plinovoda, ki so izgrajeni na ozemlju držav članic EU.
(LT) Težko razumem, ali je ta projekt zasebne narave ali projekt EU.
Plinovod poteka prek Baltskega morja, ob katerem se ne nahajata le dve državi, ampak je teh držav več.
Obstaja resna nevarnost, da se bo premaknilo orožje, ki leži na morskem dnu.
Projekt se ni niti še začel, Rusija in Nemčija pa že nasprotujeta tej trasi.
Povedati moram, da je zdaj težko razumeti, čigav projekt je to.
Ali je to zasebni projekt ali projekt EU?
Plinovod poteka prek Baltskega morja, ob katerem se ne nahajata le dve državi, ampak je teh držav več.
Obstaja resna nevarnost, da se bo premaknilo orožje, ki leži na morskem dnu.
Projekt se ni niti še začel, Rusija in Nemčija pa že nasprotujeta tej trasi, ker je bilo ugotovljeno, da je pod morjem v bližini Danske, Finske, Estonije in Švedske veliko orožja iz druge svetovne vojne.
Ali je to lahko zasebni projekt, če poleg težav z oskrbo z energijo, torej težav z oskrbo s plinom za bližnje države, povzroča tudi ekološke težave v Baltskem morju?
predsedujoči Svetu. - (PT) V zvezi s tem vprašanjem nimam veliko dodati, saj sem že v svojem prvem odgovoru povedal vse, vendar želim zlasti ponoviti našo obljubo, da se bo pravni red Skupnosti uporabljal v celoti, kadar bo to potrebno in vedno v primeru okoljskih vprašanj.
Zato upam, da naša izjava pojasnjuje in zagotavlja odgovor na zaskrbljenost, ki jo je izrazil poslanec.
Zadeva: Mordechai Vanunu obsojen na šestmesečno zaporno kazen
Mordechaija Vanunuja, nekdanjega jedrskega tehnika in pacifista, ki je svoje delo opravljal več kot 20 let, je jeruzalemsko sodišče obsodilo na šestmesečno zaporno kazen, ker je (po navedbah izraelskih organov) kršil pogoje upravne uredbe, ki omejuje njegovo svobodo govora in gibanja.
Vanunuja so nasilno odpeljali iz Rima v Izrael, kjer so ga zaprli in obtožili visoke izdaje, ker je za časopis Sunday Times govoril o izraelskem programu jedrskega orožja.
Sodilo se mu je za zaprtimi vrati in obsojen je bil na 18 let v zaporu, od tega pa naj bi jih 11 preživel v samici.
Ob njegovi izpustitvi iz zapora leta 2004 je bila na podlagi navedene uredbe njegova svoboda precej omejena; prepovedani so mu bili zlasti kakršni koli stiki z ljudmi, ki niso iz Izraela, dostop do veleposlaništev in konzulatov, raba mobilnega telefona, dostop do interneta ali odhod iz Izraela.
Kakšne ukrepe namerava sprejeti Svet v odnosu do izraelskih organov kot odgovor na te kršitve temeljnih pravic svobodnega govora in gibanja?
predsedujoči Svetu. - (PT) Kot je razvidno iz naših odgovorov na vprašanja,, in, Svet z zanimanjem spremlja primer Mordechaija Vanunuja, zlasti njegov položaj po izpustitvi leta 2004, ki ga je navedla poslanka v svojem vprašanju.
Zadeva: Napredek v zvezi z direktivo o začasnih delavcih
Kakšni so rezultati začetnega posvetovanja, ki ga je izvedlo portugalsko predsedstvo za doseganje sporazuma o osnutku direktive o začasnih delavcih?
Ali predsedujoči Svetu pričakuje, da se bo o spremenjenem predlogu direktive v Svetu glasovalo v času tega predsedovanja, ter kakšen časovni okvir je določil za neuradna in uradna pogajanja v zvezi s tem vprašanjem?
predsedujoči Svetu. - (PT) Povedati moram, da se je na podlagi predhodnega posvetovanja z državami članicami portugalsko predsedstvo odločilo, da ponovno začne razpravo o predlogu direktive o začasnih delavcih, za katero menimo, da je pomemben del razprave o prožni varnosti.
Ker Svet tega dokumenta od leta 2004 ni obravnaval, je treba upoštevati do zdaj doseženo stopnjo in razmisliti o možnih načinih za napredovanje.
Predsedstvo bo v kratkem sprejelo ukrepe v zvezi s tem.
Predsedniku se zahvaljujem za njegove tople besede.
Prožna varnost je zares dobro načelo, s čimer se strinjajo Parlament in evropske institucije.
Vendar veliko ljudi meni, da je prožnosti veliko; kje pa je varnost?
Direktiva o začasnih delavcih je še vedno pravi preskus tega varnostnega vidika.
Zanima me, ali predsedujoči Svetu meni, da so zdaj v Evropskem svetu ministrov kakršne koli ovire, ki preprečujejo napredek.
Ali je predsednik kljub uspešnemu delu predsedstva prepričan, da bo lahko Svet dosegel sporazum med mandatom naših portugalskih kolegov?
predsedujoči Svetu. - (PT) Poslancu se zahvaljujem za vprašanje.
Kot sem navedel, je to dokument, v zvezi s katerim želi portugalsko predsedstvo delovati in napredovati.
Vedno smo menili, da je uspeh predsedovanja odvisen zlasti od samega predsedstva, vendar mora temeljiti tudi na zavezanosti, sodelovanju in pripravljenosti vseh držav članic za napredovanje.
To je eden od primerov, ki ga brez soglasja vseh držav članic nikakor ne moremo ugodno rešiti.
Zadovoljni moramo biti, če bomo med portugalskim predsedovanjem dosegli vsaj večji napredek, tudi če ne bomo dosegli popolnega soglasja.
Za to si bomo prizadevali v upanju, kot sem navedel, da bodo naši partnerji lahko sprejeli naša priporočila in predloge ob upoštevanju realističnega pristopa k temu vprašanju, ker se zavedamo, da gre za zapleteno razpravo in zapleteno vprašanje, kar dokazuje preteklost te direktive.
V zvezi s prožno varnostjo vam lahko povem, da za Portugalsko in to portugalsko predsedstvo prožna varnost pomeni tako prožnost kot varnost, ki sta po našem mnenju neločljivi.
Najlepša hvala.
Na vprašanja, ki zaradi pomanjkanja časa niso bila obravnavana, bo odgovorjeno pisno (glej Prilogo).
S tem se zaključuje čas za vprašanja.
(Seja je bila prekinjena ob 19.00 in se je nadaljevala ob 21.00.)
Potek dialogov in posvetovanj o človekovih pravicah s tretjimi državami (razprava)
Naslednja točka je poročilo gospe Valenciano Martínez-Orozco v imenu odbora za zunanje zadeve o poteku dialogov in posvetovanj o človekovih pravicah s tretjimi državami.
poročevalka. - (ES) Gospa predsednica, nastanek Evropske unije so navdihnile neodtujljive vrednote.
Enako kot pozorno spremljamo naše države članice za zagotovitev, da ne kršijo pravice do svobode, življenja ali demokracije, moramo prek dialoga odločilno vplivati na tiste države, s katerimi imamo politične, trgovinske, gospodarske ali partnerske odnose, da bodo tudi te države spoštovale človekove pravice.
Zaradi zapletenosti in obsega zunanjih odnosov EU bi lahko dialog in posvetovanja o človekovih pravicah s tretjimi državami ostali neopaženi ali v ozadju.
Če bi do tega prišlo in bi to dovolili, bi bila to zelo resna napaka.
To poročilo obravnava vidike, ki so nujni za izboljšanje naloge, ki je obveznost EU na podlagi člena 11 Pogodbe EU in spada na področje politične etike.
Človekove pravice morajo biti simbol zunanje politike EU in EU mora uporabiti svoj vpliv za izboljšanje življenjskih razmer ljudi v državah, s katerimi vzdržuje odnose.
To je eden od ključnih političnih elementov v tem poročilu.
Ko se pogajamo o gospodarskih ali trgovinskih sporazumih z državo, v kateri se kršijo temeljne pravice, ne moremo razpravljati o številkah, sporazumih in pogodbah ter hkrati nečastno prezreti razmere, ki jih trpijo državljani te države.
Če človekovih pravic ne vključimo v pogajanja, bo to pomenilo veliko brezobzirnost.
Prav tako moramo natančno preučiti vlogo, ki jo imajo civilna družba in zagovorniki človekovih pravic, ki so pomembni glasniki, bistveni za napredek v vseh zatiranih družbah.
Poročilo, o katerem razpravljamo danes, ocenjuje enega od glavnih instrumentov Evropske unije za doseganje ciljev, ki sem jih navedla, in jasno opredelitev vloge, ki jo želimo imeti v svetovnem redu.
Le prek spoštovanja in vzajemnosti lahko napredujemo pri pospeševanju človekovih pravic.
Nikakor ni mogoče delovati prek vsiljevanja in paternalizma.
Nismo pristojni za pridiganje, imamo pa obveznost za ohranjanje doslednosti v naših zunanjih odnosih in spodbujanje odnosov z državami, ki dosegajo napredek, pri čemer se moramo izogibati neravnovesjem in poljubnemu obravnavanju, ki zmanjšujeta našo verodostojnost.
Poročilo, ki ga predstavljam v Parlamentu, poziva k delovanju na treh ravneh; zahteva večjo doslednost pri vodenju dialogov in pogajanj, kar bo zahtevalo boljše usklajevanje med Svetom, ki na tej razpravi žal ni prisoten, Komisijo in Parlamentom na podlagi mehanizma za lažjo komunikacijo in preprečevanje protislovij med različnimi institucijami Skupnosti.
Dejansko gre za to, da imamo enotno stališče.
Gre tudi za preglednost pri vodenju dialogov in posvetovanj, ki mora biti na področju človekovih pravic načelo in ne izjema.
Prilagodljivost in pragmatizem, ki se zahtevata za doseganje posebnih rezultatov, ne smeta zakriti stanja v zvezi z dnevnim redom, cilji ali rezultatom dialoga.
Gospe in gospodje, pozivamo k večji vlogi Evropskega parlamenta, saj pri upravljanju tega instrumenta dejansko manjka prav to, ne da bi za to obstajala kakršna koli pravna utemeljitev.
Evropski parlament je pripravljen odgovorno delovati na področju svojih zunanjih pristojnosti.
Parlament se je uveljavil kot ključna evropska institucija na področju človekovih pravic, ki so postale njegova središčna točka, in namerava uporabiti vse razpoložljive metode za izvajanje svoje naloge političnega poroka za zunanje delovanje Unije.
Evropski parlament od Komisije in Sveta zahteva, da prisluhneta priporočilom iz tega poročila, ki uživajo široko podporo vseh političnih skupin v tem parlamentu, in jih uresničita.
Gospe in gospodje, stališče Parlamenta mora biti jasno izraženo.
Zavedamo se, da bodo naše želje zahtevale veliko prizadevanja, zato razmišljamo o potrebi po razširitvi sredstev, dodeljenih službam za človekove pravice v Komisiji in Svetu, čeprav Svet v tej razpravi ni prisoten.
Vseeno je to minimalna zahteva za Evropsko unijo, ki pred celotnim svetom zatrjuje, da so človekove pravice neodtujljiva evropska pravica.
Če želimo doseči verodostojnost, si moramo skupaj prizadevati za ta cilj.
komisar. - Gospa predsednica, poročilo, ki ga je pripravila poročevalka, gospa Valenciano Martínez-Orozco, in resolucija, predložena Parlamentu, obravnavata zelo pomemben, vendar hkrati vedno bolj zapleten instrument zunanje politike Evropske unije o človekovih pravicah.
Komisarka Ferrero-Waldner (ki obžaluje, da se danes ni mogla udeležiti te razprave) je skladno s tem dala navodila svojim službam, da zagotovijo vso podporo poročevalki pri njeni težki nalogi spremljanja poteka dialogov in posvetovanj o človekovih pravicah s tretjimi državami.
Poročilo pomeni dodaten prispevek k izjemnemu delu Parlamenta pri ocenjevanju mehanizmov EU na področju človekovih pravic, ki vključuje redna letna poročila, poročilo gospoda Agnoletta glede klavzul o človekovih pravicah, študijo Evropskega meduniverzitetnega centra o vplivu dejavnosti Parlamenta na področju človekovih pravic in študijo v zvezi s smernicami o mučenju.
Poročilo prav tako koristno dopolnjuje redno preverjanje dialogov in posvetovanj Sveta in Komisije o človekovih pravicah.
Komisija čestita poročevalki in Parlamentu za poročilo ter podrobno analizo in priporočila v zvezi z dialogi in posvetovanji Evropske unije o človekovih pravicah.
Komisija meni, da med vsemi instrumenti za človekove pravice, ki so na voljo, dialogi verjetno zagotavljajo najboljšo možnost za zagotovitev pozitivnih in dolgoročnih rezultatov pri razvoju spoštovanja človekovih pravic po vsem svetu, če smo le pripravljeni vanje vložiti dovolj časa in energije.
Prepričani smo, da lahko Evropska unija uspešno izboljša razmere na področju človekovih pravic v tretjih državah le s potrpežljivim povezovanjem in prepričevanjem, ne le v dvostranskih odnosih, ampak tudi v okviru večstranskih organov, kot dokazuje razvoj dogodkov v Svetu za človekove pravice.
Zaradi različnih in številnih dialogov ter posvetovanj Evropske unije o človekovih pravicah s tretjimi državami, katerih število poleg tega vedno bolj narašča, je kakršna koli splošna ocena zelo težko izvedljiva.
Strukturirani dialogi, kot je dialog s Kitajsko, dialogi, ki temeljijo na sporazumih, kot na primer dialogi s številnimi sosednjimi državami, posvetovanja s podobno mislečimi partnerji, kot sta ZDA in Kanada, ali lokalni dialogi trojke z več državami se med seboj razlikujejo z različnih vidikov, na primer glede pogostosti, politične ravni, vrste sogovornikov, poglobljenosti razprav ali dejstva, da so nekateri povezani z dogodki civilne družbe, drugi pa ne.
Komisija meni, da je takšna raznolikost dokaz dinamike in možnosti instrumenta za dialog ter prednost, ki jo je treba ohraniti in nikakor ne pomeni pomanjkljivosti tega instrumenta.
V smernicah EU glede dialoga o človekovih pravicah in sporazumu iz Cotonouja (AKP-EU) je poudarjeno, kako pomembna je prilagodljivost, da se upoštevajo različne razmere v državah, njihov postopni razvoj ter dinamičen odnos med katero koli tretjo državo in Evropsko unijo.
Zato ni priporočljivo, da se ob upoštevanju skupnih temeljev in ciljev dialoga strogo uskladijo vse njegove podrobnosti.
Da se zagotovi učinkovitost tega instrumenta, mora biti oblikovan po meri in biti sposoben prilagajanja spremenljivim okoliščinam.
Poleg tega je treba upoštevati, da so različni dialogi in posvetovanja na različnih stopnjah razvoja.
Pri dialogu s Kitajsko ali posvetovanjih s podobno mislečimi državami so se v večletnem obdobju razvile bolj ali manj usklajene podrobnosti, kar omogoča precej intenzivne in poglobljene razprave.
V drugih primerih, kot so dialogi s sosednjimi državami, se ta instrument še vedno izboljšuje, dialogi pa so v fazi vzpostavljanja potrebnega zaupanja, da se omogočijo resnično pomembne izmenjave.
Zato smo prepričani, da bodo tudi v teh primerih vprašanja, kot je zaželeno sodelovanje strokovnjakov iz resornih ministrstev, sodelovanje civilne družbe ali obravnava posameznih primerov, sčasoma postala izvedljiva, potem ko bo vzpostavljena trdna podlaga za izvajanje.
Na koncu vam lahko zagotovim, da bomo priporočila za Komisijo natančno preučili, hkrati pa lahko računate na našo zavezanost izboljšanju obveščanja Parlamenta, da se bo omogočila večja preglednost dialogov in posvetovanj o človekovih pravicah.
pripravljavka mnenja za odbor za pravice žensk in enakost spolov. - (DE) Gospa predsednica, gospe in gospodje, na začetku se iskreno zahvaljujem poročevalki za njeno poročilo.
Veseli me, da je v celoti upoštevala moje priporočilo iz mnenja v imenu odbora za pravice žensk in enakost spolov.
Posebno pozornost je treba nameniti vlogi žensk v dialogu o človekovih pravicah s tretjimi državami, kar zadeva njihovo zdravje in varnost.
Človekove pravice vključujejo pravico žensk, da se odločajo o svojem življenju in reprodukciji brez diskriminacije, prisile in nasilja.
Žal dialogi o človekovih pravicah tega še ne upoštevajo ustrezno.
v imenu skupine PPE-DE. - (RO) Gospa predsednica, v imenu Evropske ljudske stranke pozdravljam oblikovanje tega poročila, ki je zelo pomembno za prihodnost dialoga in posvetovanj EU s tretjimi državami ter za vlogo Evropskega parlamenta.
Evropska unija je predvsem unija demokratičnih vrednot, ki spodbujajo mir, strpnost in spoštovanje človekovih pravic.
Zato je bistveno, da se vsak dialog, ki se začne in izvaja s tretjimi državami, osredotoči na potrebo po zagotovitvi in zaščiti temeljnih svoboščin in človekovih pravic v Evropi in po vsem svetu.
To poročilo predlaga rešitev za izboljšanje poteka dialoga in posvetovanj EU s tretjimi državami na področju človekovih pravic.
Zato se osredotoča na tri koncepte za izboljšanje učinkovitosti: skladnost dialoga in posvetovanj, preglednost in prepoznavnost.
Pomembna je tudi dejavnejša udeležba Evropskega parlamenta v tem procesu.
Mislim, da je sodelovanje Evropskega parlamenta v tem dialogu njegova zakonita pravica, da izvaja demokratični nadzor, ki so mu ga dodelili evropski državljani.
Poročevalki se zahvaljujem za naklonjenost pri analizi dialoga s sosednjimi državami na vzhodu EU, ki je vključena v poročilo.
Glavna prednostna naloga zunanje politike Evropske unije je vzpostavitev pravega demokratičnega območja na naši vzhodni meji, pri čemer je treba dialog o človekovih pravicah obravnavati kot zelo pomemben instrument.
Oblikovanje skupnih podkomisij za človekove pravice bi bil pomemben korak tudi za sosednje države, v katerih prihaja do stalnega slabšanja razmer na področju človekovih pravic.
Osredotočiti se želim na eno vprašanje, čeprav ni del sosedske politike.
Tudi Rusija je eden od vzhodnih partnerjev, ki bi morali končno sprejeti, da lahko neposredni dialog na področju človekovih pravic povzroči le boljše življenje njenih državljanov.
Na koncu pa moram omeniti še ustrezno vključitev pravic žensk v to poročilo.
v imenu skupine PSE. - (FR) Gospa predsednica, poročilo gospe Valenciano zadeva bistven vidik evropskih vrednot: dialog o človekovih pravicah.
Ta dialog, naveden v različnih sporazumih z več državami in v različnih instrumentih, je na nek način znak tako imenovane mehke moči, ki jo predstavlja Evropa.
To poročilo je bilo sprejeto s širokim soglasjem.
Danes je edine preostale predloge sprememb predložila skrajno desničarska skupina Identiteta, tradicija in suverenost.
Presenetljivo je, da so vse te predloge sprememb podpisali moji rojaki, člani stranke Vlaams Belang.
Kaj ta skupina, ki je pred kratkim zbudila precej pozornosti v Bruslju s svojim zagovarjanjem demonstracij proti islamu, ki so jih oblasti prepovedale, pravzaprav želi?
To je zelo zanimivo.
Prvič, človekove pravice želijo omejiti na državljanske in politične pravice ter iz besedila odstraniti socialne, okoljske, ekonomske in kulturne pravice.
Medtem ko se sklicujejo na mednarodni pakt Združenih narodov o državljanskih in političnih pravicah, zanemarjajo dejstvo, da je hkrati generalna skupščina ZN glasovala tudi o mednarodnem paktu o ekonomskih, socialnih in kulturnih pravicah, na kar hitro pozabijo.
Drugič, predlagajo povezovanje pohabljanja spolnih organov, prezgodnjih porok in trgovine z ljudmi z verskimi praksami, nedvomno islamskimi, kar je nesprejemljivo.
Ne, te prakse so obžalovanja vredne; lahko so kulturne, morda plemenske, vendar so kaznive in na noben način niso verske.
In tretjič, skupina ITS napada Turčijo v smislu kritike stranke gospodov Erdogana in Güla, ki nima nobene osnove.
Na koncu želim poudariti, da je poročilo gospe Valenciano spoštovanja vredno - odprto, vendar hkrati zelo odločno.
Kljub temu nikakor ni popolno.
Samo poglejte odstavek 22, ki navaja, da mora dialog o človekovih pravicah vedno temeljiti na diplomatskem pritisku na vseh ravneh - in govorim Svetu.
Obžalovanja vredno je, da ga nekatere ekstremistične skupine uporabljajo kot mesto za izražanje svoje nestrpnosti in sovraštva.
v imenu skupine ALDE. - (DA) Gospa predsednica, gospe in gospodje, najprej naj pohvalim gospo Valenciano za njeno ustrezno uravnoteženo poročilo in ljubeznivost, ker je vanj vključila veliko predlogov sprememb, ki jih je predložil naš odbor.
Rezultat je jasno in natančno poročilo, ki vključuje več dobrih priporočil za krepitev dialogov EU o človekovih pravicah s tretjimi državami ter spodbujanje človekovih pravic in demokracije.
Pri spodbujanju človekovih pravic mora EU okrepiti svojo proaktivno vlogo, zato me veseli, da je Svet sprejel pobudo za vključitev človekovih pravic v politiko EU.
Ustrezno je, da Evropski parlament zagovarja sistematično vključitev vprašanja človekovih pravic na dnevni red političnih dialogov in zunanje politike EU.
Le prek sistematizacije dialogov se lahko izboljša uporaba meril uspešnosti in doseže usklajenost prizadevanj za spodbujanje človekovih pravic.
Vendar EU ne sme določiti tako strogih zahtev, da bi se v dialogu zaradi zahtev po poročanju glede na kazalnike zanemarili njegovi prvotni cilji.
Dialog je treba uporabiti za doseganje privlačnega in zaupanje vzbujajočega političnega prostora, ki poleg ugotavljanja kršitev sledi tudi napredku na področju človekovih pravic.
Priznati moramo, da se dialogi o človekovih pravicah srečujejo s pomembnimi izzivi.
Razmere na področju človekovih pravic so v več državah zelo zaskrbljujoče.
Za odnose EU s pomembnimi trgovinskimi partnerji je bistveno, da namenimo večjo pozornost povezavi med trgovinskimi odnosi in reformami na področju človekovih pravic.
Trgovinske sporazume s tretjimi državami je treba obravnavati kot orodje, katerega posledice niso le gospodarske.
Že od samega začetka je treba vključiti okoljska vprašanja in vprašanja človekovih pravic ter jih obravnavati enako kot gospodarska vprašanja.
Dialog s tretjimi državami mora prispevati k okrepitvi demokratičnih, socialnih, političnih in okoljskih pravic, zato je treba jasno navesti tudi, da morajo trgovinski sporazumi vključevati natančen mehanizem, ki določa, kako in kdaj je mogoče prekiniti sporazum, če eden od trgovinskih partnerjev ne spoštuje klavzul v zvezi s človekovimi pravicami ali demokracijo.
Vseeno ni dvoma, da se največji napredek lahko doseže, če se tretje države spodbuja k izpolnjevanju političnih in gospodarskih zahtev, ki so del sporazumov.
V dvostranskih dialogih moramo ustvariti ravnovesje, ko lahko še vedno izvajamo pritisk, hkrati pa sta njegova podlaga vzajemnost in resnični dialog.
v imenu skupine Verts/ALE Group. - (FR) Gospa predsednica, mislim, da je gospa Valenciano v svojem odličnem poročilu zelo jasno dokazala, da imamo zelo veliko konkretnih predlogov, ki bodo za portugalsko predsedstvo zelo koristni, saj je kot svoj cilj navedlo doseganje oprijemljivih rezultatov na področju človekovih pravic in demokracije.
Skupaj s Komisijo in Svetom že več časa zahtevamo večjo skladnost, preglednost in rezultate v naših razpravah s tretjimi državami.
Vse, kar še moramo storiti, pa je uresničevanje teh besed.
Prepričana sem, da tudi sami veste, da je za večjo učinkovitost dialogov o človekovih pravicah kljub njihovi raznolikosti potrebna le organizacija.
To najprej pomeni določitev jasnih in javnih ciljev, pripisanih vsakemu dialogu, da se doseže skladna skupna strategija, prilagojena na najvišji ravni.
Drugič, to pomeni tudi določitev kazalnikov za zagotovitev ustreznega ocenjevanja rezultatov, doseženih z dialogom, in obveščanja poslancev EP o teh rezultatih, da lahko na primer delegacija med obiskom v državi preveri dosežen napredek in o njem razpravlja s civilno družbo in aktivisti na področju človekovih pravic, da bi lahko bolj ustrezno zaslišala svoje partnerje glede obveznosti, sprejetih v okviru dialoga.
V zvezi s tem še vedno pričakujemo informacije o kazalnikih, ki jih je treba uporabiti za oceno dialoga, ki se je pred kratkim začel z Uzbekistanom.
Tretjič, gre tudi za zagotavljanje, da se človekove pravice upoštevajo pri vseh zunanjih politikah EU, vključno s trgovinsko in migracijsko politiko ter bojem proti terorizmu.
Tu gre za našo verodostojnost v zvezi s človekovimi pravicami.
Na primer, ali lahko kdo pojasni, kako lahko zdaj razpravljamo o izvajanju smernic proti mučenju z Jordanijo v pododboru za človekove pravice, ki je prvi pododbor, ustanovljen v okviru sosedske politike in prikazan kot vzgled, ko vemo, da so evropske države članice prikrile dejstvo, da je ameriška obveščevalna agencija CIA naročala mučenje?
Kako lahko v tem pododboru razpravljamo o mučenju in boju proti njemu?
Naša glavna naloga v vlogi poslancev EP je ocenjevanje ustreznosti ukrepov EU in v zvezi s tem se lahko zanesete na delegacije, odbore in celoten Parlament, ki si bodo še naprej neprekinjeno prizadevali za njihovo izvajanje ne glede na to, ali to pomeni začetek, preusmeritev ali po potrebi prekinitev dialoga.
v imenu skupine GUE/NGL. - (IT) Gospa predsednica, gospe in gospodje, gospe Valenciano se najlepše zahvaljujem, saj njeno pomembno poročilo med drugim izpostavlja ukrepe, ki jih mora Evropska unija še sprejeti v okviru posvetovanj o človekovih pravicah, in torej dejstvo, da je to za vse nas še nedokončan proces.
Mislim, da je njena zahteva za večjo usklajenost in preglednost ter večje vključevanje civilne družbe v zunanjo politiko bistvena.
Zlasti pomembno je potrditi zaključek in ne začetek politike, ki pogosto temelji na dvojnih merilih.
Gospa Flautre je na primer navedla vprašanje mučenja.
Zelo pomembno se mi zdi tudi načrtovanje večje usklajenosti med različnimi organi in ustanavljanje pododborov, zlasti pa okrepitev sodelovanja z nacionalnimi parlamenti in delegacijami Evropske komisije po svetu.
Vseeno mislim, da je v zvezi z vprašanjem dvojnih meril pomembno dejstvo, da tudi mi kot Evropska unija ne izvajamo podpisanih sporazumov.
Govorim na primer o členu 2 pridružitvenih sporazumov.
Vseeno pa se strinjam s pripombo gospe De Keyser glede vloženih predlogov sprememb.
Gospe Valenciano se zahvaljujemo, da je sprejela več naših predlogov sprememb.
Vloženi predlogi sprememb so negativni, razen predloga spremembe, ki ga ni vložila nobena skupina, ampak gospa Flautre, in zadeva boljše spremljanje ter večjo prisotnost in usklajenost po volitvah.
Kot je navedla gospa Valenciano, mislim tudi, da morata Komisija in Svet okrepiti udeležbo Parlamenta v procesu političnega dialoga, upoštevati naše stališče in nam zagotoviti več bolj usklajenih informacij med pogajanji s tretjimi državami in po njih, kot določata člena 21 in 24 Pogodbe.
Prepričana sem tudi, da mora odgovor na to vprašanje poleg napovedi ukrepov na splošno vključevati tudi naložbe v osebje, kar je izjemno pomembno.
Z žalostjo se spominjam na primer vprašanja, ki ga je pred kratkim zastavil Evropski parlament; konferenca predsednikov je zavrnila zahtevo za odbor za človekove pravice, ki bi imel polne pristojnosti.
Mislim, da je bila to napaka, ker bi to lahko pomenilo odlično priložnost za ponazoritev moči in vpliva poenotenja.
v imenu skupine IND/DEM. - (NL) Gospa predsednica, poročevalka je pripravila pomembno poročilo.
Spodbujanje človekovih pravic v državah, s katerimi sodeluje EU, je naloga, ki jo mora Unija opravljati odgovorno.
V zvezi s tem so dejansko zelo pomembni strukturirani dialogi o človekovih pravicah.
Prav zaradi tega in v zvezi s tem poročilom moram žal izpostaviti, da maja lani ni potekal strokovni seminar s Kitajsko.
Vendar ohranjanje dobrih kitajsko-evropskih odnosov zahteva zavezanost na obeh straneh.
Zaradi zaskrbljujočih poročil organizacij, kot so Amnesty International, Psy, Human Rights in China in Compass Direct, o tej zavezanosti dvomim.
"Nasprotnike režima", vključno z verskimi manjšinami in novinarji, se zaradi političnih razlogov zapira v psihiatrične institucije.
Na Kitajskem se dejansko uporablja razvpiti sistem psihiatričnih bolnišnic Ankang, zlasti pred olimpijskimi igrami.
To je obžalovanja vredno.
Zato Svet in Komisijo pozivam, da natančno spremljata razmere na področju človekovih pravic na Kitajskem.
Ohranjanje uravnoteženih odnosov s strateškim partnerjem, kot je Ljudska republika Kitajska, je pomembno, vendar ne za vsako ceno, tako da se praksa pridruži teoriji v zvezi z naslednjim odstavkom iz poročila: "ker so dialogi o človekovih pravicah [...] bistven del splošne strategije Evropske unije, katere cilj je spodbujanje trajnostnega razvoja, miru in stabilnosti."
(SK) Na začetku se želim tudi sama zahvaliti kolegici poslanki gospe Valenciano za njeno delo v zvezi z vprašanjem, ki je najpomembnejše orodje za človekove pravice in kot tako zelo občutljivo; žal se mu pogosto ne namenja zaslužene pozornosti.
Zato se strinjam s stališčem iz tega poročila, da je treba več pozornosti nameniti reformam partnerskih držav na področju človekovih pravic in demokracije.
Mislim, da si bo morala Evropska unija na vse načine prizadevati za razvoj učinkovitejšega in soglasnega odziva na področju mednarodnega sodelovanja in dialoga s tretjimi državami.
Veseli me, da poročilo zagovarja in sprejema sistematično vključevanje zaščite pravic žensk in otrok v vse dialoge in posvetovanja o človekovih pravicah med Evropsko unijo in tretjimi državami.
Kot poročevalka za pododbor za človekove pravice pripravljam strategijo v zvezi s pravicami otrok.
V svojem poročilu poudarjam, da se morajo posamezne določbe o otrocih v oboroženih spopadih medsebojno dopolnjevati in da je treba upoštevati pariške zaveze za zaščito otrok pred nezakonitim zaposlovanjem ali izkoriščanjem s strani oboroženih sil ali skupin.
Poudariti želim, da je treba okrepiti nadzor nad pomočjo, ki jo zagotavlja Evropska unija, na primer kot del humanitarne pomoči, da se prepreči možnost zlorabe sredstev, ki jih Evropska unija zagotovi za izobraževanje ali zdravstveno oskrbo za otroke, za nakup lahkega orožja malega kalibra, ki ga lahko uporabljajo tudi otroci.
Dialog se ne sme omejiti le na vprašanja demokracije ali zaščite državljanskih in političnih pravic; vključevati mora tudi vprašanja, ki neposredno zadevajo Evropsko unijo, na primer okoljska vprašanja ali vprašanja varovanja zdravja.
Pomembno je določiti jasna merila za začetek, začasno prekinitev ali zaključek političnega dialoga in opredeliti cilje, ki jih želimo doseči.
Za doseganje naših ciljev se moramo vključiti v dialog, ne le enostransko ukazovati tretjim državam; prizadevati si moramo za konstruktivno sodelovanje ter sodelovati z lokalnimi organizacijami za človekove pravice in nevladnimi organizacijami, ki delujejo v zadevnih državah.
Zagotoviti je treba dodatno finančno pomoč EU, ki mora biti odvisna od spoštovanja človekovih pravic; dodeljevanje sredstev državam, kjer se človekove pravice ne spoštujejo, je treba odpraviti ali začasno prekiniti.
Gospa predsednica, poročilo gospe Valenciano Martínez-Orozco o spodbujanju človekovih pravic in demokracije je še vedno glavni temelj EU in skupnih vrednot, ki združujejo 27 držav članic.
Prav tako je to ključni del zunanjega vidika našega strateškega povezovanja v širšem Svetu Evrope s 47 državami članicami, v našem čezatlantskem partnerstvu v Natu in s podobno mislečimi državami v Združenih narodih.
Neizogibno je, da smo z razvojem vedno bolj formalnih trgovinskih sporazumov in sporazumov o političnem sodelovanju v Uniji želeli v zvezi z našimi svetovnimi partnerji uvesti določeno stopnjo pogojevanja s temeljnimi človekovimi pravicami - kljub temu, da je v najboljšem primeru to pogojevanje začasno in neusklajeno - na podlagi posebnega instrumenta, tj. evropskega instrumenta za demokracijo in človekove pravice, ter po potrebi na podlagi dialogov in posvetovanj o človekovih pravicah.
Cilj evropske sosedske politike, na področju katere delujem kot soporočevalec za Parlament, je vzpostavitev kroga prijateljskih sosednjih držav, ki so zavezane skupnemu območju miru, stabilnosti, varnosti, doslednemu spoštovanju človekovih pravic in demokracije, svobodi tiska, neodvisnosti sodstva, pravni državi ter blaginji in napredku.
Akcijski načrti evropske sosedske politike temeljijo na obstoječih in na podlagi Pogodbe pravno zavezujočih pogodbenih okvirih - pridružitveni sporazumi v primeru evro-sredozemskih partnerjev ali partnerski sporazumi in sporazumi o sodelovanju z nekdanjimi sovjetskimi državami - ki običajno vključujejo klavzule o človekovih pravicah in demokraciji, ki se spremljajo, da se z večjim približevanjem države članice, ki je partnerica evropske sosedske politike, k skupnim vrednotam povečata pomoč in trgovinsko sodelovanje, ki ju zagotovi EU.
Te akcijske načrte spremljajo pododbori kot del stalnega dialoga.
Vsaj teoretično geopolitični dejavniki ne bi smeli vplivati, v praksi pa dejansko običajno prevlada realpolitika.
Kdo bi si na primer upal Ljudski republiki Kitajski groziti z enakimi sankcijami - kot je omenil kolega Belder - zaradi resnega kršenja človekovih pravic in demokracije kot Uzbekistanu?
To sem želel povedati.
(Ploskanje.)
(PL) Gospa predsednica, na začetku želim kolegici Eleni Valenciano Martínez-Orozco čestitati za pripravljeno poročilo o poteku dialogov in posvetovanj o človekovih pravicah s tretjimi državami.
Današnje poročilo zadeva eno od najpomembnejših politik Evropske unije.
Kar zadeva Evropski parlament, je politika v zvezi s človekovimi pravicami zaščitni znak evropske politike.
Poročilo, o katerem razpravljamo danes, to področje obravnava izjemno temeljito in natančno.
Opozoriti želim na priporočila za Svet in Komisijo, ki jih navaja poročilo.
Najprej poudarjamo potrebo po večji medinstitucionalni skladnosti, da se poišče načine za izboljšanje usklajevanja med različnimi institucijami EU, tj. Svetom, Komisijo in Parlamentom.
Politika na področju človekovih pravic mora biti dejansko usklajena na splošni ravni EU.
Ustaviti moramo prakso, da vsaka od najpomembnejših institucij EU na tem področju deluje, če lahko uporabim ta izraz, na lastno pobudo.
Cilji dialoga in posvetovanja morajo temeljiti na načelu, da so človekove pravice univerzalne, nedeljive in medsebojno povezane.
Priporočamo, da merila, ki se bodo vzpostavila, poleg državljanskih in političnih pravic vključijo tudi ekonomske, socialne, okoljske in kulturne pravice.
Poročilo poudarja okrepitev vloge Evropskega parlamenta pri politiki EU na področju človekovih pravic.
Ta zahteva se pojavlja v vseh poročilih na področju človekovih pravic, ki jih sprejme ta parlament.
Zahteva je jasna: Evropski parlament mora biti v središču sistema najpomembnejših evropskih institucij, v katerem je osredotočena politika EU v zvezi s človekovimi pravicami, ker je institucija, ki izvira iz demokratičnih volitev in ima politično moralno pravico, da se zanima za to vprašanje.
Menimo, da je prav tako bistvena okrepitev vloge medparlamentarnih skupščin in medparlamentarnih delegacij v dialogih in posvetovanjih o človekovih pravicah.
Ne nazadnje vztrajamo, da so pravice žensk sestavni del človekovih pravic, ter Komisijo pozivamo, da spodbujanje in zaščito pravic žensk izrecno in sistematično vključi na vsa področja v zvezi s človekovimi pravicami, ki so v pristojnosti Evropske unije.
(FR) Gospa predsednica, na začetku čestitam gospe Valenciano za to poročilo, ki združuje pogum in ambicioznost, ter podpiram vse njene predloge.
To poročilo dejansko ponovno potrjuje univerzalnost človekovih pravic in jih uvršča med temeljna načela za odnose Evropske unije s tretjimi državami.
Čeprav je pomembno vedno znova potrjevati univerzalnost človekovih pravic, pa je danes enako pomembno in skrajni čas, da se znebimo še ene dogme mednarodne politike, s katero se prepogosto slepimo, tj. da bo gospodarski razvoj povzročil demokratizacijo in varstvo človekovih pravic.
Zadnjih nekaj desetletij kaže drugačno stanje.
Dejansko moramo upoštevati, da poteka dvostopenjski razvoj: na eni strani na gospodarski ravni zdaj poteka hitra globalizacija, na drugi strani pa se zdi, da hitro širjenje demokratizacije, ki je povzročilo demokracije v Evropi, Latinski Ameriki in Vzhodni Aziji po koncu hladne vojne, izgublja svojo moč.
Namesto tega lahko ugotovimo, da se po vsem svetu gospodarska rast in avtoritarni režimi pogosto pojavljajo hkrati.
Zdi se, da hitra gospodarska rast tem režimom celo daje legitimnost in prispeva k utrditvi njihove oblasti.
Danes svojo pozornost in zaskrbljenost ustrezno usmerjamo k razmeram na področju človekovih pravic v velikih nastajajočih državah, kot sta Kitajska in Rusija.
Vendar naj vas to ne zavede, saj tudi več držav, ki spadajo med najbolj razvite na svetu, med katerimi so nekateri naši gospodarski zavezniki, ne spoštuje temeljnih pravic svojih državljanov.
Mislim zlasti na Singapur, državo z uspešnim in sodobnim gospodarstvom, katere prebivalstvo uživa vse ugodnosti razvite države razen politične svobode, zlasti svobode izražanja in zbiranja.
Gospa predsednica, če je sploh bil potreben dokaz tega, se je na najočitnejši možni način pokazal v obliki odnosa singapurskih oblasti do delegacije poslancev EP iz moje skupine aprila letos, v kateri sem sodelovala tudi sama.
Lokalni organi so nam z grožnjami z aretacijo preprečili, da bi na srečanju govorili s člani singapurske liberalne stranke.
Čeprav je bila ta izkušnja zelo neprijetna, pa jasno dokazuje in ponovno potrjuje, da zaščita človekovih pravic ni nujno povezana z gospodarskim razvojem in da se Evropska unija v odnosu do zadevnih držav ne more zadovoljiti le z gospodarskim pristopom.
Prav nasprotno, Evropska unija mora še naprej izvajati svojo vlogo za zaščito človekovih pravic in tuje voditelje stalno opozarjati, da človekove pravice veljajo za vse ljudi po vsem svetu.
(PL) Gospa predsednica, pospeševanje človekovih pravic je glavni temelj zunanje politike Evropske unije.
Strinjam se s poročevalko, da morata Svet in Komisija vprašanja človekovih pravic sistematično vključiti v program Evropske unije za politični dialog s tretjimi državami.
Prav tako bi bilo ustrezno zagotoviti, da se človekove pravice pogosteje vključujejo na vsa področja zunanje politike Unije, vključno z zunanjimi vidiki njene notranje politike.
Za uresničitev tega cilja je treba uporabiti vse razpoložljive instrumente.
Mislim, da bi bilo v zvezi s tem primerno bolje vključiti Evropski parlament.
Svet bi lahko na primer Parlamentu in pristojnemu odboru vsakih šest mesecev predložil ocene vseh dialogov in posvetovanj, ki so potekali, in pojasnilo, ki izpostavlja trende pri napredku in ne posamezne rezultate.
Prav tako bi bilo ustrezno uvesti rutinsko posvetovalno sejo s poslanci Evropskega parlamenta, ki bi potekala po vsakem krogu dialogov in pogajanj.
To bi poslancem zagotovilo priložnost, da sodelujejo pri ključnih odločitvah v zvezi z nadaljevanjem ali prekinitvijo posameznega dialoga.
Mislim tudi, da bi bilo ustrezno, če bi poslance vključili v postopek odločanja o začetku novega dialoga ter jih obveščali o cilju, oblikah in postopkih za to institucijo.
Menim tudi, da morata Svet in Komisija za doseganje večje učinkovitosti svojih ukrepov priporočila in ugotovitve iz resolucij Parlamenta, zlasti resolucij o človekovih pravicah, vključiti na dnevni red dialogov.
(ES) Gospa predsednica, v tej minuti in pol bom povzel nekatere temeljne ideje, zaradi katerih smo podprli in se očitno zavzemali za to pobudo, ter seveda čestital Eleni Valenciano za njeno delo in dokazano sposobnost doseganja soglasja.
Prav tako pozdravljam prisotnost in zanimanje gospoda Borga ter prisotnost gospoda Mattisena, hkrati pa obžalujem, da sta prva dva sedeža, ki pripadata Svetu, prazna.
Mislim, da bi Svet na tej razpravi moral biti prisoten, kar je treba izraziti in ponovno poudariti.
Med tremi točkami, ki jih je po mojem mnenju treba izpostaviti in bi jih rad navedel, je najprej potreba po izboljšanju usklajenosti teh instrumentov, da se poudari, da ne moremo obžalovati nekaterih dogodkov na eni strani, na drugi strani pa molčati, ko to ustreza našim interesom.
Druga pomembna točka, ki je prav tako že bila navedena, vendar bi jo rad ponovno izpostavil, je potreba po večji preglednosti v mehanizmu te vrste, kar zahteva večje vključevanje Parlamenta.
Večkrat je bilo poudarjeno, da smo popolnoma presenečeni, če se tako izrazim, kaj vse manjka v veliko razpravah, ne le v smislu udeležbe, ampak tudi v smislu informacij, ki jih pogosto zahtevamo.
Ne nazadnje je to poročilo pomembno zaradi štirinajstih odstavkov, posvečenih vlogi žensk pri človekovih pravicah, in kot podpredsednik odbora za pravice žensk in enakost spolov pozdravljam dejstvo, da se je upoštevalo veliko predlogov sprememb, o katerih smo razpravljali in jih sprejeli v odboru.
(Ploskanje.)
(NL) Gospa predsednica, široko sprejet poudarek na človekovih pravicah je sorazmerno nov pojav.
Pred tem so človekove pravice poudarjali predvsem socialisti in liberalci.
Levica se je ukvarjala zlasti s pravico do stanovanja, dohodki, sredstvi, soodločanjem, zdravim okoljem, mirom in osvoboditvijo izpod kolonialne oblasti, in sicer ne le za tiste, ki že imajo te pravice, ampak za tiste, ki te pravice še nimajo ali pa je ne morejo ustrezno uživati.
Liberalci so se ukvarjali zlasti z individualnimi svoboščinami in pravico do podjetništva.
Za nekatere druge politične skupine so bile človekove pravice manj pomembne.
Tudi zdaj, ko je soglasje glede pomena človekovih pravic večje, obstaja razkorak med ideali in resničnostjo.
Najbogatejše in najbolj demokratične države so zaradi lastnih interesov nagnjene k dajanju prednosti podpori za režime, ki zagotavljajo oskrbo z nafto in plinom ter želijo na domači ravni uničiti vsa gibanja, ki so najbolj v nasprotju z interesi Zahoda.
Uporaba dvojnih meril povzroča, da se upravičene kritike nekaterih drugih držav označuje kot nekoristno in predrzno vmešavanje.
Poročilo gospe Valenciano Martínez-Orozco pravilno poudarja, da brezkončno nadaljevanje dialogov o človekovih pravicah s temu nenaklonjenimi vladami ni ustrezen cilj ter da takšni dialogi ne smejo povzročiti slabe preglednosti in demokratičnega nadzora.
To poročilo je široko in soglasno sprejeto; predloge sprememb so vložili zlasti trije flamski poslanci iz skupine Identiteta, tradicija in suverenost v Evropskem parlamentu.
Pomanjkljivosti, ki jih ugotavljajo, so v večini resnične, vendar se glede na besedilo in črtanje, ki ga predlagajo, zdi, da ne gre za iskanje rešitev, ampak sprejemanje odsotnosti rezultatov.
Zmotno je verjeti, da bi bilo za Evropo bolje, če bi se zaprla pred ostalim svetom ter zagotovila mir in red, blaginjo in varnost na svojem ozemlju.
Predlogov sprememb, ki ne prispevajo k enakosti in demokraciji za vse ter k solidarnosti z revnimi in lačnimi prebivalci sveta, ne bomo podprli.
Gospa predsednica, EU pripisuje velik pomen človekovim pravicam.
Prav tako poskušamo spodbujati narode, s katerimi sodelujemo, da zagotovijo visoko raven spoštovanja človekovih pravic.
Dialog je pomembno izhodišče, vendar moramo biti pripravljeni v tem dialogu tvegati celo gospodarsko prednost, da bodo naše besede pogumne in verodostojne.
V to poročilo je vključena Kitajska; znani so resni primeri političnega in verskega preganjanja v tej državi.
Pred dvema letoma sem se na Kitajskem sestala s psihiatrom, ki je bil predsednik invalidske organizacije.
Ponosno je povedal, da v njegovem mestu, ki ima več kot 10 milijonov prebivalcev, skoraj ni primerov Downovega sindroma, ker ti ljudje nimajo pravice do življenja.
Ta diskriminacija invalidov zahteva odkrit dialog ne glede na gospodarske odnose med EU in Kitajsko.
Kar zadeva vprašanje trgovinskih odnosov, in sicer glede pritiskov na vlado, da izboljša spoštovanje človekovih pravic, moramo biti pripravljeni sprejemati odločne ukrepe, pri čemer moramo biti previdni, da ti ukrepi ne bodo še poslabšali položaja revnih v državi.
Gospa predsednica, menim, da je poročilo gospe Valenciano Martínez-Orozco izčrpno ter da je očitno cilj tega poročila krepiti in izboljšati obsežno ukrepanje Evropske unije v zvezi z dialogi o človekovih pravicah in posvetovanji o človekovih pravicah s tretjimi državami.
Danes govorimo o enem od najpomembnejših instrumentov za človekove pravice, ki je na voljo Evropski uniji za spodbujanje človekovih pravic v naših odnosih s tretjimi državami.
Cenim kritičen, a konstruktiven način, na katerega poročevalka obravnava izzive, s katerimi se spopadamo pri poteku dialogov o človekovih pravicah v zvezi s splošno perspektivo in medinstitucionalnim sodelovanjem.
V celoti podpiram večino priporočil, predlaganih v poročilu in resoluciji.
Zlasti opozarjam na potrebo po povečanju preglednosti in sprejetju kazalnikov za zadevna merila, da se dosežejo praktični rezultati, ki se lahko podprejo z drugimi orodji zunanje politike EU.
Odločno podpiram priporočilo o nadzoru nad posebnimi merili uspešnosti za dialog med EU in Kitajsko o človekovih pravicah in posvetovanja med EU in Rusijo, pri čemer upam, da se bodo kmalu razvila v strukturiran dialog, da se bodo ocenile koristi dialogov o človekovih pravicah.
Prav tako je pomembno, da se uporabijo rezultati dialogov o človekovih pravicah pri projektih v okviru evropske pobude za demokracijo in človekove pravice ter da se vzpostavi sistematična povezava med tema dvema orodjema.
V celoti podpiram priporočilo, da se lahko vloga in sodelovanje Evropskega parlamenta v medparlamentarnih skupščinah glede dialogov o človekovih pravicah v navedenih državah v prihodnosti okrepita.
Ne nazadnje morajo biti človekove pravice temelj našega političnega sporočila, pri čemer je bistveno, da je naše sporočilo dosledno, pregledno ter da temelji na močni politični zavezi vseh evropskih institucij in držav članic.
Gospa predsednica, potem ko se je v Libiji končalo dolgo osemletno prizadevanje za rešitev bolgarskih medicinskih sester in palestinskega zdravnika, menim, da nujno potrebujemo razumno oceno položaja človekovih pravic v tej državi.
Gospa Valenciano Martínez-Orozco v svojem poročilu navaja, da je treba z Libijo vzpostaviti dialog o človekovih pravicah.
Podpiram potrebo po dialogu v okviru barcelonskega procesa.
Vendar je treba jasno povedati, da ne smemo pozabiti ali zanemariti dejstva, da so bili evropski državljani ugrabljeni, mučeni (kar je priznal celo sin polkovnika Gadafija), osem let zaprti v zaporu in da je bil proti njim sprožen nesmiseln sodni proces, nato pa se obnašati, kot da bi morali biti hvaležni libijski strani ali jo celo nagraditi, ker je nazadnje te osebe izpustila.
Evropski mediji so že jasno izrazili, da bi to lahko služilo kot vzor za katero koli diktaturo, da preusmeri pozornost in razvije odnose z Evropsko unijo.
Poleg tega je Libija začela kampanjo zoper predsednika Bolgarije, ker je oprostil medicinske sestre po vrnitvi v Bolgarijo, kot da bi pričakovala, da jih bomo z letališča poslali naravnost v zapor.
Na podlagi sporazuma Evropske unije z Libijo je morala Bolgarija prevzeti 56 milijard USD libijskega dolga in ta sredstva nameniti skladu Bengazi.
Druge države EU bodo porabile še več sredstev.
Vendar moramo še enkrat jasno povedati, da libijski režim politično izkorišča to humanitarno pomoč za prikrivanje resnice in da obsoja Zahod, da je načrtoval namerno okužbo arabskih otrok.
Ta nesmiselna obtožba je še vedno aktualna.
Libija še ni pokazala nobene pripravljenosti na reforme, pri čemer ne smemo ustvariti vtisa, da veljajo dvojni standardi le zato, ker ima ta država toliko nafte in plina.
To je preskus za verodostojnost standardov Evropske unije v zvezi s človekovimi pravicami.
Gospa predsednica, to odlično poročilo gospe Valenciano Martínez-Orozco izčrpno združuje analizo Parlamenta o možnostih za dialog EU o človekovih pravicah, vključno z neizkoriščenimi možnostmi.
Pozivamo Svet, ki danes žal ni prisoten, da ukrepa.
S strategijo EU o človekovih pravicah se nikoli ne bodo dosegli najboljši možni rezultati, če ne bo pripravljena na sistematičen in skladen način, če ne bo pregledna in se ne bo redno preverjala.
Če želimo biti verodostojni na področju človekovih pravic, moramo delati to, kar govorimo.
Kako lahko pozivamo države, kot so Jordanija, Egipt, Libija, Maroko ali Alžirija, da odpravijo mučenje, če vemo, da so se Združene države dogovarjale z njimi glede mučenja in da so se evropske države prikrito strinjale s tem?
To ni verodostojnost, ampak hinavščina.
Naš Parlament je treba oprati krivde.
Dejstvo, da se Svet vse od našega februarskega poročila o izredni izročitvi ni odzval, ni bilo neopaženo.
Eden od najmočnejših dialogov, ki bi morali potekati, je dialog s podobno mislečimi državami, zato pozdravljam odstavka 115 in 116, v katerih se EU poziva, da si pri reševanju težav v zvezi s človekovimi pravicami skupaj z ZDA, Kanado, Japonsko in Novo Zelandijo prizadeva za sprejemanje logičnih sklepov in izmenjavo izkušenj.
Vendar EU v zadnjih šestih letih, ko je zaradi vojne proti terorizmu zaskrbljena večina evropskih državljanov, ni sprejela nobenih odločnih ukrepov za zavarovanje čezatlantskega spoštovanja temeljnih pravic in pravne države.
Seveda ne pravim, da ZDA najslabše ščitijo človekove pravice na svetu.
Vendar bi lahko bile ZDA vzgled za odličnost človekovih pravic, pri čemer je žalostno, da jih EU ne poziva v tej smeri.
Smernice Sveta o mučenju navajajo, da bo EU sprejela diplomatske ukrepe in izdala javne izjave, s katerimi bo pozvala zadevne tretje države, da sprejmejo učinkovite ukrepe proti mučenju in trpinčenju.
Kakšne diplomatske ukrepe?
Kakšne javne izjave o ugrabitvah, mučenju, Guantánamu?
Pri tem vsi v zadregi obmolknejo.
Morda na to namiguje članek revije Economist iz tega tedna.
Članek z naslovom "Čehi imajo malo prijateljev" pojasnjuje, kako je Češka republika po treh letih članstva v EU pridobila sloves, da spodbuja človekove pravice na vsakem koraku.
Odlično.
Super.
Veseli smo tega.
Vendar v nadaljevanju piše, da znotraj bruseljskega zunanjepolitičnega aparata taka prizadevanja povzročajo vznemirjenje.
Diplomati EU očitno menijo, da se Češka republika "izpostavlja" in da je celo "neprofesionalna", kar je nedvomno najbolj omalovažujoča žalitev v diplomatskih vrstah.
Kako naivni so Čehi.
Verjamejo besedam, da je EU skupnost, ki spoštuje človekove pravice.
Mislili so, da se bosta člena 6 in 7 Pogodbe EU, ki določata vrednote demokracije, temeljnih pravic in pravne države, dejansko izvajala.
Vendar jih bodo stari ciniki iz urada za zunanje zadeve in zadeve Commonwealtha ali iz francoskega ministrstva za zunanje zadeve spravili v red.
Podpiram Karla Schwarzenberga, češkega ministra za zunanje zadeve, ki meni, da ni nič narobe, če si prijatelj Amerike in hkrati kritiziraš njene kršitve človekovih pravic.
Nasprotuje ameriškemu trgovinskemu embargu proti Kubi in Guantánamu.
"Nasprotujem Guantánamu, ker menim, da se tam kršijo človekove pravice", je odločno povedal.
(ES) Gospa predsednica, govoril bom o treh vidikih tega odličnega poročila.
Prvič, vloga Parlamenta pri demokratičnem nadzoru nad strateškimi dokumenti v zvezi s finančnimi instrumenti za zunanjo pomoč.
Na zadnjem plenarnem zasedanju smo ponovno razpravljali in kritizirali neuspeh Komisije pri izpolnjevanju njene obveznosti glede preglednosti in parlamentarnega nadzora v okviru finančnega instrumenta za razvojno sodelovanje.
Upam, da se to na tem področju ne bo ponovilo.
Drugič, Komisijo je treba pozvati, naj Parlament čim prej obvesti, kdaj in kako namerava vzpostaviti mehanizem povolilnega uradnega zapisnika v okviru misij za spremljanje volitev, kot je predlagano v tem poročilu.
Tretjič in zadnjič, poročilo poziva Svet in Komisijo, da analizirata in podpreta določitev meril uspešnosti za dialoge EU ter jih usklajujeta z ukrepi ostalih donatorjev in mednarodnih organizacij, zlasti veljavnimi mehanizmi ZN.
Jutri se bo v tem parlamentu razpravljalo o nujni resoluciji o financiranju posebnega sodišča za vojne zločine v Sierri Leone, ki so ga ustanovili Združeni narodi.
Mislim, da je to primer sedanjega pomanjkanja usklajevanja med EU in mednarodnimi organizacijami ter dober dokaz, koliko dela je še treba opraviti.
Zato upam, da bo to poročilo korak proti doseganju tega usklajevanja.
(DE) Gospa predsednica, danes je pred Parlamentom demonstrirala skupina jezidskih Kurdov in skupaj z gospo Uca in ostalimi sem se jim pridružil.
Te demonstracije predstavnikov skupine, ogrožene zaradi terorizma in genocida, so ponovno dokazale, kako zelo se zaupa Evropskemu parlamentu v zvezi s človekovimi pravicami Zato je pomembno, da so naša prizadevanja na področju človekovih pravic sistematična in trajna ter brez nekaterih napak.
Prva resna napaka je razlikovanje med velikimi in majhnimi državami, kar zadeva človekove pravice, in sicer strog odnos do majhnih držav in popuščanje velikim državam, s katerimi imamo skupne pomembne gospodarske in strateške interese.
To počne več naših vlad ne glede na njihovo politično usmeritev, to poročilo pa tega ne obravnava.
Poročilo zlasti zelo pogumno obravnava vprašanje Kitajske in Rusije; gospe Merkel se zahvaljujem, ker je ob svojem zadnjem obisku na Kitajskem in nedavnem obisku v Rusiji zelo neposredno izrazila, da je mogoče uresničevati interese in hkrati vseeno ali celo zaradi tega jasno izpostavljati vprašanja človekovih pravic.
Druga napaka, ki se ji moramo izogniti, je naslednja.
Avstrijski pisec, Gerd-Klaus Kaltenbrunner, je nekoč zapisal, da obstajata dve vrsti zatiranih skupnosti in posameznih žrtev: ena je neprivlačna, druga pa privlačna.
Ena je nekaj časa v središču zanimanja, drugo pa se zanemarja.
Človekove pravice morajo veljati za vse ne glede na to, ali so takrat v središču posebnega mednarodnega zanimanja.
Tretja napaka, ki se ji moramo izogniti, kar je prav tako bistveno, je vključevanje strankarske politike v to vprašanje.
Zato obžalujem govor gospoda Meijerja, ki ga sicer zelo spoštujem.
Gospoda Kelama ali gospoda Landsbergisa, ki sta doživela sovjetsko preganjanje, vprašajte, kdo jih je takrat v osemdesetih letih 20. stoletja zagovarjal: naša skupina ali skupina gospoda Meijerja.
Neravnovesje in nagnjenost h kršitvam človekovih pravic zaradi strankarsko-političnih ciljev se pojavljata vsepovsod.
Tej poti se moramo izogibati in se osredotočiti na odlično poročilo gospe Valenciano, oblikovati politiko v zvezi s človekovimi pravicami, ki uporablja objektivne standarde in presega razlikovanje med skupinami ter je vredna pomembne tradicije tega parlamenta na področju človekovih pravic.
(ET) Poročevalki se zahvaljujem za dobro poročilo in kakovostno skupinsko delo.
Izpostaviti želim dve točki v zvezi z našim dialogom o človekovih pravicah s tretjimi državami.
Dejansko bom ponovila besede prejšnjega govornika, vendar mislim, da so tako pomembne, da jih je vredno ponovno poudariti.
Prvič, točka v zvezi z nasprotujočimi si interesi in vrednotami je zelo pomembna.
Ni skrivnost, da si pri naših prizadevanjih v globaliziranem svetu prizadevamo, da bi dali prednost lastnim interesom in vrednotam.
Če se ne sklicujemo na lastne vrednote in jih razglašamo, jih bomo sčasoma pozabili, kadar bodo naši interesi nujni.
Pozdravljam poročevalkino prilagodljivost; skupaj smo vložili predloge sprememb v zvezi z Rusijo in osrednjo Azijo.
Gre za regiji, v katerih interesi pogosto prevladajo, naše vrednote pa se zanemarijo.
Evropska unija mora svoje partnerje spomniti na mednarodne sporazume in obveznosti, ki so jih sprejeli.
Kot poročevalka Sveta Evrope sem prepričana, da so velikim državam pomembnejši interesi, hkrati pa si odločno prizadevamo, da bi izpostavili majhne države, vendar morajo biti standardi na splošno za vse enaki.
Drugič, kar zadeva manj pomembno vprašanje, želim omeniti naše delovanje v odnosu do tretjih držav ter kako to v državah gostiteljicah vpliva na človekove pravice in s tem povezane cilje ter jih spodbuja.
Vedno jim moramo zagotavljati upanje in ne nasprotno, tj. jim to upanje odvzeti.
Vsak ukrep, ki ga sprejmemo za obvladovanje izvora težav, se pozorno spremlja.
Prepričana sem, da je bila na primer pomoč Zahoda za državljane baltiških držav in njihove ambicije pomembna in nujna, in menim, da je odsotnost učinkovite pomoči te vrste zaskrbljujoča.
Tudi v zvezi s tem moramo od naših partnerjev zahtevati, da izpolnijo svoje obveznosti.
Na koncu ponovno poudarjam, da to poročilo vključuje te točke, in se poročevalki še enkrat zahvaljujem za kakovostno skupinsko delo.
(FI) Gospa predsednica, na začetku se zahvaljujem poročevalki Eleni Valenciano Martínez-Orozco za njeno odlično in ustrezno osredotočeno poročilo.
Za ta evropski forum, Evropski parlament, je obravnavanje človekovih pravic zelo pomembno.
V celoti se strinjam s poročevalkinimi besedami, da morajo biti človekove pravice jedro zunanje politike EU.
Ko govorimo o človekovih pravicah, ne smemo pozabiti, da ne smejo obstajati le v retoriki ali besedah, ki se uporabljajo v političnih govorih ali ob posebnih priložnostih.
Biti morajo resničnost v vsakdanjem življenju tako v Evropski uniji kot v naših odnosih z ostalimi, tj. tretjimi državami.
Kaj natančno pomenijo človekove pravice v vseh njihovih vidikih?
Kot jih jaz razumem, so človekove pravice neodtujljive pravice, ki jih ima človek od rojstva do smrti, vključno s pravicami še nerojenih otrok in starejših.
Kot je bilo navedeno, vključujejo pravice žensk in otrok ter pravice invalidov, bolnih in starejših oseb, torej vseh ljudi.
Zavedati se moramo, da je vsako življenje dragoceno in edinstveno.
Lahko bi celo rekel, da je vsako življenje sveto in nihče ne sme vzeti življenja drugemu človeku, tj. mu vzeti človekovih pravic.
Če bi si Evropska unija z drugimi delila stališče, da vrednost človeškega življenja in človekove pravice vedno prevladajo nad trgom, bi bili na pravi poti.
Žal se zdi, da pogosto dopuščamo, da trg izpodrine človekove pravice.
Na Kitajskem se to pogosto dogaja in ti primeri so danes zelo očitni.
Poleg tega moramo zdaj upoštevati tudi na primer razmere v Rusiji.
Kaj pomenijo človekove pravice v Rusiji?
Vidimo jih, poimensko poznamo primere, kot je primer Hodorovskega in podobno.
Kaj smo dosegli kot evropska skupnost vrednot?
V evropski skupnosti vrednot in Evropski uniji moramo uresničiti svoje besede ter zaščititi človekove pravice in vrednote povsod po Uniji ter v naših odnosih s tretjimi državami in državami v razvoju.
(ES) Gospa predsednica, v drugi polovici 20. stoletja in zlasti v zadnjih treh desetletjih je prišlo do ogromnega napredka na področju demokracije in spoštovanja človekovih pravic, vendar je treba storiti še veliko.
Institucije EU so pred nekaj meseci v Berlinu v deklaraciji, sprejeti ob 50. obletnici podpisa rimske pogodbe uradno izrazile svojo željo za spodbujanje svobode in demokracije po svetu.
Pri tej politiki si moramo odprto prizadevati v zvezi z načelom, da spoštovanje človekovih pravic vpliva na celotno mednarodno skupnost in da so te pravice univerzalne.
Ti zamisli sta izrecno izraženi v končnem dokumentu, sprejetem na vrhu v New Yorku leta 2005.
Teorija, da v nekaterih delih sveta iz različnih razlogov spoštovanje človekovih pravic ni obvezno ali, drugače povedano, da se od nekaterih režimov ne more zahtevati spoštovanja svoboščin, ni sprejemljiva.
Na tej točki želim izpostaviti odlične eseje nobelovega nagrajenca Amartye Sena o globalnih temeljih demokracije in demokraciji kot univerzalni vrednoti.
Na kratko, spodbujanje človekovih pravic mora imeti zelo pomembno vlogo pri odnosih EU z vsemi tretjimi državami.
Eno od teh orodij je dialog, zato mislim, da bi bilo treba pripraviti poročilo, ki bi prispevalo k organizaciji in sistematizaciji dialogov o človekovih pravicah, ki potekajo med Evropsko unijo in drugimi državami.
Pozdravljam dejstvo, da odstavek 31 poročila poziva Svet, naj zagotovi skladnost začetka ali prekinitve dialoga z jasnimi merili ter predhodno oceno učinka.
Strinjam se tudi, da dialog ne sme biti cilj sam po sebi.
Na koncu se želim dotakniti vprašanja, ki v poročilu ni navedeno, to je vprašanje Kube, kjer se človekove pravice in temeljne svoboščine še vedno ne spoštujejo.
Vendar je Svet pred kratkim sprejel odločitev o predlogu za začetek celovitega dialoga s Kubo, ki bi vključil te pravice.
Znano stališče večine v Parlamentu je, da se ne strinja z nekoliko nepredvidljivo politiko Sveta v zadnjih treh letih v zvezi s Castrovim režimom.
Po našem mnenju bi morala biti prednostna naloga, preden se sprejmejo ostale pobude, odločno vztrajanje pri osvoboditvi političnih zapornikov.
(PT) Kolegici gospe Valenciano čestitam za pomembno poročilo, ki vključuje konkretne predloge za vključitev Parlamenta v politične dialoge o človekovih pravicah, ki jih organizirata Svet in Komisija.
Ne gre le za vprašanje prizadevanja za okrepitev EU kot globalnega udeleženca na medinstitucionalni ravni.
Gre za poskus izkoriščanja dodane vrednosti, ki bi jo lahko povzročilo sodelovanje Evropskega parlamenta za vsebino teh dialogov in praktične rezultate na področju, na katerem se neobčutljivost in plašnost različnih evropskih vlad in organov žal močno razlikuje od zavezanosti in zgodovinskega vodstva Evropskega parlamenta, ki zastopa glas evropskih državljanov.
Priznati je treba, da obstaja veliko primerov neskladnosti, ki zmanjšujejo verodostojnost Evrope.
Zjutraj sem med razpravo o terorizmu kritizirala sodelovanje evropskih vlad s programom Busheve administracije o trgovini z orodji za mučenje.
Vendar moramo upoštevati tudi evropsko razvojno politiko, ki naj bi spodbujala odgovorno vodenje države in s tem človekove pravice.
Sedanje portugalsko predsedstvo namerava v tem smislu okrepiti tudi odnose Evrope z Afriko.
Zakaj Komisija in Svet niti na najbolj osnoven način ne uporabljata instrumentov, ki so na voljo, kot je sporazum iz Cotonouja s posebnimi členi o človekovih pravicah?
Danes je 77 milijonom Etiopijcem in še več milijonom Afričanom jasno, da EU sporazuma iz Cotonouja ne jemlje resno.
Osemintrideset izvoljenih poslancev parlamenta, novinarjev in aktivistov, ki so bili po volitvah v Etiopiji leta 2005, ki jih je spremljala misija Evropske unije, v zaporu, je bilo pred kratkim izpuščenih zaradi stalnega pritiska Evropskega parlamenta in kljub nerazumljivemu molku s strani Sveta.
Nekateri drugi pa so še vedno zaprti, kot sta Netsanet Demissie in Daniel Bekele.
Ali bodo lahko kdaj zaupali v sporazum iz Cotonouja in EU?
Primere neukrepanja ali celo nepojmljivega klečeplazenja predstavnikov EU najdemo po vsem svetu: v Addis Abebi, Pekingu, Moskvi, Rijadu, Teheranu in Havani.
Upamo lahko, da se bodo poročila, da se je evropski komisar pred kratkim opravičil sudanski vladi, da bi se izognil izgonu lokalnih predstavnikov Komisije, izkazala kot neutemeljena.
(SV) Gospa predsednica, v svetu, kjer demokracija in človekove pravice pri naših sosedih in včasih v nekaterih državah, ki niso članice EU, vendar vseeno del Evrope, niso vedno samoumevne, so odnosi EU s svetom še pomembnejši.
Vsi ti odnosi v obliki srečanj, dialoga ali sporazumov so priložnost za uveljavljanje naših vrednot in zahtev v državah, v katerih še vedno ni prave človečnosti, človekovih pravic in demokracije.
Poročilo, ki ga danes obravnavamo, je v osnovi dobro.
Opisuje nekatere težave, ki se pojavljajo zaradi različne ubeseditve človekovih pravic in pristopov k njim, vendar mislim, da bi moralo biti poročilo bolj kritično na primer v zvezi z našim odnosom do Kitajske ali Rusije.
Naša dolžnost je, da smo kritični do držav, ki ne spoštujejo človekovih pravic in niso demokratične, hkrati pa je nujno, da kritiziramo države, ki mislijo, da so demokratične, ne le zaradi lastne verodostojnosti, ampak tudi zaradi vseh ljudi, ki živijo v teh državah in nimajo možnosti izraziti svojega nezadovoljstva.
Demokracija in človekove pravice v EU so dejstvo, zato se včasih zdi, da obstajajo že od nekdaj in da bo vedno tako.
Tisti, ki smo se rodili pod diktatorskim režimom, pa vemo, da se je treba za demokracijo in človekove pravice boriti prav vsak dan.
Ni dovolj ugotoviti, da potekajo prizadevanja za človekove pravice in da se razmere izboljšujejo.
Čaka nas še veliko dela, kot pogosto pravimo.
V naših dialogih moramo biti bolj neposredni in specifični, tako pri naših kritikah kot pri zahtevah, in če želimo ustvariti boljši svet za naše otroke, moramo biti iskreni.
(FR) Gospa predsednica, do te pozne ure je bilo povedanega že veliko, vendar se želim seveda zahvaliti gospe Valenciano za to poročilo.
Je pomemben korak k večji preglednosti in učinkovitosti evropske razvojne politike, kar zadeva človekove pravice.
Prav tako želim izkoristiti priložnost, ki mi jo ponuja ta razprava, da predstavnike Sveta in Komisije pozovem k boljšemu medinstitucionalnemu sodelovanju.
Vzpostavitev dialoga med Svetom, Komisijo in Parlamentom je dejansko bistvena za boljše usklajevanje ukrepov na področju človekovih pravic ter preprečevanje protislovij in podvajanja v zvezi s sporočili za zunanji svet.
Žal se ta težava stalno pojavlja v medijih.
Če kot poseben primer navedem Burmo, je naša politika v zvezi s to državo za zunanji svet popolnoma nejasna.
Članice EU so se zavezale skupnemu stališču, ki se zavzema za nacionalno spravo, demokracijo in človekove pravice, v praksi pa se države EU ne strinjajo, to stališče pa je oslabljeno in neučinkovito ter na noben način ne vpliva na režim v Burmi.
Evropska unija v političnem smislu nima jasne strategije.
Osredotočamo se le na humanitarno pomoč, ki je seveda nujna, vendar ni dovolj.
Nismo sprejeli stališča glede načina, na katerega bi moral Varnostni svet ZN obvladovati razmere v Burmi, in nismo podprli resolucije.
Razen tega je Komisija zmanjšala znesek sredstev za projekte, namenjene spodbujanju človekovih pravic in demokracije v Burmi.
Na kratko, Evropska unija svojega vpliva ni uporabila pozitivno in učinkovito, da bi spodbudila in podprla demokracijo in človekove pravice v tej državi.
To dokazuje nedavni neuspeh našega poziva k osvoboditvi burmanske nobelove nagrajenke Aun San Suu Kyi.
Pa vendar ji je Parlament leta 1990 podelil nagrado Saharov.
Ta primer odlično dokazuje dejstvo, da morajo naše tri institucije sodelovati ter predstaviti skladno in jasno politiko za obrambo človekovih pravic.
(PT) Gospa predsednica, gospe in gospodje, poročilo, o katerem razpravljamo, moramo podpreti, zlasti ker obsežno in natančno preučuje vprašanje, ki je zelo pomembno za zunanjo razsežnost Evropske unije, za kar poročevalki čestitam.
Najslabše bi bilo, če bi zavezanost Evropske unije globalnemu spodbujanju temeljnih človekovih pravic postala ločeno vprašanje, ki se obravnava posebej.
Nadomestna možnost, ki je po mojem mnenju najustreznejša, je obravnavanje spodbujanja človekovih pravic kot etične dolžnosti zaradi očitnih razlogov in kot interesa EU, saj nestabilnost, migracijski tokovi ter politične in vojaške napetosti v zvezi s kršitvami človekovih pravic povzročajo krize, zaradi katerih postaja svet nevarnejši.
Strinjam se torej s temeljnim vprašanjem, vendar moramo razmisliti o vprašanju metode.
Če želi EU ohranjati odnose le z državami, ki spoštujejo človekove pravice, ki jih zagovarjamo, bomo imeli trdne odnose le z nekaterimi državami.
In obratno, če bi se Evropska unija vedno odločila za realistični pristop v obliki gospodarskih, energetskih, geostrateških in drugih interesov, bi kmalu ugotovila, da namesto zaščite kratkoročnih prednosti dejansko ustvarja še večjo nevarnost za prihodnost.
Prizadevati si moramo za skladno strategijo EU, ki v svojem zunanjepolitičnem programu vključuje konkretno in količinsko merljivo spodbujanje človekovih pravic.
Proračunskih sredstev ni mogoče dodeljevati brez ocenjevanja rezultatov njihove uporabe ali s hinavskim podpiranjem predlogov, ki se nikoli ne uresničijo.
V zvezi s tem je naslednji vrh EU-Afrika priložnost, ki je ne smemo zamuditi.
Če želimo pomagati Afriki in njenim prebivalcem, moramo biti hkrati in v enaki meri radodarni in zahtevni.
Ne slepimo se, da lahko odnose vzpostavimo le z državami, ki spoštujejo temeljne vrednote, vendar moramo ohraniti prepričanje, da so človekove pravice del naše politike za odnose s temi državami.
Sicer bi dopuščali oblast nekaterih diktatorjev in ne bi posredovali signala naše dobre volje, ampak pomanjkanja politične sposobnosti in pogajalske moči.
Gospa predsednica, boljši svet je varnejši svet in Evropa mehke moči svoje diplomacije ne sme zamenjati s sanjarjenjem ali celo odsotnostjo kakršne koli moči.
(HU) Iskreno čestitam gospe Valenciano za njeno odlično poročilo, v katerega je vključila nekaj zelo pomembnih predlogov.
Hkrati želim opozoriti na več pomanjkljivosti, ki niso njena krivda, ampak so konceptualne napake Evropskega parlamenta in Evropske unije.
Če vzamemo primer Kitajske, smo ustrezno nasprotovali kršitvam človekovih pravic ali omejevanju verske svobode, vendar nikoli nismo govorili o 700 milijonih ljudi, ki živijo v vaseh brez socialne varnosti in pokojnin.
Ali to ni pomembna človeška pravica?
Poleg tega v celotnem poročilu niti enkrat ni omenjeno vprašanje nacionalnih manjšin na Kitajskem.
Evropska unija se mora končno začeti zavedati dejstva, da mora za doseganje stabilnosti na zahodnem Balkanu ali kjer koli drugje po svetu biti iskrena pri svojem obravnavanju vprašanja manjšin in narodnostnih manjšin.
Evropski parlament se mora udeležiti več seminarjev v poslopju Sveta Evrope, da bi končno spoznal, da so človekove pravice in pravice manjšin dve popolnoma različni vprašanji.
Nesprejemljivo je, da v celotnem poročilu niti enkrat ni omenjeno vprašanje nacionalnih manjšin, priseljenskih manjšin ali zahodnoevropskih priseljenskih manjšin; danes sem v tej dvorani že povedal, da v Franciji, Veliki Britaniji in na Nizozemskem prihaja do krize pri vključevanju novih manjšin.
Če Evropski parlament in Evropska unija torej ne bosta spremenila svojega pristopa, ne bosta mogla obvladati mednarodnih težav in konfliktov ter ne bosta imela moralne verodostojnosti, da bi upravičeno ocenjevala Kitajsko; najprej moramo v red spraviti razmere tukaj v Evropi, saj imamo svoja nerešljiva manjšinska vprašanja.
Gospa predsednica, dialogi EU s tretjimi državami niso bili dovolj dosledni, kar lahko ogrozi verodostojnost politike EU o človekovih pravicah.
To sta dve ugotovitvi iz zadevnega poročila.
Zato je naše sporočilo Komisiji in Svetu zelo jasno: vprašanje človekovih pravic je treba dvigniti na raven praktičnega oblikovanja politike.
To pomeni, da ne sme biti pogojeno s strateškimi ali geopolitičnimi interesi.
Največji izziv je še vedno izvajanje teh plemenitih ciljev v naših obstoječih odnosih.
Jasno navzkrižje interesov in stališč je prisotno v odnosih EU s kazahstansko diktaturo.
Kar zadeva Kitajsko in Rusijo, se moramo poleg tega, da ustrezno izrazimo svojo zaskrbljenost glede tamkajšnjih razmer, vprašati tudi, ali so se z dialogi, ki so potekali do zdaj, razmere resnično izboljšale.
Poleg tega Rusija ne bi smela več trditi, da partnerstvo med EU in Rusijo temelji na skupnih vrednotah.
Glede na sedanje okoliščine to zveni precej ironično.
Stvari moramo obravnavati takšne, kot so, ker je Putinova Rusija zdaj verjetno v podobnem položaju kot je bila Hitlerjeva Nemčija sredi tridesetih let 20. stoletja.
Ker EU z vsemi pristojnostmi in pooblastili, ki jih ima, ne obravnava teh razmer, je soodgovorna za okrutno kršenje človekovih pravic v Rusiji.
Hkrati je gospod Schröder pozval EU, naj ne obremenjuje Rusije s pretiranimi zahtevami v zvezi s človekovimi pravicami in demokracijo v tej državi.
Žal EU še vedno nima pravega nadzora, medtem ko poskuša z najboljšimi nameni uskladiti človekove pravice ter gospodarske in strateške interese.
(LT) Dialogu o človekovih pravicah ni nikoli mogoče nameniti preveč pozornosti, zato pozdravljam govornico, ki je predstavila veliko predlogov in ocen.
Evropski parlament želi dejavneje sodelovati in lahko dejavneje sodeluje pri dialogu Sveta in Komisije s tretjimi državami v zvezi z vprašanjem človekovih pravic, ker ima potrebne zmogljivosti in izkušnje.
Ustvarjalnost in neodvisnost poslancev EP lahko nadomesti realizem Komisije in Sveta.
Še več moramo razpravljati o statusu zagovornikov človekovih pravic in okolju, v katerem delujejo, ter o ekonomskih, socialnih in okoljskih človekovih pravicah.
Čeprav sta odnose med EU in Združenimi državami zasenčila iraška vojna in Guantanamo, so ti odnosi zaradi naših skupnih vrednot dobri.
EU in Rusija sta povezani s plinovodi in naftovodi, vendar dialoga o človekovih pravicah v Rusiji ne smejo omiliti energetski viri in trgovinski interesi.
Ta velika in pomembna država išče nacionalno idejo in posebno pot.
Na tej točki lahko navedem pripombo, ki sem jo slišal v Moskvi; prej smo napačno menili, da je Rusija na pravi poti, zdaj pa napačno menimo, da je ta pot posebna.
Nihče ne nasprotuje posebni poti Rusije, če to želi večina državljanov.
Vendar je stvar drugačna, če to spremljajo omejitve svobode izražanja, medijske svobode in dejavnosti nevladnih organizacij ali izjeme za nekatere stranke.
Z Belorusijo ne vzpostavljamo dialoga o človekovih pravicah, vendar menim, da so za to zainteresirani ne le zagovorniki človekovih pravic v tej državi, ampak tudi EU.
Razlog, zaradi katerega kritiziramo Belorusijo, velja tudi za nekatere države osrednje Azije in južnega Kavkaza, ki sodelujejo v okviru evropske sosedske politike.
Vendar velike izgube ter vonj po nafti in plinu ne smejo omiliti našega odnosa do kršitev človekovih pravic.
Gospa predsednica, skozi to poročilo se ni bilo enostavno prebiti.
Poročilo je predolgo in se podvaja, vendar obravnava pomembno temo.
Sem goreč zagovornik pravih človekovih pravic.
Moram pa priznati, da se ne strinjam z razširitvijo tega pojma na skoraj vse mogoče vidike človeške dejavnosti: družbene, okoljske, ekonomske in kulturne pravice so le nekatere pravice, ki se večkrat izpostavljajo.
Kljub temu kršenju človekovih pravic po svetu ni bilo še nikoli namenjene toliko pozornosti kot zdaj, pri čemer je presenetljivo, da se stanje v številnih državah, v katerih se dogajajo najhujše kršitve, ni izboljšalo.
EU ima pomembno vlogo pri spodbujanju pravne države in spoštovanja človekovih pravic, vendar dejstvo, da ne spoštuje svojih lastnih pravil, ne prispeva k spodbujanju reform v najhujših režimih.
V zvezi s tem izpostavljam zlasti Zimbabve in Burmo, v zvezi s katerima prepoved potovanja in ciljno usmerjene sankcije EU iz neprepričljivih razlogov večkrat niso bile upoštevane.
Mi pa se sprašujemo, zakaj so naši ukrepi neučinkoviti in se nam tirani smejijo v obraz.
Številne afriške države niso izpolnile svojih obveznosti glede zagotavljanja odgovornega vodenja države.
To ni presenetljivo, ker jim evropski sogovorniki v zvezi s tem niso dali nobenega jasnega sporočila.
Že več let si prizadevamo, da bi se nam pri pogajanjih o izboljšanju razmer v Zimbabveju pridružile druge afriške države, vendar brez uspeha.
Medtem je država prišla v gospodarsko krizo, v kateri pod Mugabejevo objestno diktaturo več milijonov ljudi živi v lakoti in pomanjkanju.
Zdaj bo morda EU spet prelomila svoja pravila in povabila Mugabeja ali druge ministre iz Zimbabveja, ki jim je bila izdana prepoved, na decembrski vrh med EU in Afriko v Lizboni.
O tem sem 3. julija poslal pismo portugalskemu predsedniku.
Nisem še prejel odgovora.
Ali lahko morda predsedstvo ugotovi, kaj namerava Svet storiti v zvezi s tem, glede na to, da zdaj tu nima predstavnika?
Iz poročila sem včeraj izvedel, da je gospa Ferrero-Waldner, komisarka za zunanje odnose, povedala, da bo morda namesto Mugabeja povabilo dobil zunanji minister.
Tudi njemu je bila izdana prepoved; ima številko 83 na seznamu prepovedanih.
Ali nam lahko poveste, kaj se bo zgodilo v zvezi s tem?
(RO) Gospod predsednik, dragi poslanci, izjavo, da so pravice žensk sestavni del človekovih pravic, bi lahko šteli za tavtologijo, saj so samoumevne.
Praksa kaže, da se zanemarjajo le eksplicitno.
Pred kratkim smo popisali zamude pri doseganju razvojnih ciljev tisočletja, pri katerih so ženske ciljna skupina in bistveni dejavniki za pospeševanje procesa.
Odlično poročilo Elene Valenciano poziva Komisijo in Svet, da pri dialogu s partnerskimi državami upoštevata vprašanje enakosti spolov.
Vendar sta v dialog vključeni vsaj dve strani in mi smo ena od njih.
Mislimo, da sta učinkovitost ukrepov za spodbujanje in zaščito pravic žensk ter nadzor nad njihovim uresničevanjem odvisna tudi od evropskih strank, institucij in naklonjenosti naših vlad vprašanjem spola.
Pogojena sta z doseganjem njihovih ciljev, določenih v načrtu za enakost med ženskami in moškimi.
Ni nam treba izumiti prefinjenih kazalnikov za ugotovitev, da v Evropski uniji obstajajo vlade, v katerih ni prisotna nobena ženska, ali vlade, ki nekritično zagovarjajo tradicije in prakse, ki kršijo pravice žensk.
Vsi vemo, da odločitev za začetek dialoga o človekovih pravicah temelji na različnih merilih, ki jih določi Svet, kadar se razmere v državi partnerici obravnavajo kot zaskrbljujoče.
Celo v optimističnem primeru, da bi bili vsi člani Sveta zagovorniki pravic žensk, se sprašujem, kakšen vzgled dajemo državam, od katerih zahtevamo ukrepe v zvezi s predstavništvom v političnih strukturah.
Žal ta pripomba velja tudi za Evropski parlament, ki je še vedno precej zadržan do reforme lastne strukture v smislu uravnotežene zastopanosti spolov.
Zahtevamo skladnost med izjavami in delovanjem evropskih institucij in držav članic.
Ohraniti je treba usklajenost politik in instrumentov Skupnosti, da ne bi negativno vplivale na ukrepe za zmogljivost žensk v partnerskih državah.
Pomembno je razpravljati o ženskah, vendar je to, da jim pustimo razpravljati, še pomembneje za izboljšanje političnega vzdušja in mirovnih procesov ter zmanjšanje korupcije po vsem svetu.
(PL) Gospa predsednica, v celoti podpiram predstavljeno poročilo, zlasti ker zadeva eno od najbolj perečih težav za Unijo in celotni svet.
Kakovost dialoga in posvetovanja s tretjimi državami na področju človekovih pravic je odvisna zlasti od skladnosti in preglednosti delovanja.
Poudariti želim, da je način za doseganje največjih koristi dialoga krepitev sodelovanja, zlasti v zvezi z odločanjem treh institucij.
Natančno moramo določiti cilje, ki jih želimo doseči.
Predlagano povečanje skladnosti je treba razširiti tudi na običaj, da se dialog o človekovih pravicah ločuje od ostalih dvostranskih odnosov.
Res je, da poročilo poudarja, da je treba v primeru Kitajske to hinavščino odpraviti.
Vendar to ni dovolj odločno ubesedeno v zvezi z odnosi z Rusijo.
Merila, ki jih uporabljamo na področju človekovih pravic, je treba jasno določiti za vse države, predvsem pa morajo biti enaka.
Žal ugotavljam, da se to pravilo zelo pogosto krši.
Splošno sprejeti standardi se uporabljajo selektivno in odvisno od rezultata, ki se lahko doseže s takšnim ukrepom.
Takšen je položaj, kar zadeva Rusijo, kot sem navedel, ker je Evropska unija njena glavna trgovinska partnerica.
Iz tega dejstva nedvomno izhajajo koristi za obe strani.
Vendar ne smemo dopustiti, da bi relativizacija človekovih pravic škodila dobrim trgovinskim odnosom.
Upam, da mi ni treba ponavljati, da sta v Ruski federaciji uporaba mučenja in preganjanje na podlagi rasne pripadnosti široko razširjena, enako kot v Čečeniji, organizacija Novinarji brez meja pa to državo uvršča na 147. mesto na lestvici v zvezi s svobodo tiska, s čimer se je tesno približala državam, kot sta Kitajska in Severna Koreja.
Posledice, o katerih govorim, so povezane tudi s Kubo, ki sicer ni vključena v poročilo.
Zdi se, da si kot Rusija tudi Evropska unija kot glavna trgovinska partnerica zapira oči pred vsem, kar se tam dogaja.
Kljub junijski resoluciji se niso sprejeli nobeni posebni ukrepi.
Včasih beremo, da Evropski parlament zahteva to ali ono ali nekaj obžaluje, vendar bi morali misliti tudi na to, kar se zgodi kot posledica tega.
Skupini Ženske v belem iz Havane se še vedno ni podelila nagrada Saharov.
Naslednji in zelo pomemben element na področju človekovih pravic je potreba po izboljšanju instrumenta, ki ureja iskanje in dodeljevanje finančne pomoči za opozicijo v državah, kjer stopnja demokracije ni ustrezna.
Zlasti želim poudariti, kako pomembna je ustrezna opredelitev potreb.
Za opozicijske skupine je pogosto značilna nizka stopnja formalizacije.
Na vse mogoče načine si moramo prizadevati za zagotovitev, da denar pride v prave roke in ne v roke oblasti.
Verjemite mi, te razmere poznam iz lastnih izkušenj in za takšne ljudi so posebni ukrepi veliko pomembnejši od resolucij in zagotovil.
To razpravo o človekovih pravicah želim izkoristiti, da vas opozorim na položaj kristjanov v bližnjevzhodnih državah.
V zvezi s tem prejemamo zaskrbljujoče informacije.
Avgusta sta bila dva krščanska aktivista iz bližnjevzhodnega krščanskega združenja aretirana in obsojena objavljanja agresivnih protiislamskih sporočil.
Vlada v Alžiriji je omejila medijsko svobodo nemuslimanskih prebivalcev, kar je neposredno vplivalo na kristjane v tej državi.
Zatiranje s strani vse bolj radikalnih muslimanov trpijo tudi kristjani v državah, kot so Irak, Egipt in Libanon.
komisar. - Gospa predsednica, pozdravljam izmenjavo mnenj o tem poročilu, kar potrjuje, da se Parlament zavzema za spoštovanje človekovih pravic.
V zvezi s to razpravo bi želel predstaviti pripombe Komisije o priporočilih za preglednejši dialog ter sodelovanje Evropskega parlamenta in organizacij civilne družbe v vseh vidikih dialoga in posvetovanj, kar je izpostavilo več govornikov.
Medtem ko je nekaj priporočil iz poročila že postalo del običajne prakse, kot so priporočila o poročanju, morajo vse tri institucije natančno obravnavati različne predloge in poiskati rešitve, hkrati pa upoštevati pravni okvir EU ter dogovore med Parlamentom in Komisijo, ki jih določa okvirni sporazum iz maja 2005.
Pri tem je potrebna pragmatičnost.
Na eni strani to pomeni, da se ne skrivamo za uredbami in izgovori o običajnem poslovanju, na drugi strani pa da natančno ocenimo politično priložnost in vpliv večje preglednosti na učinkovitost dialoga, predvsem pa na pripravljenost tretjih držav, da sodelujejo v dialogu.
Natančno je treba presoditi, kakšen je vpliv na dejanski dialog in odnose s tretjimi državami, da se Evropske unije ne bi prikrajšalo za učinkovit instrument.
Prepričan sem, da bomo lahko v vsakem primeru poiskali primerne ukrepe za izpolnitev potreb po obveščanju, hkrati pa ohranili in povečali učinkovitost tega instrumenta.
Kar zadeva vprašanje o vključitvi človekovih pravic v trgovinske in sektorske sporazume, Komisija meni, da ni treba ponavljati klavzule o človekovih pravicah iz pridružitvenega sporazuma, sporazuma o partnerstvu in sodelovanju ter sektorskih sporazumov.
Dejstvo, da ta klavzula ni vključena v sektorske sporazume, nam ne preprečuje, da bi se v zvezi s človekovimi pravicami posvetovali z zadevno državo ali da bi uporabili katere koli druge instrumente, ki so na voljo Evropski uniji na področju človekovih pravic.
Komisija v zvezi s programi sodelovanja za demokracijo in človekove pravice opozarja Parlament, da nov instrument, tj. Evropska pobuda za demokracijo in človekove pravice, predvideva posebne sklade za projekte v težavnih državah, kot sta Kuba in Burma/Mjanmar, ki so bile omenjene v tej razpravi.
Kar zadeva vprašanje univerzalnosti človekovih pravic, izpostavljam, da Evropska unija priznava načelo univerzalnosti, nedeljivosti, medsebojne odvisnosti in medsebojne povezanosti vseh človekovih pravic.
V skladu s tem načelom, ki je bilo razglašeno na svetovni konferenci o človekovih pravicah na Dunaju, se človekove pravice obravnavajo globalno na pošten in enak način ter imajo enako podlago in enake poudarke.
Seveda to ne izključuje dejstva, da se lahko na nekem zasedanju več pozornosti nameni določenemu sklopu pravic, in sicer zaradi dejanskih dogodkov ali zaradi pripravljenosti partnerjev, ki sodelujejo v dialogu, da se obravnavajo nekatera vprašanja namesto drugih.
Komisija je zlasti zadovoljna, ker je v poročilu več priporočil namenjenih pravicam žensk in njihovi vključitvi v dialoge.
Ne smemo pa pozabiti na druge sklope pravic in skupine, ki si zaslužijo našo pozornost.
Kar zadeva vprašanje misij za opazovanje volitev, se Komisija strinja, da je politični dialog in zlasti dialog o človekovih pravicah priložnost, da se partnerske države pozove k izvrševanju priporočil misij EU za opazovanje volitev.
Komisija je v tem smislu zagovarjala tudi stalno sodelovanje vodje misije Evropske unije.
Pri tem izvrševanju se je treba osredotočiti na ukrepe zadevnih političnih in volilnih organov ter na dejavno vlogo civilne družbe in spodbujanje demokracije, vključno z volilno reformo.
Komisija ni prepričana, da je treba za ta namen vzpostaviti poseben in ločen mehanizem povolilnega uradnega zapisnika.
Komisija meni, da je namen pomoči, instrumentov za dialog in mehanizmov za spremljanje zagotovitev povolilne strategije in podpore za demokracijo, pri čemer je treba te mehanizme še naprej uporabljati.
Kar zadeva posebno vprašanje gospoda Van Ordena, bom njegove pomisleke in vprašanje posredoval komisarki Ferrero-Waldner, ki bo nanj zagotovo odgovorila.
Na koncu bi rad povedal, da bom upošteval številne druge posebne pripombe o posameznih razmerah.
Zagotavljam vam, da se bodo takšne pripombe posredovale komisarki Ferrero-Waldner, ki jih bo zagotovo ustrezno upoštevala.
Ta razprava je končana.
Glasovanje bo potekalo v četrtek, 6. septembra 2007.
Pisne izjave (člen 142)
v pisni obliki. - (IT) Poročevalki se iskreno zahvaljujem za njeno delo, ker mislim, da je za sodelovanje v mednarodnem dialogu bistveno sprejeti skladno evropsko politiko o človekovih pravicah in demokraciji.
Dejansko so argumenti, ki temeljijo na gospodarskih in strateških interesih, prepogosto prevladali nad dobrimi nameni in evropskimi vrednotami, ki jih razglašamo v Parlamentu.
Zlasti kar zadeva gospodarske in trgovinske sporazume s tretjimi državami ali pogajanja Svetovne trgovinske organizacije, EU včasih ne nameni dovolj pozornosti pravicam delavcev, manjšin, žensk in otrok zunaj EU, zaradi česar je sokriva za kriminalna dejanja in nesprejemljive prakse.
Evropska socialna, gospodarska in energetska politika, zaradi katere je EU postala bolj neodvisna v smislu človeških in energetskih virov, bi lahko Evropi pomagala tudi pri odpravljanju nekaterih geopolitičnih vezi, zaradi katerih mora včasih molčati v zvezi s človekovimi pravicami.
Na koncu naj poudarim, da se veliko resolucij in deklaracij EP o posameznih razmerah pogosto ne upošteva; pomembno je, da Svet in Komisija namenita več pozornosti pozivom s strani poslancev EP, ki izražajo zahteve oseb ali etničnih skupin, ki sicer nimajo nobene možnosti komunikacije.
Med veliko dobrimi stvarmi, ki so navedene v tem poročilu, je treba posebej pozdraviti dejstvo, da Svet in Komisijo poziva, naj Parlament bolj vključita v pripravo in spremljanje dialogov s tretjimi državami.
Evropski parlament je navsezadnje institucija, katere stališče o vprašanjih človekovih pravic je po vsem svetu zelo spoštovano.
Vseeno ne smemo pozabiti, da dialog z državami zunaj Unije ne sme postati cilj sam po sebi.
Odločno je treba poudariti, da človekove pravice ne morejo biti del pogajanj ali barantanja na diplomatski ali ekonomski podlagi.
Kršitev teh pravic se ne sme dopuščati in Evropska unija mora skupaj s svojimi agencijami brezpogojno braniti to načelo ob upoštevanju zgodovinskih, kulturnih in moralnih vrednot, na katerih temelji njeno delovanje.
Bistveno je, da stalno in usklajeno pritiskamo na države, kot sta Rusija in Kitajska, s katerimi institucionalizirani dialog poteka že nekaj časa.
Bistveno je, da spremljamo rezultate dogovorov in obveznosti, ki so jih sprejeli v zaporednih krogih posvetovanj, saj je mogoče le tako doseči dejanski napredek.
V tem smislu je razveseljivo, da poročilo navaja področja, na katerih si morajo te države še veliko prizadevati.
Žal je takšnih težav še vedno zelo veliko.
Zagotovitev trajnosti v ribištvu EU z največjim trajnostnim donosom (razprava)
Naslednja točka je poročilo gospe Fraga Estévez v imenu odbora za ribištvo o zagotovitvi trajnosti v ribištvu EU z največjim trajnostnim donosom.
poročevalka. - (ES) Gospa predsednica, najprej naj povem, da se je danes blizu andaluzijske obale potopila španska ribiška ladja, pri čemer so trije ljudje umrli, pet pa jih je še vedno pogrešanih.
Parlament pozivam, naj se njihovim družinam pridruži pri žalovanju in želji po rešitvi pogrešanih mornarjev.
Nadaljevala bom s poročilom, o katerem danes razpravljamo.
Prva stvar, ki jo želim poudariti, ki jo priznava Komisija in jo je Parlament izpostavil ob različnih priložnostih, je očiten neuspeh sistema upravljanja ribištva v Skupnosti, ki v več letih obstoja ni zagotovil trajnosti virov, prav tako pa ni omogočil učinkovitega in donosnega ribiškega sektorja.
Presenetljivo je, da je sistem upravljanja edini, ki ni bil vključen v velike reforme leta 2002, zato mora Komisija odpravljati posamezne pomanjkljivosti, se ukvarjati z netrajnostnimi zavržki, vsakodnevno pripravljati nadzorne ukrepe in oblikovati načrte za obnovo, ne da bi poskušala obvladati pravo težavo: oblikovanje usklajenega in posodobljenega okvira za model upravljanja ribištva.
V takšnih razmerah smo prejeli sporočilo Komisije, ki zagovarja največji trajnostni donos kot merilo za dolgoročne ribolovne dejavnosti. Gre za teoretični model, ki poskuša združiti najučinkovitejše izkoriščanje vrst z zagotavljanjem biološke trajnosti.
Težava je, da se je v zvezi z največjim trajnostnim donosom, ki je kot intelektualni in teoretični koncept sicer lahko brezhiben, v praksi ugotovilo kar nekaj protislovij in velik del znanstvene skupnosti zdaj meni, da se ga je v veliki meri že zamenjalo.
Gre torej za ponovno opredelitev modela, da se ga lahko prilagodi razmeram ribiških skupnosti. Na tej točki se pojavlja več vprašanj, kako je mogoče to doseči, ki jih je današnje poročilo poskusilo izpostaviti, saj odgovorov nanje v zelo nejasnem sporočilu Komisije ni.
Jasno je, da ne kritiziramo namere Komisije, da vzpostavi nov model upravljanja, ampak njeno nezmožnost pojasniti, kako bo obvladala težave pri njegovem izvajanju in se izognila nevarnostim zaradi sedanje opredelitve največjega trajnostnega donosa.
Znano je, da največji trajnostni donos zahteva neprekinjeno zagotavljanje zanesljivih in točnih znanstvenih podatkov, vendar za veliko večino vrst takšna stopnja gotovosti ni mogoča.
Drugič, model je bil oblikovan na podlagi izkoriščanja enotne populacije, vendar velika večina ribolova v Skupnosti izkorišča več vrst, kar pomeni čezmeren ali premajhen ribolov večine teh vrst, kar je seveda v nasprotju s sedanjo opredelitvijo največjega trajnostnega donosa.
Prav tako ni primeren za pelagične vrste; zdaj vemo tudi, da na status populacij vplivajo drugi dejavniki, kot so napake pri zaposlovanju in okoljski dejavniki, zaradi česar so lahko opredelitve največjega trajnostnega donosa napačne.
Gotovo je, da bo stroga uporaba največjega trajnostnega donosa kratkoročno včasih povzročila drastično zmanjšanje ribolovnih možnosti ter s tem tudi dejavnosti, dohodka in zaposlenosti v ribiški floti Skupnosti.
Gospa predsednica, vsem poslancem se zahvaljujem za prispevke, poleg tega pa pozivam k sprejetju poročila, s katerim bo odbor za ribištvo pozval Evropsko komisijo, da najprej odpravi vse te negotovosti in ne uveljavlja modela za nekatere gospodarsko zelo pomembne vrste, katerega učinkovitost bi lahko bila za ribištvo znanstveno in gospodarsko dvomljiva.
Odbor Komisijo poziva tudi, da najprej pozorno preuči sistem upravljanja ribištva s poudarkom na ekosistemu ter se nato odloči, kako naj se prilagodijo referenčne točke in izbrani model, ne glede na to, ali to temelji na največjem trajnostnem donosu ali čem drugem.
Poudariti moram, da je pred tem treba nujno opraviti socialno in ekonomsko analizo posledic izvajanja ter sprejeti ukrepe za obvladovanje učinka.
Zaradi vseh teh vprašanj smo skupaj z našimi sektorji zdaj zelo zaskrbljeni.
komisar. - Gospa predsednica, najprej se zahvaljujem poročevalki, gospe Fraga Estévez, in vsem članom odbora za ribištvo za zelo izčrpno poročilo o zagotovitvi trajnosti v ribištvu z največjim trajnostnim donosom.
Veseli me, da smo dosegli splošno soglasje, zlasti glede potrebe po odmiku od letnega procesa odločanja, s čimer se omogočita bolj postopen pristop in boljše načrtovanje v tem sektorju.
Dolgoročnejši pristop bo omogočil tudi večjo stabilnost in trajnost pri izkoriščanju ribolovnih virov.
Prepričan sem, da se strinjamo glede cilja, da je nujno treba sprejeti ukrepe za izboljšanje zelo slabega stanja ribiških virov v Evropi, da se bo zagotovila trajnostna raven staležev, s čimer se bo hkrati dolgoročno izboljšala donosnost ribiške industrije.
Poleg zagotavljanja koristi za industrijo je treba izpolniti še mednarodno politično zavezo.
Zlasti cenim stališče odbora za ribištvo in se strinjam z njim, da skupna ribiška politika potrebuje nov model upravljanja za določitev ribolovnih možnosti, obnovitev izčrpanih staležev ter prilagoditev ribolovnega napora trajnosti in donosnosti.
Poleg tega je pomembno poudariti, da je prilagoditev ribolovnega napora ravnem največjega trajnostnega donosa najpomembnejši ukrep, ki se lahko sprejme za zmanjšanje zavržkov v evropskih vodah.
Zavedam se tudi nekaterih pomislekov.
Strinjam se s številnimi izmed njih in vem, da jih moramo obravnavati.
Prvič, vem, da ocenjevanje največjega trajnostnega donosa ni preprosto.
Povezano je z znanstvenimi negotovostmi, poleg tega pa je zadeva zapletena zaradi vplivov ekosistema in vprašanj mešanega ribolova.
Ribiška znanost še ne more natančno napovedati, kakšen bo največji trajnostni donos posameznega staleža ali kombinacije staležev.
Vendar ne smemo gledati le na težave.
Znanstveniki nam lahko svetujejo, v kateri smeri naj se razvija ribištvo za izboljšanje donosa in zmanjšanje stroškov.
Čeprav cilj ni točno določen, je smer dobro znana.
Začeti moramo z razvojem v pravo smer ter postopno ocenjevati in pregledovati referenčne točke največjega trajnostnega donosa med razvojem ribištva.
Primere mešanega ribolova je treba natančno preučiti in poiskati čim boljše rešitve v zvezi z mogočim donosom celotnega ribiškega sistema.
Ta postopni pristop bo omogočil, da se bodo preučili okoljski, gospodarski in družbeni vidiki.
To je tudi pristop, ki je bil sprejet v dolgoročnem načrtu za morske plošče in morske liste v Severnem morju, ki je bil sprejet letos in za katerega menim, da je dober model za izvajanje tega pristopa.
Strinjam se z vašim poročilom, da je nujno treba začeti delati v tej smeri.
Pri tem poudarjam, da dolgoročni načrti upravljanja praktično usmerjajo upravljanje ribištva v pravo smer, tj. proč od prekomernega izkoriščanja in ne nujno v smeri določenega cilja največjega trajnostnega donosa.
Načrti vključujejo določbe za redno ocenjevanje ciljev, ki po potrebi omogočajo prilagoditev ciljev največjega trajnostnega donosa, na primer, kadar se spremeni naravno okolje ali znanstveno mnenje.
Drugič, strinjam se, da je treba obravnavati ribiška vprašanja na lokalni ravni ter da morajo zainteresirane strani sodelovati pri sprejemanju pomembnih odločitev v zvezi z določanjem ciljev, stopnjo hitrosti doseganja teh ciljev in pravo kombinacijo ukrepov, ki jih je treba sprejeti, kot so ukrepi na področju davkov, upravljanja napora in tehničnih prilagoditev.
Komisija bo pripravila načrte največjih trajnostnih donosov le na regionalni ravni in le po natančnem posvetovanju z vpletenimi sektorji.
Regionalni svetovalni sveti bodo pri tem imeli pomembno vlogo, njihovo delo pa se je že začelo.
Gospodarske in družbene analize so v tem procesu prav tako pomembne, Komisija pa bo vsem predlogom za načrte upravljanja priložila presoje vpliva, v katerih se bodo analizirali gospodarski, družbeni in okoljski vidiki predlogov.
Večja podpora za raziskave v ribištvu je nujen del za razvoj načrtov največjih trajnostnih donosov.
Okvirni programi, delo Znanstvenega, tehničnega in gospodarskega odbora za ribištvo in podpora Mednarodnega sveta za raziskovanje morja bodo v tem smislu pomembni, kar bo prednostno področje za naslednjih nekaj let.
Zaradi doseganja največjega trajnostnega donosa v ribištvu bo v številnih primerih treba prilagoditi zmogljivost flote in zmanjšati ribolovni napor.
Evropski sklad za ribištvo je bil oblikovan tako, da lahko države članice načrtujejo razvoj nacionalne zmogljivosti flote in pridobijo sofinanciranje iz proračuna Skupnosti, s čimer se prispeva k prilagoditvi velikosti flote dolgoročnim ciljem, pri čemer se upoštevajo ustrezne družbene in gospodarske določbe.
Rad bi povedal še nekaj besed v zvezi s tremi spremembami, ki jih predlaga gospod Schlyter.
Komisija meni, da bi moral biti postopni pristop k doseganju pogojev za največji trajnostni donos dejansko splošno pravilo.
Ni potrebno, da se v vseh primerih hitro doseže največji trajnostni donos.
Kar zadeva znanstveno metodologijo za doseganje največjega trajnostnega donosa, bo Komisija zahtevala znanstveno mnenje za vsak primer posebej.
Ne smemo posegati v znanstveno razpravo z vplivanjem na to, katere metode bi bile lahko boljše od drugih.
Končno, povedal sem že, da lahko ugotovimo, da Evropski sklad za ribištvo omogoča, da države članice dodelijo državno pomoč za prestrukturiranje ribiških flot v skladu s strategijami največjega trajnostnega donosa.
Vendar tega ne smemo obravnavati kot nadomestilo, ker bo ribiška industrija morda postala upravičenka v okviru nove politike, ampak v obliki finančne spodbude za prehod.
Komisija bo nadaljevala dialog z ribiškim sektorjem in bo začela obravnavati posebne dolgoročne načrte za več vrst ribištva, pri katerem se namerava doseči največji trajnostni donos.
Z izvajanjem teh načrtov se bosta izboljšali stabilnost in produktivnost staležev in industrije.
Veselim se nadaljnjih razprav z vami o teh načrtih, potem ko bo Komisija pripravila presojo vplivov in naše predloge ter se posvetovala z industrijo.
Veliko je še treba storiti in hvaležen vam bom za vašo podporo pri razvoju tega političnega področja.
v imenu skupine PPE-DE. - Gospa predsednica, pozdravljam poročilo gospe Fraga Estévez, zlasti njeno izpostavljanje pomislekov o tem predlogu Komisije, ker imam tudi sama resne zadržke glede predlogov Komisije o sprejetju modela največjega trajnostnega donosa kot referenčne točke za upravljanje staležev rib.
Leto 2015 so določili politiki, ne znanstveniki.
To je v smislu čezmernega ribolova prezgodaj za nekatere staleže in prepozno za druge.
Čeprav je cilj predloga večji gospodarski donos ribištva in ohranitev zmogljivosti staleža za dolgoročno zagotovitev največjega trajnostnega donosa, se bojim, da lahko ključne pomanjkljivosti v modelu, glede na to, da se ravni zavržkov še zdaleč ne bodo znižale, povzročijo preveliko izkoriščanje, ker temeljne predpostavke za izračun ravni ulova temeljijo na eni vrsti, ribolovu v plitvih vodah ter ne upoštevajo geografske in biološke raznolikosti.
Odobravam cilj povečanja učinkovitosti pri zaščiti ribjih vrst, s čimer bi se morali strinjati vsi.
Vendar menim, da Komisija tega ni ustrezno preučila.
Poglobljena ocena tveganja za napake v modelu največjih trajnostnih donosov ni bila opravljena.
Poleg tega so po mnenju velike večine znanstvenikov ter Organizacije ZN za prehrano in kmetijstvo tradicionalen model največjega trajnostnega donosa izpodrinili novi vrhunski pristopi, ki vključujejo ekosistem v celoti in se ne opirajo na zastarelo zamisel o dinamiki živalske populacije.
Največji trajnostni donos je nedodelan instrument, ki temelji na izkoriščanju presežne proizvodnje med visoko rastjo populacije, preden se doseže nosilna zmogljivost.
Vendar lahko povzroči čezmeren ribolov, kadar se uporablja pri ribolovu na več vrst, ker ni mogoče doseči optimalne ravni za vse vrste hkrati, ali kadar se uporablja za pelagične vrste, ki živijo v globokem morju ali na odprtem morju, kot sta Severno morje in Atlantik.
Če bo ta model sprejet, bo hkrati ogrozil obstoj staležev in povzročil razpad trga.
Komisarja pozivam, da sprejme preudaren, znanstven in z dokazi podprt pristop.
Gospod komisar, sami ste rekli, da ne bi smeli posegati v znanstveno razpravo.
Strinjam se z vami.
Raje sprejmimo znanstven in z dokazi podprt pristop ter ponovno preučimo ta predlog, namesto da - z vsem spoštovanjem - delamo, čeprav z zamudo, le po navodilih Mednarodnega sveta za raziskovanje morja.
v imenu skupine PSE. - (PT) Gospa predsednica, gospod komisar, predsednik odbora za ribištvo, na začetku poročevalki čestitam za odličen dokument, Komisiji pa za njeno sporočilo, ki izpolnjuje eno od zahtev, ki jo je potrdila na svetovnem vrhu v Johannesburgu leta 2002 in ustreza tudi prvemu od osmih ciljev, določenih na tej konferenci.
Evropska komisija je v zvezi s temi osmimi cilji zagotovo dosegla že veliko, vendar želim komisarja spomniti, da smo leta 2007 in razpravljamo o ciljih, ki jih je vrh leta 2002 določil za leto 2015.
Dejstvo, da na tej točki še vedno razpravljamo o tem sporočilu, ni dovolj hiter odziv na obseg izzivov, s katerimi se srečujemo.
Pozdravljam komisarjeve besede v zvezi s potrebo po novem modelu upravljanja in glede na to, da predlog poudarja koncept upravljanja na podlagi ekosistema, mislim, da smo na pravi poti.
Če koncept največjega trajnostnega donosa obravnavamo kot radikalno novo stvar, pa se motimo, ker je na tem teoretičnem konceptu že nekdaj temeljilo določanje vseh kvot in celotnih dovoljenih ulovov, ki je bilo mogoče le ob uporabi tega koncepta. Problematično je, da uporaba tega koncepta povzroča več težav, ki sta jih poročevalka in kolegica, gospa Doyle, zelo dobro opisali.
Našega delovanja ne moremo opreti le na nekritično uporabo koncepta, ampak si moramo prizadevati za izboljšanje njegove učinkovitosti, preveriti njegove pomanjkljivosti in prednosti v obliki dobrih rezultatov. Iskreno menim, da to poročilo tega ni doseglo, zato moramo uporabiti vsa ostala dodatna sredstva, da bi napredovali.
To je torej izziv, ki ga mora obvladati Komisija, in upam, da nam bo kmalu sporočila dobre novice.
v imenu skupine ALDE. - Gospa predsednica, žal moram reči, da je to ena od priložnosti, ko sem vesel, da ima Parlament tako malo pooblastil na tem področju, zlasti ker je zelo verjetno, da bo to poročilo jutri sprejeto na glasovanju.
Če se bo to zgodilo, bodo lahko nekateri dejali, da je Parlament pozval Komisijo, da še enkrat preuči svoje predloge.
Ne želim si te poteze služb za odnose z javnostmi; želim si, da se Komisija zaveda, da vsaj nekaj poslancev EP odločno nasprotuje zadevnim predlogom.
Poročilo Komisije iz leta 2006 je bilo neprepričljivo - odkrito rečeno vključuje le splošne zadeve - in ga je bilo komaj vredno napisati.
Predlaganih je bilo veliko načrtov, vendar zelo malo ukrepov.
Vendar menim, da so sedanji predlogi poročevalke oziroma Parlamenta še slabši.
Izpostavljam zlasti naslednji odstavek: "meni, da predlog za izvajanje največjega trajnostnega donosa še ni dovolj izoblikovan".
Očitno so potrebne dodatne analize.
Zato medtem ko Komisija zahteva načrte, mi zahtevamo le, da se dodatno pogovorimo o teh načrtih.
Kdaj bomo kaj dosegli?
Če bo to poročilo jutri sprejeto v Parlamentu, upam, da ga Komisija ne bo upoštevala, ker menim, da bi bilo to popolnoma neodgovorno.
Pojavlja se upravičeno vprašanje o metodologiji, ki jo je treba uporabiti za doseganje stanja največjega trajnostnega donosa.
Odkrito povedano se zavedamo, kaj je treba storiti, vendar se polovico časa le igramo z besedami.
Če ribolov pri dveh tretjinah staležev rib presega varne biološke meje, ga je treba ustaviti; flote je treba ustaviti, ribiči pa morajo prenehati z delom, pri čemer se jim lahko dodeli odškodnina, dokler se staleži ne bodo obnovili ter bodo vsi imeli možnost za dolgoročno in zdravo prihodnost.
Omogočiti morate obnovitev staležev rib.
Odkrito povedano lahko razpravljamo o podrobnostih doseganja popolnega stanja največjega trajnostnega donosa, če so ribe in dolgoročna varnost teh rib dobro zavarovane.
Gospod komisar, zelo vas spoštujem; odkar sva se spoznala, mi je všeč vse, kar ste izrekli.
Vendar mi dovolite, da pripomnim dve stvari.
Prvič, mislim, da ste preveč neopazni; zdi se mi, da ste na sestankih kabineta preveč v ozadju.
Mislim, da Evropa potrebuje zagovornika ribištva in čeprav morate reševati nekatere težave, se morate prav tako pojavljati pred evropskimi televizijskimi kamerami in povedati, kaj je treba narediti.
Drugič, zdaj poteka tretje leto vašega petletnega mandata.
Imeli ste veliko dobrih zamisli, vendar ni bilo dovolj rezultatov.
Želim si, da bi pomenili pomembno poglavje v zgodovini Evropske unije, kar zadeva obžalovanja vredno skupno ribiško politiko in njeno reformo.
Zato vas prosim, da se postavite zase in poskrbite za ukrepanje.
Pred petimi leti sem bil v Johannesburgu, kjer je Evropska unija sprejela načelo zavarovanja stanja največjega trajnostnega donosa do leta 2015.
Tam nismo govorili o tem, da bi do leta 2015 uvedli politiko; govorili smo o tem, da bi se do leta 2015 dosegle te ravni za ribe.
To ne bi smelo biti le dokument - biti bi moralo več kot to.
Če želimo to doseči, bo v osmih letih verjetno že prepozno.
Že zdaj moramo doseči rezultate in dokler se to ne zgodi, morate upoštevati, da ste neuspešni.
Ne poslušajte Parlamenta; ne poslušajte ministrov, ki vas vedno znova želijo ustaviti, ampak začnite z doseganjem rezultatov.
v imenu skupine Verts/ALE. - (SV) Gospa predsednica, večinoma se strinjam z besedami gospoda Daviesa.
Ribe izumirajo.
Ko bodo izumrle, ribiči ne bodo več imeli dohodka.
Zato je veliko pametneje, da se v prihodnost vlaga zdaj z največjimi trajnostnimi donosi namesto največjega razpoložljivega donosa, kar je bila politika Unije do zdaj.
To je popolnoma netrajnostno.
Nato lahko razpravljamo o znanstvenih pomanjkljivostih metod in dejstvu, da gre morda za nedodelan instrument.
Vendar je splošni cilj za gospodarsko politiko EU nizka inflacija in čeprav je to zelo nedodelan instrument, se ga ni kritiziralo.
V takšnih primerih je ta instrument veliko primernejši, zato se želim zahvaliti komisarju.
Ugotovili ste, da je politika popolnoma napačna in neuspešna, in se zdaj trudite, da bi jo popravili.
Pozneje bomo razpravljali o težavi zavržkov in s kombinacijo ukrepov bi lahko začeli reševati težave.
Ko govorimo o socialno-ekonomskih ocenah, moramo razmišljati bolj dolgoročno.
To je bistvo mojega predloga spremembe.
Brez tega lahko rečete tudi, da danes ribiči sploh ne želijo delati.
Če bi ribičem vseh naslednjih generacij vzeli delovna mesta, bi to pomenilo predvsem slabo socialno-ekonomsko oceno.
v imenu skupine GUE/NGL. - (PT) Kot splošno pripombo glede temeljnih točk iz poročila, ki ga obravnavamo in je ključno za ribiški sektor, želim izraziti naše mnenje, da je treba poudariti razlike pri dolgo- in kratkoročni uporabi načela subsidiarnosti v ribištvu.
Namen dolgoročnih načrtov je torej opredelitev ciljev ali tem za doseganje stabilnih razmer po sorazmerno dolgem obdobju, medtem ko kratkoročni ukrepi temeljijo na predlogih, ki se pripravijo letno za izboljševanje stopnje smrtnosti zaradi ribolova, da se v kratkem obdobju doseže raven, predlagana kot dolgoročni cilj.
Kar zadeva dolgoročni cilj za ribištvo, se lahko sprejme glavni cilj, določen v Johannesburgu, tj. doseganje največjega trajnostnega ulova ribjih staležev.
Vendar je pomembno poudariti, da je za oblikovanje cilja največjega trajnostnega donosa nujno uporabiti znanstveno analizo za določitev stopnje smrtnosti zaradi ribolova, ki zagotavlja največji trajnostni ulov ribolovnih virov.
Pri tem je bistveno upoštevati naravne značilnosti vsakega ribolovnega vira ter poznati naravo in vrsto ribolovnih metod.
Za ocenjevanje ravni ribolova, ki je primerna za dolgoročni cilj, je treba preveriti napovedi znanstvenikov, ki morajo temeljiti na zanesljivih informacijah, ki jih bodo sprejeli vodje ter sprejeli in upoštevali ribiči, pri čemer je treba vedno, in poudarjam, vedno varovati socialno-ekonomski položaj ribiškega sektorja in ribiških skupnosti.
V praksi je cilj oceniti dolgoročni ulov in pripadajoče stopnje smrtnosti zaradi ribolova.
Za to moramo izbrati merilo za trajnost in določiti raven ribolova, ki povzroča največjo stopnjo trajnostnega ulova.
Tu se začne resnična razprava.
Za stopnje smrtnosti zaradi ribolova za dolgoročno upravljanje staležev v izključnih ekonomskih conah držav članic so se predlagale različne vrednosti Različni znanstveniki menijo, da je kot stopnjo smrtnosti zaradi ribolova boljše določiti F0.1 kot na primer FMSY, za katero menijo, da je manj primerna.
Upoštevati je treba, da se kratice FMSY, ki je stopnja smrtnosti zaradi ribolova, ne sme zamenjati s kratico MSY, ki pomeni stopnjo ulova.
Končno, strinjam se, da je bistveno, da se trajnostnim ukrepom pridruži ocena socialno-ekonomskih posledic in stroškov teh ukrepov.
v imenu skupine IND/DEM. - Gospa predsednica, ne zgodi se velikokrat, da član Neodvisne stranke Združenega kraljestva čestita poročevalcu Parlamenta.
V tem primeru bom naredil redko izjemo.
Organizacija Združenih narodov za prehrano in kmetijstvo je ocenila, da ulov 70 % ribjih vrst na tem planetu že dosega ali presega največji trajnostni donos.
Skupna ribiška politika je s svojo sramotno težavo zavržkov, ki so posledica te politike, veliko prispevala k morebitni resni ekološki katastrofi, zlasti v Severnem morju.
V osemdesetih letih 20. stoletja so ribiči opozorili kanadsko vlado, da se trske nevarno preveč izkoriščajo.
Vlada ni upoštevala opozoril in do leta 1992 je ribolov na trske v celoti propadel.
Podobno se zdaj dogaja v evropskih vodah.
Poročevalka navaja, da v sporočilu Komisije ni dovolj analiz in ustreznih rešitev, in ocenjuje, da je to sporočilo pretirano poenostavljeno.
Komisija je v zadnjem času prejela kritike glede načina zbiranja statističnih podatkov o pomorskih vprašanjih in načina, na katerega si te podatke razlaga.
Britanska vlada v svojem nedavnem poročilu navaja "pomanjkanje potrebnih podatkov o tem, kakšni bi morali biti primerni cilji".
Komisija si največji trajnostni donos razlaga na podlagi zastarelih modelov in dogmatičnih ekoloških konceptov.
To jasno kaže, da si želi pridobiti dodatne pristojnosti za vsako ceno.
Menim, da je izguba ribjih staležev previsoka cena, poleg tega pa se zahvaljujem poročevalki za iskrenost pri obsojanju sporočila Komisije.
Zagotovo nekaj pomeni, če se skupina PPE-DE, ki podpira EU, strinja z Neodvisno stranko Združenega kraljestva.
Sicer pa bodo vsi prej ali slej prišli do tega.
v imenu skupine ITS. - (FR) Gospa predsednica, gospod komisar, poročili naših kolegic, vključno s poročilom gospe Frage, obravnavajo nerešljivo težavo ribištva; nerešljiva je, ker so ribji staleži omejeni, povpraševanje pa stalno narašča.
Zato ribiška politika ni skupna kmetijska politika.
Od leta 1986 in Sicca Mansholta Komisija že 40 let izvaja strateško napako s skupno kmetijsko politiko, ki pomeni zločin proti človeštvu, saj ljudje potrebujejo žita in mleko, ki pa jih primanjkuje, kot dokazuje povečanje cen.
Pri ribiški politiki so razmere drugačne.
Napake Komisije so le običajne, tehnokratske in ne strateške.
Upravljanje ribjih staležev z določanjem celotnega dovoljenega ulova, kvotami, finančnim instrumentom za usmerjanje ribištva in večletnim usmerjevalnim programom ni bilo uspešno.
Komisija je zakonsko uredila vse vidike: mreže, tonažo, zmogljivost flote in število enot, vendar - kot navaja poročevalka - je vedno manj ribičev, manj trske in še manj modroplavutega tuna v Sredozemskem morju, kar pojasnjuje jezo ribičev v juniju in juliju.
V mojem kraju so na primer v pristanišču Sčte ali Le Grau-du-Roi ribiči, ki pri ribolovu uporabljajo viseče mreže vrste "thonaille", kar pomeni tradicionalni obalni ribolov z majhnimi mrežami, protestirali, da od julija naprej niso mogli loviti.
Vendar nam poročevalka sporoča, da so kljub vsem tem pregledom, uničevanju in sankcijam - morda bodo nekoč na ribiče namestili celo elektronske oznake, da bi jih lahko spremljali - staleži ogroženi.
Skupna ribiška politika ni bila uspešna - zakaj?
Ker gre za svetovno težavo, za ribe na Kitajskem, v Indoneziji, na Filipinih in v Peruju.
Enako kot pri vinu, kjer pulimo trte, medtem ko jih ostali svet sadi, tudi pri ribolovu uničujemo naše ladje, medtem ko jih Združene države gradijo, Rusija, Islandija in Norveška pa povečujejo velikost motorjev svojih ladij.
Oblikujete lahko kazalnike ali tip največjega trajnostnega donosa, vendar če vaši sosedje lovijo več kot vi, manjši ulov z vaše strani ne bo prispeval k izboljšanju staležev.
Ker kmetijstvo ali ribogojstvo ni prava rešitev, morda zaradi ribje moke, je ribištvo torej popoln dokaz, da je raven Skupnosti previsoka, ko gre za obalni ribolov, in je treba odločati lokalno, ali pa prenizka, ko gre za ribolov na odprtem morju.
V teh primerih se bomo morda s pomočjo znanstvenikov zelo hitro dvignili na globalno raven ali pa bomo do konca 21. stoletja ribe lovili le še na televizijskih zaslonih.
Gospa predsednica, pozdravljam in podpiram to poročilo ter čestitam poročevalki za njeno delo.
Več let smo govorili o trajnostnem ribištvu in birokratskem nadzoru tega ribištva.
Staleži se večinoma niso nič izboljšali, ribičev pa je veliko manj in precej manj zaslužijo.
Očitno je, da je bila ribiška politika do zdaj popolnoma neuspešna.
Ribiči to govorijo že več let, vendar jih do zdaj Komisija ni poslušala; prav tako jih ni poslušal gospod Davies, za katerega se zdi, da bi rad dosegel več.
Celotni dovoljeni ulov in kvote kot ključno sredstvo nadzora so bili popolnoma neuspešni in so povzročili zavržke, številne ribiče pa so praktično pahnili v revščino.
Vendar se v novem predlaganem modelu največjega trajnostnega donosa sistem kvot celotnega dovoljenega ulova še vedno prekriva s sistemom ribolovnega napora.
Ti dve stvari je treba ločiti.
Ne moremo imeti obojega.
Vsi si želimo trajnostno ribištvo, vendar to pomeni tudi trajnost za ribiče.
To pomeni, da je treba preprečevati zavržke.
Pomeni, da je treba poenostaviti tehnične ukrepe in vzpostaviti prilagodljivost.
To moramo doseči čim prej.
(ES) Gospa predsednica, zelo pozno je že in vsi smo zelo utrujeni, poleg tega pa tudi nekoliko presenečeni zaradi grozljive novice o smrti treh ribičev in pogrešanih petih ribičih ob obali Cádiza; ladja je pripadala floti mesta Barbate. Mislim, da se moramo ob takšni novici vsi zamisliti, saj dokazuje težavnost poklica, ki lahko celo v današnjem času naenkrat vzame kar osem življenj.
Gospod komisar, zato mislim, da je ena od glavnih težav tega sporočila, da pri prizadevanju za ukrepe v zvezi z viri omejuje le ribolovno dejavnost, hkrati pa ne določa obveznosti za druge gospodarske udeležence, katerih dejavnost je povezana z morskim ekosistemom, zaradi česar izgublja, kot tudi mi sami, politično verodostojnost, zlasti ker je direktorat Komisije za ribištvo odgovoren tudi za pomorske zadeve.
Moje drugo vprašanje zadeva način, na katerega namerava Komisija praktično uporabljati največji trajnostni donos, saj vse kaže na to, da povzroča resne težave, zlasti v primeru mešanega ribolova, pri katerem se lovijo različne vrste in raven ulova, ki določa raven napora, ne ustreza največjemu trajnostnemu donosu za vsako posamezno vrsto.
Dodatna težava, s katero se srečujemo, je težava zaradi populacij, za katere ni oblikovan noben način ocenjevanja.
Gotovo je, da so zaposleni v sektorju zaskrbljeni in da imajo prav, da bodo praznine, ki jih bo zapustila flota v Skupnosti kot odziv na največji trajnostni donos in politično zavezanost temu konceptu, takoj zapolnile dejavnosti tretjih držav, saj ribiški trg vodi potreba po zagotavljanju stalne oskrbe.
Gospa predsednica, v zadnjih letih se nisem vedno strinjal s poročevalko, gospo Fraga Estévez, vendar se s tem poročilom večinoma strinjam.
Poročilo navaja, da sistem Skupnosti ovira nadzor in spodbuja zavržke.
Navaja, da pozdravlja sporočilo Komisije, ki priznava, da je sedanja politika upravljanja ribištva spodletela.
Opozarja na težave pri izvajanju modela največjega trajnostnega donosa za ribolov na različne vrste, kar zagotovo velja za večino ribolova škotskih ribičev.
Opozarja, da model ni primeren za pelagične vrste.
Ne strinjam se, da "odpravlja diskriminacijo", zato bom jutri zahteval glasovanje po delih, da se bodo ti deli črtali, ker iz dosedanjih razprav s poročevalko vem, da je to znak za ogrožanje relativne stabilnosti, ki se mora ohraniti, dokler bomo imeli skupno ribiško politiko.
Vendar se prav tako strinjam z besedami komisarja, da se moramo začeti premikati v pravo smer.
Po vseh teh letih težav, ki jih je neposredno povzročila skupna ribiška politika, bi zdaj morali doseči že veliko več.
(PL) Gospa predsednica, v kratki minuti, ki jo imam na voljo za svoj govor, želim v imenu poljskih ribičev navesti, da so zaradi uvedene uredbe v zvezi s prepovedjo ulova trske diskriminirani, zlasti ob upoštevanju splošno znanih ulovov drugih držav.
Ribiči upajo, da je bilo besedilo uredbe oblikovano, ker Komisija ni bila seznanjena z dejanskim obsegom ribolova v Baltskem morju s strani posameznih držav.
Ne zahtevajo le razveljavitve uredbe, ampak tudi imenovanje posebne neodvisne komisije v okviru Evropskega parlamenta, ki bi preiskala in pojasnila načela in metodo za štetje rib v Baltskem morju po širitvi Unije leta 2004 ter ugotovila obseg nepravilnosti.
Gospa predsednica, le redki se ne strinjajo, da je dolgoročna trajnost komercialnih staležev rib zelo pomembna.
EU je sprejela zavezo svetovnega vrha o trajnostnem razvoju v Johannesburgu leta 2002, da se največji trajnostni donos v ribištvu doseže najpozneje do leta 2015.
Ključno je, da se začne razprava o tem, na kakšen način bomo dosegli cilj zmanjšanja pritiska ribištva na ranljive vrste, pri čemer je zadevno poročilo gospe Fraga Estévez pomemben del tega procesa.
Dobre strani ribolova z nizkimi stopnjami smrtnosti zaradi ribolova in vzpostavitve močnejših drstitvenih staležev so bile prav tako obravnavane v poročilu o neto koristih strateške enote predsednika vlade Združenega kraljestva.
Ker sem Škotinja, še predobro poznam pritisk na ranljive staleže rib, kot je severnomorska trska, še bolj pa praktične težave pri izvajanju načrtov upravljanja na območjih mešanega ribolova, na primer ob škotski obali.
S temi težavami se ne odpravljajo obveznosti ukrepanja.
Pozdravljam priznanje Komisije, da je potrebno sodelovanje zainteresiranih strani in vključitev regionalnih svetovalnih svetov v predlagani proces za doseganje rezultatov na tem področju.
Nekateri regionalni svetovalni sveti so že začeli obravnavati dolgoročno upravljanje in vprašanje največjega trajnostnega donosa, pri čemer bo pomembno, da bodo pri razvoju strategije sodelovale zainteresirane strani.
Na tej stopnji ne smemo skreniti s poti in obravnavati tehničnih podrobnosti o tem, kaj je dejansko največji trajnostni donos ter na kakšen način bi se moral uporabljati.
Pomembneje je, da se osredotočimo na zagotovitev boljšega ravnovesja med ribolovnimi možnostmi in razpoložljivimi staleži, da se zagotovi bolj trajnostna prihodnost.
(ET) Gospe in gospodje, pred petimi leti smo na vrhu o trajnostnem razvoju v Johannesburgu sprejeli zavezo, da bomo ohranjali ribje staleže in jih čim prej obnovili na raven, ki zagotavlja največji trajnostni donos.
Sprememba upravnega sistema, ki se načrtuje, določa precej bolj ambiciozne cilje v primerjavi s sedanjo varno ravnijo in previdnostnim načelom.
Vendar je treba natančno preučiti prednosti in slabosti spremembe.
Evropska unija potrebuje prilagodljiv sistem za upravljanje ribjih staležev in zmogljivosti za hitro odzivanje.
V dolgoročne načrte je treba vključiti tudi razumne, a prožne letne prilagoditve.
Evropska komisija domneva, da na ribje staleže vpliva zlasti ulov, čeprav imajo pomemben vpliv tudi vreme, plenilci, tuje vrste in težave, ki jih povzroča človek.
Vpliv plinovoda med Rusijo in Nemčijo na okolje v Baltiškem morju se še ni ocenil, čeprav njegova izgradnja že poteka.
Zelo me skrbi, ker so v Baltiškem morju pred kratkim opazili vrsto meduze Mnemiopsis leidyi, ki izvira iz Amerike in je v osemdesetih letih 20. stoletja v Črnem morju povzročila skorajšnje izumrtje ribjih staležev, zdaj pa se to dogaja v Kaspijskem morju.
V enem letu se je razširila od švedske obale do sredine Baltskega morja.
Ne smemo zapravljati časa, dokler ne bodo uničeni tudi ribji staleži v Baltskem morju.
Učinke novega upravnega sistema je treba zato najprej preučiti na regionalni in ne evropski ravni, saj imajo ribiške flote posameznih držav članic različne značilnosti.
