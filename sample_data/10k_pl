Działania podjęte w wyniku rezolucji Parlamentu: Patrz protokól
Składanie dokumentów: patrz protokół
Oświadczenia pisemne (art. 116 Regulaminu): patrz protokół
Teksty porozumień przekazane przez Radę: patrz protokół
Skład Parlamentu: patrz protokół
Skład komisji i delegacji: patrz protokół
Przyszłe działania w dziedzinie patentów (złożone projekty rezolucji): Patrz protokól
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 23.55)
Otwarcie posiedzenia
(" συνεδρίαση αρχίζει στις 9 π.μ.)
Składanie dokumentów: patrz protokół
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
1.
Umowa WE-Bułgaria: uczestnictwo Bułgarii w działaniach Europejskiego Centrum Monitorowania Narkotyków i Narkomanii (głosowanie)
2.
Umowa WE-Rumunia: uczestnictwo Rumunii w działaniach Europejskiego Centrum Monitorowania Narkotyków i Narkomanii (głosowanie)
3.
Umowa WE-Turcja: uczestnictwo Turcji w działaniach Europejskiego Centrum Monitorowania Narkotyków i Narkomanii (głosowanie)
4.
Umowa WE - Singapur dotycząca pewnych aspektów usług lotniczych (głosowanie)
5.
Umowa WE - Australia dotycząca pewnych aspektów usług lotniczych (głosowanie)
6.
Umowa WE - Nowa Zelandia dotycząca pewnych aspektów usług lotniczych (głosowanie)
7.
Umowa WE - Urugwaj dotycząca pewnych aspektów usług lotniczych (głosowanie)
8.
Umowa WE - Republika Malediwów dotycząca pewnych aspektów usług lotniczych (głosowanie)
9.
Zarządzanie europejskimi programami radionawigacyjnymi (głosowanie)
10.
Wymagana jakość wód, w których żyją skorupiaki (wersja skodyfikowana) (głosowanie)
11.
Reklama wprowadzająca w błąd i reklama porównawcza (wersja skodyfikowana) (głosowanie)
12.
Okres ochrony prawa autorskiego i niektórych praw pokrewnych (głosowanie)
13.
Prawo najmu i użyczenia oraz niektóre prawa pokrewne prawu autorskiemu w zakresie własności intelektualnej (wersja skodyfikowana) (głosowanie)
14.
Zwalczanie tarcznika niszczyciela (wersja skodyfikowana) (głosowanie)
15.
Glukoza i laktoza (wersja skodyfikowana) (głosowanie)
16.
Modyfikacja art. 3 i 4 Regulaminu Parlamentu Europejskiego (głosowanie)
19.
Statystyczna klasyfikacja działalności gospodarczej NACE Rev. 2 i inne dziedziny statystyczne (głosowanie)
20.
Nadzwyczajna pomoc finansowa Wspólnoty na rzecz Kosowa (głosowanie)
21.
Europejska Agencja Odbudowy (głosowanie)
25.
Ochrona i dobrostan zwierząt (2006-2010) (głosowanie)
26.
Działania następcze w związku ze sprawozdaniem w sprawie konkurencji w sektorze wolnych zawodów (głosowanie)
28.
Sektor owoców jagodowych, wiśni i czereśni przeznaczonych do przetworzenia (głosowanie)
- Antes de la votación del apartado 6:
Jest propozycja aby kwotę 50.000 w szóstym paragrafie, zastąpić kwotą 40.000, tak aby nie zmieniać dotychczas obowiązujących reguł.
(Oklaski)
(El Parlamento admite la enmienda oral)
Se cierra el turno de votaciones.
Korekty do głosowania i zamiar głosowania: patrz protokół
Skład Parlamentu: patrz protokół
Decyzje dotyczące niektórych dokumentów: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
(Se levanta la sesión a las 12.10 horas)
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
Podpisanie aktów przyjętych w trybie współdecyzji: patrz protokół.
Komunikat Przewodniczącego: Patrz protokól
Stosunki pomiędzy Unią Europejską a Rosją po zabójstwie dziennikarki Anny Politkowskiej (projekty złożonych rezolucji)
Składanie dokumentów: patrz protokół
Petycje (patrz: protokół)
Przesunięcie środków: patrz protokół
Teksty porozumień przekazane przez Radę: patrz protokół
Działania podjęte w wyniku rezolucji Parlamentu: Patrz protokól
Oświadczenia pisemne (art. 116 Regulaminu): patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 22.20)
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
ONZ: homologacja pojazdów kategorii M2 lub M3 w zakresie ich ogólnych cech konstrukcyjnych (głosowanie)
2.
Przystąpienie Bułgarii i Rumunii: rekrutacja urzędników Wspólnot Europejskich (głosowanie)
3.
Zmiana statutu wspólnego przedsiębiorstwa GALILEO (głosowanie)
4.
Udział Norwegii w pracach Europejskiego Centrum Monitorowania Narkotyków i Narkomanii (ECMNiN) (głosowanie)
5.
Wniosek o uchylenie immunitetu Bogdana Golika (głosowanie)
6.
Wniosek o skorzystanie z immunitetu przez Mario Borhezio (głosowanie)
7.
Projekt budżetu korygującego nr 3/2006 (głosowanie)
8.
Projekt budżetu korygującego nr 5/2006 (głosowanie)
9.
Partnerstwo strategiczne UE-Republika Południowej Afryki (głosowanie)
10.
Instrument finansowy na rzecz środowiska (LIFE+) (głosowanie)
11.
Program wsparcia dla europejskiego sektora audiowizualnego (MEDIA 2007) (głosowanie)
12.
Program Kultura (2007-2013) (głosowanie)
13.
Wspólnotowy mechanizm ochrony ludności (głosowanie)
14.
Środki transpozycji (poziom 2) dyrektywy "Przejrzystość" (głosowanie)
15.
Środki transpozycji (poziom 2) dyrektywy "Prospekt emisyjny" (głosowanie)
16.
Imigracja kobiet, rola i miejsce imigrantek w UE (głosowanie)
17.
Odzyskiwanie środków wspólnotowych (głosowanie)
That concludes the vote.
Głosowanie
The next item is the vote.
(For the results and other details on the vote: see Minutes)
Korekty do głosowania i zamiar głosowania: patrz protokół
(The sitting was suspended at 12.35 and resumed at 15.00)
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Skład Parlamentu: patrz protokół
Porządek dzienny kolejnej sesji miesięcznej (patrz: protokół)
Zamknięcie posiedzenia
(Posiedzenie zostało zamknięte o godz. 23.50.)
Otwarcie posiedzenia
(Se abre la sesión a las 9.05 horas)
Skład grup politycznych: patrz protokół
3.
Program "Młodzież w działaniu" na okres 2007-2013 (głosowanie)
4.
Zintegrowany program działań w zakresie uczenia się przez całe życie (głosowanie)
5.
Program "Europa dla Obywateli” (2007-2013) (głosowanie)
6.
Ograniczenia we wprowadzaniu do obrotu i stosowaniu sulfonianów perfluorooktanu (głosowanie)
9.
Utworzenie, działanie i wykorzystanie SIS II (decyzja) (głosowanie)
10.
Stosunki pomiędzy Unią Europejską a Rosją po zabójstwie dziennikarki Anny Politkowskiej (głosowanie)
11.
Rak piersi (głosowanie)
Zatwierdzenie protokołu z poprzedniego posiedzenia: patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 00.10)
Otwarcie posiedzenia
(Posiedzenie zostało otwarte o godz. 10.05)
Składanie dokumentów: patrz protokół
2.
Projekt budżetu ogólnego na rok 2007 (Sekcja III) (głosowanie)
4.
Floty rybackie zarejestrowane w najbardziej oddalonych regionach Wspólnoty (głosowanie)
6.
Mołdowa (Transnistria) (głosowanie)
7.
Gruzja (Osetia Południowa) (głosowanie)
8.
Eksport odpadów toksycznych w Afryce (głosowanie)
9.
Ochrona karna w zakresie ochrony środowiska (głosowanie)
10.
Układ euro-śródziemnomorski ustanawiający stowarzyszenie pomiędzy UE i Syrią (głosowanie)
11.
Konferencja w Nairobi w sprawie zmian klimatu (głosowanie)
12.
Transport żeglugą śródlądową (głosowanie)
Głosowanie
Pasamos al turno de votaciones.
(Para los resultados y otros detalles de la votación: véase el Acta)
Korekty do głosowania i zamiar głosowania: patrz protokół
(La sesión, suspendida a las 13.50 horas, se reanuda a las 15.05 horas)
Skład komisji i delegacji: patrz protokół
Komunikat nt. wspólnych stanowisk Rady: patrz protokół
Zatwierdzenie protokołu z poprzedniego posiedzenia: patrz protokół
1.
Tybet (głosowanie)
2.
Proces Riosa Montta (głosowanie)
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
Je déclare interrompue la session du Parlement européen.
(La séance est levée à 16h25)
Przesunięcie środków: patrz protokół
Petycje (patrz: protokół)
Teksty porozumień przekazane przez Radę: patrz protokół
Oświadczenia pisemne (art. 116 Regulaminu): patrz protokół
Oświadczenia pisemne i pytania ustne (składanie dokumentów) : Patrz protokól
Składanie dokumentów: patrz protokół
Decyzje dotyczące niektórych dokumentów: patrz protokół
Skład komisji i delegacji: patrz protokół
Podpisanie aktów przyjętych w trybie współdecyzji: patrz protokół.
Projekt budżetu ogólnego na rok budżetowy 2007 (termin składania projektów poprawek) : Patrz protokól
Porządek dzienny następnego posiedzenia: patrz protokół
Zamknięcie posiedzenia
(The sitting was closed at 22.45)
Otwarcie posiedzenia
(Die Sitzung wird um 9.00 Uhr eröffnet.)
Składanie dokumentów: patrz protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Systemy wsparcia bezpośredniego w ramach wspólnej polityki rolnej oraz wsparcie rozwoju obszarów wiejskich przez Europejski Fundusz Rolny na rzecz Rozwoju Obszarów Wiejskich (EFRROW) (głosowanie)
2.
Umowa WE-Kanada ustanawiająca ramy współpracy w dziedzinie szkolnictwa wyższego, szkolenia oraz młodzieży (głosowanie)
3.
Umowa WE-USA w zakresie szkolnictwa wyższego oraz kształcenia zawodowego (głosowanie)
4.
Systemy zabezpieczenia społecznego pracowników najemnych i ich rodzin przemieszczających się we Wspólnocie (głosowanie)
5.
Akwakultura: gatunki obce i niewystępujące na danym obszarze (głosowanie)
6.
Wspólna organizacja rynków produktów rybołówstwa i akwakultury (głosowanie)
7.
Zawarcie w imieniu WE poprawki do Konwencji o dostępie do informacji, udziale społeczeństwa w podejmowaniu decyzji oraz dostępie do sprawiedliwości w sprawach dotyczących środowiska (głosowanie)
8.
Zwolnianie towarów przywożonych przez osoby podróżujące z krajów trzecich z podatku od wartości dodanej oraz podatku akcyzowego (głosowanie)
9.
Trzeci wkład Wspólnoty na rzecz Funduszu Budowy Powłoki Ochronnej w Czarnobylu (głosowanie)
11.
Wsparcie rozwoju obszarów wiejskich przez EFRROW (głosowanie)
12.
Wniosek o skorzystanie przez Gabriele Albertiniego z immunitetu i przywilejów (głosowanie)
13.
Wniosek o skorzystanie przez Gabriele Albertiniego z immunitetu i przywilejów (głosowanie)
14.
Wniosek o skorzystanie przez Gérarda Onestę z immunitetu i przywilejów (głosowanie)
15.
Działanie Wspólnoty w dziedzinie polityki środowiska morskiego (głosowanie)
16.
Urządzenia pomiarowe zawierające rtęć (głosowanie)
18.
Wspólne przedsiębiorstwo dla europejskiego systemu zarządzania ruchem lotniczym (SESAR) (głosowanie)
Nous interrompons à présent les votes pour faire place à la séance solennelle.
2.
Strategia na rzecz środowiska morskiego (głosowanie)
3.
Kredyt hipoteczny (głosowanie)
Nous en avons à présent terminé avec les votes.
Głosowanie (ciąg dalszy)
Korekty do głosowania i zamiar głosowania: patrz protokół
(La séance, suspendue à 13h10, est reprise à 15h10)
Zatwierdzenie protokołu z poprzedniego posiedzenia: patrz protokół
Porządek dzienny kolejnej sesji miesięcznej (patrz: protokół)
Zamknięcie posiedzenia
(La séance est levée à 24 heures)
Otwarcie posiedzenia
(Se abre la sesión a las 9.05 horas)
Oświadczenia pisemne (składanie dokumentów): Patrz protokól
2.
Ogólny system preferencji Unii Europejskiej (głosowanie)
1.
Usługi na rynku wewnętrznym (głosowanie)
Se cierra el turno de votaciones.
Głosowanie (ciąg dalszy)
Continuamos con el turno de votaciones.
Korekty do głosowania i zamiar głosowania: patrz protokół
(La sesión, suspendida a las 13.10 horas, se reanuda a las 15.00 horas)
Zatwierdzenie protokołu z poprzedniego posiedzenia: patrz protokół
Skład grup politycznych: patrz protokół
Porządek dzienny następnego posiedzenia: patrz protokół
Zamknięcie posiedzenia
(Zasedání skončilo ve 23:30)
Komunikat nt. wspólnych stanowisk Rady: patrz protokół
3.
Konwencja o zakazie broni biologicznej i toksycznej, bomb kasetowych i broni konwencjonalnej (głosowanie)
4.
Strategia dotycząca Morza Bałtyckiego w ramach Wymiaru Północnego (głosowanie)
7.
Kobiety w polityce międzynarodowej (głosowanie)
Zatwierdzenie protokołu z poprzedniego posiedzenia: patrz protokół
Porządek dzienny kolejnej sesji miesięcznej (patrz: protokół)
Debaty nad przypadkami łamania praw człowieka, zasad demokracji i praworządności (debata)
1.
Etiopia (głosowanie)
2.
Bangladesz (głosowanie)
3.
Iran (głosowanie)
Tím je hlasování ukončeno.
Wniosek o skorzystanie z immunitetu poselskiego: patrz protokół
Wniosek o uchylenie immunitetu parlamentarnego: Patrz protokól
Skład komisji i delegacji: patrz protokół
Przesunięcie środków: patrz protokół
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
Přerušuji zasedání Evropského parlamentu.
(Zasedání skončilo v 17:05)
Zatwierdzenie protokołu z poprzedniego posiedzenia: patrz protokół
Składanie dokumentów: patrz protokół
Decyzje dotyczące niektórych dokumentów: patrz protokół
Oświadczenia pisemne (składanie dokumentów): Patrz protokól
Teksty porozumień przekazane przez Radę: patrz protokół
Przesunięcie środków: patrz protokół
Porządek dzienny: patrz protokół
Weryfikacja pełnomocnictw (patrz: protokół)
Skład Parlamentu: patrz protokół
Komunikat nt. wspólnych stanowisk Rady: patrz protokół
Porządek dzienny następnego posiedzenia: patrz protokół
Zamknięcie posiedzenia
(La séance est levée à 0h25)
Otwarcie posiedzenia
(Se abre la sesión a las 9.00 horas)
Składanie dokumentów: patrz protokół
Czynne substancje farmaceutyczne (pisemne oświadczenie): Patrz protokól
1.
Harmonizacja wymagań technicznych i procedur administracyjnych w dziedzinie lotnictwa cywilnego (głosowanie)
2.
Wymagania techniczne dla statków żeglugi śródlądowej (głosowanie)
3.
Porozumienie partnerskie WE-Republika Zielonego Przylądka w sprawie połowów (głosowanie)
4.
Wspólnotowa gwarancja na rzecz Europejskiego Banku Inwestycyjnego (głosowanie)
5.
Rewizja art. 139 Regulaminu PE - przepis przejściowy dotyczący jezyków (głosowanie)
9.
Przystąpienie Rumunii (głosowanie)
11.
Siódmy program ramowy WE (2007-2013): zasady uczestnictwa i upowszechnienie wyników badań (głosowanie)
12.
Wprowadzanie do obrotu artykułów pirotechnicznych (głosowanie)
13.
Europejski system zintegrowanych statystyk na temat zabezpieczenia spolecznego (ESSPROS) (głosowanie)
14.
Siódmy program ramowy Euratom (2007-2011): zasady uczestnictwa i upowszechnienie wyników badań (głosowanie)
15.
Siódmy program ramowy WE w dziedzinie badań, rozwoju technologicznego i demonstracji: program szczegółowy "Ludzie” 2007-2013 (głosowanie)
16.
Siódmy program ramowy WE w dziedzinie badań, rozwoju technologicznego i demonstracji: program szczegółowy "Pomysły” 2007-2013 (głosowanie)
17.
Siódmy program ramowy WE w dziedzinie badań, rozwoju technologicznego i demonstracji: program szczegółowy "Możliwości” 2007-2013 (głosowanie)
18.
Siódmy program ramowy WE w dziedzinie badań, rozwoju technologicznego i demonstracji: program szczegółowy "Współpraca” 2007-2013 (głosowanie)
19.
Siódmy program ramowy WE w dziedzinie badań, rozwoju technologicznego i demonstracji, 2007-2013: program szczegółowy, który ma zostać zrealizowany w formie działań bezpośrednich przez Wspólnotowe Centrum Badawcze (głosowanie)
20.
Siódmy program ramowy Euratom w na rzecz badań jądrowych i działań szkoleniowych w dziedzinie techniki jądrowej: program szczegółowy, który ma zostać zrealizowany w formie działań bezpośrednich przez Wspólne Centrum Badawcze 2007-2011 (głosowanie)
22.
Przestrzeń wolności, bezpieczeństwa i sprawiedliwości (głosowanie)
25.
Czas na przyspieszenie - Tworzenie Europy przedsiębiorczości i wzrostu gospodarczego (głosowanie)
That concludes the vote.
Korekty do głosowania i zamiar głosowania: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
I declare adjourned the session of the European Parliament.
(The sitting was closed at 12.20 p.m.)
Skład Parlamentu: patrz protokół
Wniosek o skorzystanie z immunitetu poselskiego: patrz protokół
Podpisanie aktów przyjętych w trybie współdecyzji: patrz protokół.
Składanie dokumentów: patrz protokół
Oświadczenia pisemne (art. 116 Regulaminu): patrz protokół
Oświadczenia pisemne i pytania ustne (składanie dokumentów): Patrz protokól
Petycje (patrz: protokół)
Teksty porozumień przekazane przez Radę: patrz protokół
Decyzje dotyczące niektórych dokumentów: patrz protokół
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz.23.45)
Otwarcie posiedzenia
(Zasedání začalo v 9:00)
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
Składanie dokumentów: patrz protokół
Przesunięcie środków: patrz protokół
	Program legislacyjny i program prac Komisji na rok 2007 (złożone projekty rezolucji) : Patrz protokól
	Spotkanie na szczycie Rosja/Unia Europejska (złożone projekty rezolucji) : Patrz protokól
Głosowanie
2.
Powołanie rumuńskiego członka Europejskiego Trybunału Obrachunkowego (głosowanie)
3.
Warunki uczestnictwa Islandii i Norwegii w pracach Europejskiej Agencji Zarządzania Współpracą Operacyjną na Zewnętrznych Granicach Państw Członkowskich Unii Europejskiej (głosowanie)
5.
Zapobieganie, kontrola i zwalczanie niektórych pasażowalnych encefalopatii gąbczastych (głosowanie)
6.
Przekazywanie danych na temat wyładunków przetworów rybołówstwa w państwach członkowskich (głosowanie)
7.
Konkurencyjność branży usług audiowizualnych i informacyjnych: ochrona nieletnich i godności ludzkiej (głosowanie)
8.
Program Cła 2013 (głosowanie)
9.
Elektroniczne środowisko dla urzędów celnych i handlu (głosowanie)
10.
Badania statystyczne dotyczące struktury gospodarstw rolnych (głosowanie)
11.
Współpraca pomiędzy biurami ds. odzyskiwania mienia (głosowanie)
12.
Wydatki w dziedzinie weterynarii (głosowanie)
13.
Ochrona wód podziemnych przed zanieczyszczeniem i pogorszeniem ich stanu (głosowanie)
14.
Instrument finansowania współpracy na rzecz rozwoju (głosowanie)
15.
Wspólnotowy Kodeks Celny (głosowanie)
16.
Obrót mieszankami paszowymi (głosowanie)
17.
Statystyka wspólnotowa dotycząca struktury i działalności oddziałów zagranicznych (głosowanie)
20.
Instrument finansowania współpracy z państwami i terytoriami uprzemysłowionymi oraz innymi państwami i terytoriami o wysokich dochodach (głosowanie)
Notre séance de vote est close.
Głosowanie (ciąg dalszy)
Nous reprenons à présent l'Heure des votes.
Korekty do głosowania i zamiar głosowania: patrz protokół
(La séance, suspendue à 13h05, est reprise à 15 heures)
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Porządek dzienny kolejnej sesji miesięcznej (patrz: protokół)
Zamknięcie posiedzenia
(The sitting was closed at 23.40)
Otwarcie posiedzenia
(Se abre la sesión a las 9.05 horas)
Składanie dokumentów: patrz protokół
Działania podjęte w wyniku stanowisk i rezolucji Parlamentu: patrz: protokół
Skład grup politycznych: patrz protokół
2.
Zmiana dyrektywy 67/548/EWG w sprawie substancji niebezpiecznych (REACH) (głosowanie)
3.
Uwzględnienie języków bułgarskiego i rumuńskiego wśród języków postępowania Trybunału Sprawiedliwości Wspólnot Europejskich (głosowanie)
4.
Uwzględnienie języków bułgarskiego i rumuńskiego wśród języków postępowania Sądu Pierwszej Instancji Wspólnot Europejskich (głosowanie)
5.
Europejski Rok Dialogu Międzykulturowego (2008) (głosowanie)
6.
Rozporządzenie finansowe mające zastosowanie do budżetu ogólnego Wspólnot Europejskich (głosowanie)
7.
Projekt budżetu korygującego nr 6/2006 (głosowanie)
10.
Homologacja typu pojazdów silnikowych w odniesieniu do emisji zanieczyszczeń oraz naprawy pojazdów (głosowanie)
13.
Okres stosowania systemu podatku od wartości dodanej stosowanego do usług nadawczych radiowych i telewizyjnych oraz niektórych usług świadczonych drogą elektroniczną (głosowanie)
14.
Program legislacyjny i program pracy Komisji na rok 2007 (głosowanie)
Wdrożenie dyrektywy 85/611/EWG (przedsiębiorstwa zbiorowego inwestowania w zbywalne papiery wartościowe) (głosowanie)
Korekty do głosowania i zamiar głosowania: patrz protokół
(Die Sitzung wird um 14.05 Uhr unterbrochen und um 15.00 Uhr wieder aufgenommen.)
Zatwierdzenie protokołu z poprzedniego posiedzenia: patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 23.25).
Otwarcie posiedzenia
(Die Sitzung wird um 9.05 Uhr eröffnet.)
Składanie dokumentów: patrz protokół
Podpisanie aktów przyjętych w trybie współdecyzji: patrz protokół.
2.
Projekt budżetu ogólnego 2007, zmieniony przez Radę (wszystkie sekcje) (głosowanie)
3.
Procedura uprzedniej kontroli i konsultacji dla przepisów ustawowych, wykonawczych i administracyjnych proponowanych przez Państwa Członkowskie w dziedzinie transportu (tekst ujednolicony) (głosowanie)
4.
Zniesienie kontroli na granicach (transport drogowy i żegluga śródlądowa) (tekst ujednolicony) (głosowanie)
5.
Przekazywanie danych statystycznych objętych zasadą poufności (tekst ujednolicony) (głosowanie)
6.
Przekazywanie danych statystycznych dotyczących połowów na Północno-Wschodnim Atlantyku (tekst ujednolicony) (głosowanie)
7.
Wspólnotowe kryteria obowiązujące w odniesieniu do działań w zakresie zwalczania i monitorowania niektórych chorób zwierząt (wersja ujednolicona) (głosowanie)
8.
Umowa WE-Paragwaj dotycząca pewnych aspektów usług lotniczych (głosowanie)
9.
Działalność w zakresie badań naukowych i rozwoju w dziedzinie inteligentnych systemów produkcji (porozumienie- WE - Australia, Kanada, Norwegia i Szwajcaria, Korea, Japonia i Stany Zjednoczone Ameryki) (głosowanie)
10.
Wspólna organizacja rynków w sektorze cukru (tymczasowy system restrukturyzacji przemysłu cukrowniczego w związku z rozszerzeniem) (głosowanie)
11.
Zapobieganie narkomanii i informowanie opinii publicznej” (2007-2013) (głosowanie)
12.
Program szczegółowy "Wymiar sprawiedliwości w sprawach cywilnych" (2007-2013) (głosowanie)
13.
Utworzenie Europejskiego Funduszu na rzecz Uchodźców (2008-2013) (głosowanie)
14.
Wprowadzanie konstrukcji podwójnokadłubowej lub równoważnego rozwiązania w odniesieniu do tankowców pojedynczokadłubowych (głosowanie)
15.
Utworzenie Europejskiego Funduszu na rzecz Integracji Obywateli Krajów Trzecich (2007-2013) (głosowanie)
17.
Skład liczbowy komisji (głosowanie)
18.
Europejski Instytut ds. Równości Kobiet i Mężczyzn (głosowanie)
19.
Prawa jazdy (przekształcenie) (głosowanie)
21.
Zmiana Regulaminu Parlamentu Europejskiego (komisje, kwestorzy) (głosowanie)
22.
Utworzenie Funduszu na rzecz Granic Zewnętrznych (2007-2013) (głosowanie)
- Prima della votazione:
sprawozdawca. - Panie Przewodniczący! Pragnę poinformować Parlament, że w trakcie rozmów trójstronnych w sprawie funduszu granicznego otrzymaliśmy zapewnienie od Komisji i Rady, że zakup broni palnej z tego funduszu nie jest kwalifikowalny.
Oznacza to, że nie będzie można finansować z tego funduszu zakupów tego typu broni.
Dlatego apeluję do Parlamentu o przyjęcie poprawki kompromisowej zaznaczonej w tekście jako wniosek komisji LIBE.
24.
Produkty lecznicze stosowane w pediatrii (głosowanie)
26.
Program szczegółowy "Prawa podstawowe i obywatelstwo" (2007-2013) (głosowanie)
27.
Program szczegółowy "Wymiar sprawiedliwości w sprawach karnych" (2007-2013) (głosowanie)
28.
Program szczegółowy "Zapobieganie i zwalczanie przestępczości" (2007-2013) (głosowanie)
29.
Rozwój Systemu Informacyjnego Schengen drugiej generacji (SIS II) (rozporzdzenie) (głosowanie)
30.
Rozwój Systemu Informacyjnego Schengen drugiej generacji (SIS II) (decyzja) (głosowanie)
32.
Wiza na przekraczanie granic zewnętrznych państw członkowskich (głosowanie)
34.
Ochrona danych w zakresie współpracy policyjnej w sprawach karnych (głosowanie)
Głosowanie
El punto siguiente es el turno de votaciones.
Korekty do głosowania i zamiar głosowania: patrz protokół
(La seduta, sospesa alle 13.00, è ripresa alle 15.00)
Zatwierdzenie protokołu z poprzedniego posiedzenia: patrz protokół
Debaty nad przypadkami łamania praw człowieka, zasad demokracji i praworządności (debata)
Kolejnym punktem porządku dziennego jest debata nad przypadkami łamania praw człowieka, zasad demokracji i państwa prawa.
1.
Sytuacja na wyspach Fidżi (głosowanie)
2.
Udział sił ONZ w nadużyciach seksualnych w Liberii i na Haiti (głosowanie)
3.
Myanmar (Birma) (głosowanie)
4.
Konwencja haska w sprawie obligacji (głosowanie)
Nous en avons à présent terminé avec l'Heure des votes.
Skład komisji i delegacji: patrz protokół
Weryfikacja pełnomocnictw (patrz: protokół)
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
Je déclare interrompue la session du Parlement européen.
(La séance est levée à 16h35)
Składanie dokumentów: patrz protokół
Kalendarz kolejnych posiedzeń: patrz protokół
Skład Parlamentu: patrz protokół
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Weryfikacja pełnomocnictw (patrz: protokół)
Składanie dokumentów: patrz protokół
Oświadczenia pisemne i pytania ustne (składanie dokumentów): Patrz protokól
Petycje (patrz: protokół)
Teksty porozumień przekazane przez Radę: patrz protokół
Działania podjęte w wyniku rezolucji Parlamentu: Patrz protokól
Porządek dzienny następnego posiedzenia: patrz protokół
Zamknięcie posiedzenia
(Se levanta la sesión a las 19.45 horas)
Wybór wiceprzewodniczących Parlamentu Europejskiego (termin składania kandydatur): Patrz protokól
(Die Sitzung wird um 12.40 Uhr unterbrochen und um 15.00 Uhr wiederaufgenommen).
Wybór kwestorów Parlamentu Europejskiego (termin składania kandydatur): Patrz protokól
(Die Sitzung wird um 15.25 Uhr unterbrochen und um 18.00 Uhr wiederaufgenommen).
Porządek dzienny następnego posiedzenia: patrz protokół
Zamknięcie posiedzenia
(Die Sitzung wird um 18.15 Uhr geschlossen.)
Otwarcie posiedzenia
(Die Sitzung wird um 9.35 Uhr eröffnet.)
Składanie dokumentów: patrz protokół
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Skład komisji (termin składania poprawek): Patrz protokól
(La seduta, sospesa alle 19.00, è ripresa alle 21.00)
Porządek dzienny następnego posiedzenia: patrz protokół
Zamknięcie posiedzenia
(Die Sitzung wird um 23.25 Uhr geschlossen.)
Składanie dokumentów: patrz protokół
Zatwierdzenie protokołu z poprzedniego posiedzenia: patrz protokół
Komisja śledcza do zbadania sprawy upadku spółki "Equitable Life Assurance Society” (przedłużenie mandatu): Patrz protokól
Komunikat Przewodniczącego: Patrz protokól
1.
Skład komisji (głosowanie)
2.
Zmiana Umowy o partnerstwie AKP-WE ("Umowa z Kotonu”) (głosowanie)
4.
Przyznawanie uprawnień maszynistom prowadzącym lokomotywy i pociągi (głosowanie)
6.
Prawo właściwe dla zobowiązań pozaumownych ("Rzym II”) (głosowanie)
8.
Siódme i ósme roczne sprawozdanie w sprawie wywozu broni (głosowanie)
Korekty do głosowania i zamiar głosowania: patrz protokół
Skład komisji i delegacji: patrz protokół
Wniosek o uchylenie immunitetu parlamentarnego: Patrz protokól
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
Dichiaro interrotta la sessione del Parlamento europeo.
(La seduta è tolta alle 13.00)
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Wniosek o skorzystanie z immunitetu poselskiego: Patrz protokól
Nominacje w komisjach parlamentarnych (propozycja Konferencji Przewodniczących): Patrz protokól
Składanie dokumentów: patrz protokół
Teksty porozumień przekazane przez Radę: patrz protokół
Działania podjęte w wyniku rezolucji Parlamentu: Patrz protokól
Oświadczenia pisemne i pytania ustne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Porządek dzienny: patrz protokół
1.
Nominacje w komisjach parlamentarnych (głosowanie): Patrz protokól
Głosowanie
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 24.00)
Otwarcie posiedzenia
(The sitting was opened at 09.05)
Składanie dokumentów: patrz protokół
Zatwierdzenie protokołu z poprzedniego posiedzenia: patrz protokół
1.
Ochrona pasażerów przed przemieszczeniem się bagażu (głosowanie)
2.
Homologacja pojazdów silnikowych w odniesieniu do przedniego pola widzenia kierowcy pojazdu silnikowego (głosowanie)
3.
Umowa WE-Korea w sprawie współpracy naukowej i technologicznej (głosowanie)
4.
Uwzględnienie zasady zrównoważonego rozwoju w polityce współpracy na rzecz rozwoju (głosowanie)
5.
Projekt budżetu korygującego nr 1/2007 (głosowanie)
7.
Umowa o partnerstwie w sprawie połowów między Wspólnotą Europejską a Republiką Gabońską (głosowanie)
10.
Okresy przedawnienia w odniesieniu do sporów transgranicznych związanych ze uszkodzeniami ciała i wypadkami śmiertelnymi (głosowanie)
12.
Stosunki UE z wyspami Pacyfiku: strategia na rzecz ściślejszego partnerstwa (głosowanie)
13.
Statut europejskiej spółki prywatnej (głosowanie)
Damit ist die Abstimmungsstunde beendet.
Korekty do głosowania i zamiar głosowania: patrz protokół
Powierzenie misji posłowi: Patrz protokól
Skład komisji i delegacji: patrz protokół
Decyzje dotyczące niektórych dokumentów: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Składanie dokumentów: patrz protokół
Decyzje dotyczące niektórych dokumentów: patrz protokół
Skład Parlamentu: patrz protokół
Skład komisji i delegacji: patrz protokół
Oświadczenia pisemne (art. 116 Regulaminu): patrz protokół
Działania podjęte w wyniku stanowisk i rezolucji Parlamentu: patrz: protokół
Petycje (patrz: protokół)
Oświadczenia pisemne i pytania ustne (składanie dokumentów): Patrz protokól
Porządek obrad następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 22.05)
Otwarcie posiedzenia
(Die Sitzung wird um 10.05 Uhr eröffnet.)
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Klasyfikacja drewna nieobrobionego (głosowanie)
5.
Infrastruktura informacji przestrzennej we Wspólnocie Europejskiej (INSPIRE) (głosowanie)
7.
Strategia tematyczna w sprawie recyklingu odpadów (głosowanie)
8.
Rola kobiet w życiu społecznym, gospodarczym i politycznym w Turcji (głosowanie)
Ciò conclude il turno di votazioni.
Głosowanie
Korekty do głosowania i zamiar głosowania: patrz protokół
(La seduta, sospesa alle 13.10, è ripresa alle 15.00)
Zatwierdzenie protokołu z poprzedniego posiedzenia: patrz protokół
(Das Protokoll der vorangegangenen Sitzung wird genehmigt.)
Komunikat Przewodniczącego: Patrz protokól
(A sessão, suspensa às 19h05, é reiniciada às 21h00)
Zmiany klimatyczne (złożone projekty rezolucji): Patrz protokól
PNR, SWIFT (złożone projekty rezolucji): Patrz protokól
Porządek dzienny następnego posiedzenia: patrz protokół
Zamknięcie posiedzenia
(La seduta è tolta a mezzanotte)
Otwarcie posiedzenia
(La seduta è aperta alle 9.00)
2.
Pomoc makrofinansowa dla Mołdowy (głosowanie)
3.
Ochrona zasobów gatunków daleko migrujących (głosowanie)
4.
Pławnice (głosowanie)
6.
Transeuropejska sieć transportowa (głosowanie)
10.
Widmo radiowe (głosowanie)
Nous en avons terminé avec les votes.
Głosowanie (ciąg dalszy)
L'ordre du jour appelle la suite de l'Heure des votes.
Korekty do głosowania i zamiar głosowania: patrz protokół
(La séance, suspendue à 14 heures, est reprise à 15 heures)
Zatwierdzenie protokołu z poprzedniego posiedzenia: patrz protokół
Porządek dzienny kolejnej sesji miesięcznej (patrz: protokół)
Zamknięcie posiedzenia
(The sitting closed at 23.15)
Otwarcie posiedzenia
(La seduta è aperta alle 10.00)
Składanie dokumentów: patrz protokół
1.
Prawa głosu akcjonariuszy (głosowanie)
2.
Pomoc budżetowa dla krajów rozwijających się (głosowanie)
3.
Zwalczanie nielegalnych, niezgłoszonych i niezgodnych z przepisami połowów (głosowanie)
4.
Dokumenty strategiczne i programy indykatywne dla Malezji, Brazylii i Pakistanu (głosowanie)
5.
Umowa WE/Rosja o ułatwieniach w wydawaniu wiz krótkoterminowych (głosowanie)
6.
Umowa o readmisji WE/Rosja (głosowanie)
8.
Reforma wspólnej organizacji rynku wina (głosowanie)
10.
Ogólne wytyczne dla polityki gospodarczej na rok 2007 (głosowanie)
12.
Roczne sprawozdanie EBI (2005) (głosowanie)
Korekty do głosowania i zamiar głosowania: patrz protokół
(Die Sitzung wird um 13.05 Uhr unterbrochen und um 15.00 Uhr wieder aufgenommen.)
Zatwierdzenie protokołu z poprzedniego posiedzenia: patrz protokół
Debata na temat przypadków naruszania praw człowieka, zasad demokracji i państwa prawa (debata)
1.
Dialog rządu chińskiego z wysłannikami Dalaj Lamy (głosowanie)
Głosowanie
Kolejnym punktem porządku dziennego jest głosowanie.
(Wyniki i inne szczegóły głosowania: zobacz protokół.)
Skład komisji i delegacji: patrz protokół
Decyzje w sprawie niektórych dokumentów: Patrz protokól
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych w trakcie posiedzenia: Patrz protokól
Kalendarz następnych posiedzeń: Patrz protokól
Przerwa w obradach
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 16.25)
Składanie dokumentów: patrz protokół
Oświadczenia pisemne (art. 116 Regulaminu): patrz protokół
Oświadczenia pisemne i pytania ustne (składanie dokumentów) : patrz protokół
Teksty porozumień przekazane przez Radę: patrz protokół
Petycje (patrz: protokół)
Przesunięcie środków: patrz protokół
Działania podjęte w wyniku stanowisk i rezolucji Parlamentu: patrz: protokół
Skład Parlamentu: patrz protokół
Skład komisji i delegacji: patrz protokół
Skład grup politycznych: patrz protokół
Podpisanie aktów przyjętych w trybie współdecyzji: patrz protokół.
	Liczba i skład ilościowy delegacji międzyparlamentarnych (termin składania poprawek): Patrz protokól
Porządek dzienny następnego posiedzenia: patrz protokół
Zamknięcie posiedzenia
(Se levanta la sesión a las 23.10 horas)
Zamknięcie sesji rocznej
Declaro cerrado el periodo de sesiones 2006-2007 del Parlamento Europeo.
Otwarcie sesji rocznej
Ich erkläre die Sitzungsperiode 2007-2008 des Europäischen Parlaments für eröffnet.
Składanie dokumentów: patrz protokół
Działania podjęte w wyniku stanowisk i rezolucji Parlamentu: patrz: protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Finansowanie interwencji przez Europejski Fundusz Orientacji i Gwarancji Rolnej, "Gwarancje" (głosowanie)
2.
Odstępstwo od rozporządzenia (WE) nr 2597/97 w odniesieniu do mleka spożywczego wyprodukowanego w Estonii (głosowanie)
3.
Uchylenie rozporządzenia (WE) nr 2040/2000 w sprawie dyscypliny budżetowej (głosowanie)
4.
Ocena ostrożnościowa przypadków nabycia lub zwiększenia udziałów w przedsiębiorstwach sektora finansowego (głosowanie)
5.
Społeczna odpowiedzialność przedsiębiorstw: nowe partnerstwo (głosowanie)
7.
Wspólne transgraniczne zarządzanie prawem autorskim oraz pokrewnymi prawami regulującymi legalne usługi w zakresie muzyki on-line (2005/37/WE) (głosowanie)
L'Heure des votes est terminée.
Porządek dzienny następnego posiedzenia: patrz protokół
Zamknięcie posiedzenia
(" συνεδρίαση διακόπτεται στις 11.20 μ.μ.)
Otwarcie posiedzenia
(Die Sitzung wird um 9.00 Uhr eröffnet.)
2.
Ilość i skład liczbowy delegacji międzyparlamentarnych (głosowanie)
4.
Wprowadzanie do obrotu wołowiny i cielęciny ze zwierząt w wieku do 12 miesięcy (głosowanie)
5.
Ratyfikcja Konwencji MOP o pracy na morzu z 2006 r. (głosowanie)
6.
Usługi socjalne użyteczności publicznej w Unii Europejskiej (głosowanie)
7.
Zawarcie Umowy w sprawie usług lotniczych pomiędzy Wspólnotą Europejską i jej państwami członkowskimi z jednej strony a Stanami Zjednoczonymi Ameryki z drugiej strony (głosowanie)
Korekty do głosowania i zamiar głosowania: patrz protokół
(La sesión, suspendida a las 13.10 horas, se reanuda a las 15.00 horas)
Zatwierdzenie protokołu z poprzedniego posiedzenia: patrz protokół
	Mianowanie członków delegacji międzyparlamentarnych (na wniosek Konferencji Przewodniczących): patrz protokół
	Zapalenie wątroby typu C (pisemne oświadczenie): patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 23.40)
Składanie dokumentów: patrz protokół
1.
Powołania do delegacji międzyparlamentarnych (głosowanie)
2.
Działanie Wspólnoty w zakresie transgranicznej opieki zdrowotnej (głosowanie)
6.
Bośnia i Hercegowina (głosowanie)
8.
Negocjacja układu o stowarzyszeniu między UE a Ameryką Środkową (głosowanie)
11.
Uwarunkowania wyspiarskie, naturalne i gospodarcze w kontekście polityki regionalnej (głosowanie)
12.
Samorządy lokalne oraz współpraca w zakresie rozwoju (głosowanie)
Damit ist die Abstimmungsstunde beendet.
Zatwierdzenie protokołu poprzedniego posiedzenia: patrz protokół
Debata na temat przypadków naruszania praw człowieka, zasad demokracji i państwa prawa (debata)
2.
Kambodża (głosowanie)
3.
Nigeria (głosowanie)
4.
Atak na Galinę Kozłową, członka rady administracyjnej organizacji Mari Uchem oraz redaktor naczelnej czasopisma literackiego Ontšõko (głosowanie)
L'Heure des votes est close.
Decyzje dotyczące niektórych dokumentów: patrz protokół
Komunikat nt. wspólnych stanowisk Rady: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
Składanie dokumentów: patrz protokół
Oświadczenia pisemne (art. 116 Regulaminu): patrz protokół
Oświadczenia pisemne i pytania ustne (składanie dokumentów): Patrz protokól
Działania podjęte w wyniku rezolucji Parlamentu: Patrz protokól
Porządek dzienny: patrz protokół
Porządek dzienny następnego posiedzenia: patrz protokół
Zamknięcie posiedzenia
(Se cierra la sesión a las 00.05 horas)
Otwarcie posiedzenia
Skład grup politycznych: patrz protokół
Składanie dokumentów: patrz protokół
Teksty porozumień przekazane przez Radę: patrz protokół
(Die Sitzung wird um 9.10 Uhr eröffnet.)
Zatwierdzenie protokołu z poprzedniego posiedzenia: patrz protokół
2.
Udział Wspólnoty w podwyższeniu kapitału Europejskiego Funduszu Inwestycyjnego (głosowanie)
3.
Wniosek o skorzystanie z immunitetu i przywilejów przez Giuseppe Garganiego (głosowanie)
6.
Zgodność z wymaganiami dotyczącymi państwa bandery (głosowanie)
7.
Odpowiedzialność cywilna i gwarancje finansowe armatorów (głosowanie)
9.
Bezpieczeństwo podczas meczów piłki nożnej (głosowanie)
10.
Przyszłość Kosowa i rola UE (głosowanie)
11.
Przyszłość środków własnych Unii Europejskiej (głosowanie)
12.
Wytyczne dotyczące procedury budżetowej na rok 2008 - Sekcje I, II, IV, V, VI, VII, VIII oraz IX (głosowanie)
13.
Przyszłość zawodowej piłki nożnej w Europie (głosowanie)
14.
Włączenie nowych państw członkowskich do WPR (głosowanie)
Se cierra el turno de votaciones.
Korekty do głosowania i zamiar głosowania: patrz protokół
Komunikat nt. wspólnych stanowisk Rady: patrz protokół
Skład delegacji międzyparlamentarnych (patrz: protokół)
Skład Parlamentu: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Składanie dokumentów: patrz protokół
Teksty porozumień przekazane przez Radę: patrz protokół
Decyzje dotyczące niektórych dokumentów: patrz protokół
Oświadczenia pisemne i pytania ustne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Działania podjęte w wyniku rezolucji Parlamentu: Patrz protokól
Skład Parlamentu: patrz protokół
Skład komisji i delegacji: patrz protokół
Podpisanie aktów przyjętych w trybie współdecyzji: patrz protokół.
Déclaration d'intérêts financiers: Patrz protokól
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 00.05)
Otwarcie posiedzenia
(La seduta è aperta alle 9.00)
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Umowa WE-Malezja dotycząca pewnych aspektów usług lotniczych (głosowanie)
- Relazione: Costa
3.
Kontyngenty taryfowe na przywóz do Bułgarii i Rumunii cukru trzcinowego (głosowanie)
- Relazione: Graefe zu Baringdorf
4.
Wniosek o uchylenie immunitetu Vurala Ögera (głosowanie)
- Relazione: Speroni
5.
Absolutorium za rok 2005: Sekcja IV, Trybunał Sprawiedliwości (głosowanie)
- Relazione: Caspary
6.
Absolutorium za rok 2005: Sekcja V, Trybunał Obrachunkowy (głosowanie)
- Relazione: Caspary
7.
Absolutorium za rok 2005: Sekcja VI, Komitet Ekonomiczno-Społeczny (głosowanie)
- Relazione: Caspary
8.
Absolutorium 2005 - Sekcja VIII A, Europejski Rzecznik Praw Obywatelskich (głosowanie)
- Relazione: Caspary
9.
Absolutorium za rok 2005: Sekcja VIII B, Europejski Inspektor Ochrony Danych (głosowanie)
- Relazione: Caspary
10.
Absolutorium za rok 2005: VI, VII, VIII i IX Europejski Fundusz Rozwoju (głosowanie)
- Relazione: Camre
11.
Absolutorium za rok 2005: Europejskie Centrum Rozwoju Kształcenia Zawodowego (głosowanie)
- Relazione: Herczog
12.
Absolutorium za rok 2005: Europejska Fundacja na rzecz Poprawy Warunków Życia i Pracy (głosowanie)
- Relazione: Herczog
13.
Absolutorium za rok 2005: Europejskie Centrum Monitorowania Rasizmu i Ksenofobii (głosowanie)
- Relazione: Herczog
14.
Absolutorium za rok 2005: Europejskie Centrum Monitorowania Narkotyków i Narkomanii (głosowanie)
- Relazione: Herczog
15.
Absolutorium za rok 2005: Europejska Agencja Środowiska (głosowanie)
- Relazione: Herczog
16.
Absolutorium za rok 2005: Europejska Agencja Bezpieczeństwa i Zdrowia w Pracy (głosowanie)
- Relazione: Herczog
17.
Absolutorium za rok 2005: Centrum Tłumaczeń Organów Unii Europejskiej (głosowanie)
- Relazione: Herczog
18.
Absolutorium za rok 2005: Europejska Agencja Leków (głosowanie)
- Relazione: Herczog
19.
Absolutorium za rok 2005: Eurojust (głosowanie)
- Relazione: Herczog
20.
Absolutorium za rok 2005: Europejska Fundacja Kształcenia (głosowanie)
- Relazione: Herczog
21.
Absolutorium za rok 2005: Europejska Agencja ds. Bezpieczeństwa na Morzu (głosowanie)
- Relazione: Herczog
22.
Absolutorium za rok 2005: Europejska Agencja Bezpieczeństwa Lotniczego (głosowanie)
- Relazione: Herczog
23.
Absolutorium za rok 2005: Europejski Urząd ds. Bezpieczeństwa Żywności (głosowanie)
- Relazione: Herczog
24.
Absolutorium za rok 2005: Europejskie Centrum ds. Zapobiegania i Kontroli Chorób (głosowanie)
- Relazione: Herczog
25.
Absolutorium za rok 2005: Europejska Agencja ds. Bezpieczeństwa Sieci i Informacji (głosowanie)
- Relazione: Herczog
33.
Absolutorium za rok 2005: Sekcja VII, Komitet Regionów (głosowanie)
- Relazione: Caspary
34.
Absolutorium za rok 2005: Europejska Agencja Odbudowy (głosowanie)
- Relazione: Herczog
35.
Zwalczanie HIV/AIDS w Unii Europejskiej i w państwach z nią sąsiadujących w latach 2006-2009 (głosowanie)
- Relazione: Andrejevs
Ciò conclude il turno di votazioni.
Korekty do głosowania i zamiar głosowania: patrz protokół
(La seduta, sospesa alle 13.20, è ripresa alle 15.05)
Zatwierdzenie protokołu z poprzedniego posiedzenia: patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 23.45)
Otwarcie posiedzenia
(La séance est ouverte à 9h00)
1.
Przekazywanie danych z zakresu rachunków narodowych (głosowanie)
- Rapport García-Margallo y Marfil
(Certains députés continuent de protester et de demander la parole)
2.
Wielostronna umowa o stworzeniu Wspólnej Europejskiej Przestrzeni Lotniczej (ECAA) (głosowanie)
- Rapport Lichtenberger
(Après le vote, le tumulte s'amplifie)
2.
Umowa ramowa w sprawie wielostronnego programu na rzecz środowiska w dziedzinie energii jądrowej w Rosji oraz protokół z kontroli do umowy ramowej dotyczący spraw sądowych, postępowań sądowych i odszkodowania. (głosowanie)
- Rapport Remek
Głosowanie (ciąg dalszy)
1.
Ocena ryzyka powodziowego i zarządzanie nim (głosowanie)
- Recommandation Seeber
Głosowanie (ciąg dalszy)
6.
Kontrola państwa portu (głosowanie)
- Rapport Vlasto
7.
Organizacje dokonujące inspekcji i przeglądów na statkach (głosowanie)
- Rapport de Grandes Pascual
9.
Skład tymczasowej komisji w sprawie zmian klimatycznych (głosowanie)
- Proposition de décision
10.
Zielona księga: Roszczenia o odszkodowanie za stosowanie praktyk ograniczających konkurencję i nadużywanie pozycji dominującej (głosowanie)
- Rapport Sánchez Presedo
11.
Wielostronne porozumienie w sprawie utworzenia Wspólnej Europejskiej Przestrzeni Lotniczej (głosowanie)
- Proposition de résolution
12.
Strategia tematyczna w sprawie zrównoważonego wykorzystywania zasobów naturalnych (głosowanie)
- Rapport Liotard
Głosowanie (ciąg dalszy)
Korekty do głosowań z poprzednich posiedzeń: patrz protokół
(La seduta, sospesa alle 14.00, è ripresa alle 15.00)
Zatwierdzenie protokołu z poprzedniego posiedzenia: patrz protokół
Porządek dzienny następnego posiedzenia: patrz protokół
Zamknięcie posiedzenia
(La séance est levée à 23h25)
Składanie dokumentów: patrz protokół
Przesunięcie środków: patrz protokół
Komunikat nt. wspólnych stanowisk Rady: patrz protokół
(La sesión, suspendida a las 11.20 horas, se reanuda a las 12.00 horas)
1.
Uproszczenie i racjonalizacja sprawozdań z praktycznego wdrażania dyrektyw (głosowanie)
- Bericht: Figueiredo
2.
Wyrównanie dodatkowych kosztów poniesionych przy wprowadzaniu do obrotu niektórych produktów rybołówstwa z Azorów, Madery, Wysp Kanaryjskich, Gujany i Reunion (2007-2013) (głosowanie)
- Bericht: Freitas
3.
Zmiana decyzji 2004/585/WE ustanawiającej Regionalne Komitety Doradcze w ramach Wspólnej Polityki Rybołówstwa (głosowanie)
- Bericht: Attwooll (0078/2007)
4.
Sytuacja kobiet niepełnosprawnych w Unii Europejskiej (głosowanie)
- Bericht: Herranz García
5.
Informacje w sprawie parytetów siły nabywczej (głosowanie)
- Bericht: Bowles
6.
Zespoły szybkiej interwencji na granicach (głosowanie)
- Bericht: Deprez
7.
Ochrona i zrównoważona eksploatacja zasobów rybołówstwa (głosowanie)
- Bericht: Gklavakis
8.
Galileo (głosowanie)
- Entschließungsantrag:
12.
Finanse publiczne w krajach unii gospodarczej i walutowej w 2006 r. (głosowanie)
- Bericht: Lauk
Damit ist die Abstimmungsstunde beendet.
Zatwierdzenie protokołu z poprzedniego posiedzenia: patrz protokół
Porządek dzienny: patrz protokół
Debaty nad przypadkami łamania praw człowieka, zasad demokracji i praworządności (debata)
1.
Ostatnie stłumienie manifestacji w Rosji (głosowanie)
- Joint motion for a resolution:
2.
Porwanie dziennikarza Alana Johnstona w Gazie (głosowanie)
- Joint motion for a resolution:
3.
Sytuacja w zakresie praw człowieka na Filipinach (głosowanie)
- Joint motion for a resolution:
4.
Zimbabwe (głosowanie)
- Joint motion for a resolution:
Głosowanie
(For the results and other details on the vote: see Minutes)
Korekty do głosowania i zamiar głosowania: patrz protokół
Skład Parlamentu: patrz protokół
Skład komisji i delegacji: patrz protokół
Weryfikacja pełnomocnictw (patrz: protokół)
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
I declare adjourned the session of the European Parliament.
(The sitting closed at 17.00)
Skład tymczasowej komisji do spraw zmian klimatycznych (termin składania poprawek): Patrz protokól
Déclaration d'intérêts financiers: Patrz protokól
Oświadczenia pisemne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Teksty porozumień przekazane przez Radę: patrz protokół
Działania podjęte w wyniku stanowisk i rezolucji Parlamentu: patrz: protokół
Wzmocnienie ustawodawstwa europejskiego w zakresie informowania i konsultowania pracowników (złożone dokumenty): Patrz protokól
Porządek dzienny następnego posiedzenia: patrz protokół
Zamknięcie posiedzenia
(" συνεδρίαση λήγει στις 11.25 μ.μ.)
Otwarcie posiedzenia
(La seduta è aperta alle 9.05)
Składanie dokumentów: patrz protokół
Teksty porozumień przekazane przez Radę: patrz protokół
Przesunięcie środków: patrz protokół
Zatwierdzenie protokołu z poprzedniego posiedzenia: patrz protokół
1.
Uproszczenie prawa wspólnotowego (zmiana Regulaminu Parlamentu Europejskiego) (głosowanie)
- Informe: Reynaud
3.
Zasady dotyczące nominalnych ilości produktów w opakowaniach jednostkowych (głosowanie)
- Recomendación: Toubon
4.
Homologacja pojazdów silnikowych i ich przyczep oraz układów, części i oddzielnych zespołów technicznych przeznaczonych do tych pojazdów (wersja przekształcona) (głosowanie)
- Recomendación: Harbour
5.
Doposażanie samochodów ciężarowych w lusterka samochodowe (głosowanie)
- Informe: Costa
6.
Skład tymczasowej komisji do spraw zmian klimatycznych (głosowanie)
Propuestas de la Conferencia de Presidentes
9.
Róg Afryki: regionalne partnerstwo polityczne Unii Europejskiej na rzecz pokoju, bezpieczeństwa i rozwoju (głosowanie)
- Informe: Kaczmarek
10.
Euratom - bilans 50 lat europejskiej polityki w dziedzinie energii jądrowej (głosowanie)
- Informe: Maldeikis
11.
Ochrona środowiska naturalnego przed promieniowaniem w następstwie katastrofy samolotu wojskowego na Grenlandii (petycja 720/2002) (głosowanie)
- Informe: Wallis
12.
Polityka mieszkaniowa i polityka regionalna (głosowanie)
- Informe: Andria
13.
Wkład przyszłej polityki regionalnej w zdolność innowacyjną UE (głosowanie)
- Informe: Janowski
Korekty do głosowania i zamiar głosowania: patrz protokół
Wniosek o skorzystanie z immunitetu poselskiego: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Podpisanie aktów przyjętych w trybie współdecyzji: patrz protokół.
Stworzenie gospodarki ekologicznego wodoru oraz zapoczątkowanie trzeciej rewolucji przemysłowej w Europie (oświadczenie pisemne): Patrz protokól
Składanie dokumentów: patrz protokół
Teksty porozumień przekazane przez Radę: patrz protokół
Oświadczenia pisemne i pytania ustne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Petycje (patrz: protokół)
Przesunięcie środków: patrz protokół
Oświadczenie o korzyściach majątkowych: Patrz protokól
Porządek dzienny następnego posiedzenia: patrz protokół
Zamknięcie posiedzenia
(Se levanta la sesión a las 22.10 horas)
Otwarcie posiedzenia
(La seduta è aperta alle 9.00)
Calendrier: Patrz protokól
Składanie dokumentów: patrz protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Umowa WE-Rosja w sprawie rybołówstwa i ochrony zasobów Morza Bałtyckiego (głosowanie)
- Rapport: Morillon
2.
Instrument finansowy na rzecz środowiska (LIFE+) (głosowanie)
- Rapport: Isler Béguin
3.
Daphne III (głosowanie)
- Recommandation: Gröner
5.
Normy jakości środowiska w dziedzinie polityki wodnej (głosowanie)
- Rapport: Laperrouze
7.
Umowa partnerska w sprawie połowów WE/ Dania i Grenlandia (głosowanie)
- Rapport: Post
8.
Stała delegacja EUROLAT (głosowanie)
- Décision:
10.
Zatrzymanie procesu utraty różnorodności biologicznej do roku 2010 (głosowanie)
- Rapport: Adamou
Korekty do głosowania i zamiar głosowania: patrz protokół
(La séance, suspendue à 12h50, est reprise à 15h05)
Zatwierdzenie protokołu z poprzedniego posiedzenia: patrz protokół
Skład stałej delegacji EUROLAT: Patrz protokól
Działania podjęte w wyniku stanowisk i rezolucji Parlamentu: patrz: protokół
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 23.55)
Otwarcie posiedzenia
(Se abre la sesión a las 9.00 horas)
Składanie dokumentów: patrz protokół
1.
Pomoc finansowa Wspólnoty w zakresie transeuropejskich sieci transportowych i energetycznych (głosowanie)
- Report: Mauro
3.
Umowa o partnerstwie gospodarczym oraz koordynacji politycznej i współpracy WE - Meksyk (głosowanie)
- Report: Markov
5.
Skład stałej delegacji EUROLAT (głosowanie)
7.
Wpływ i skutki polityki strukturalnej na spójność UE (głosowanie)
- Report: Pleguezuelos Aguilar
8.
Pomoc UE na rzecz handlu (głosowanie)
- Report: David Martin
11.
Upowszechnianie godnej pracy dla wszystkich (głosowanie)
- Report: Panayotopoulos-Cassiotou
That concludes the vote.
Głosowanie
The next item is the vote.
(For the results and other details on the vote: see Minutes)
Korekty do głosowania i zamiar głosowania: patrz protokół
(The sitting was suspended at 13.10 and resumed at 15.00)
Zatwierdzenie protokołu z poprzedniego posiedzenia: patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 24.00)
Składanie dokumentów: patrz protokół
Przesunięcie środków: patrz protokół
1.
Wspólna organizacja rynków rolnych (głosowanie)
- Bericht: Busk
4.
Sytuacja w Nigerii (głosowanie)
- Entschließungsantrag
5.
Międzynarodowy handel dzikimi zwierzętami roślinami gatunków zagrożonych wyginięciem (CITES) (głosowanie)
- Entschließungsantrag
1.
Zastosowanie wiedzy w praktyce: rozszerzona strategia innowacyjna dla Europy (głosowanie)
- Bericht: Gierek
2.
Walka z przestępczością zorganizowaną (głosowanie)
- Bericht: Newton Dunn
4.
Estonia (głosowanie)
- Entschließungsantrag
Głosowanie (ciąg dalszy)
Korekty do głosowania i zamiar głosowania: patrz protokół
(La sesión, interrumpida a las 12.45 horas, se reanuda a las 15.00 horas)
Zatwierdzenie protokołu z poprzedniego posiedzenia: patrz protokół
Porządek dzienny: patrz protokół
Debaty nad przypadkami łamania praw człowieka, zasad demokracji i praworządności (debata)
Nous en avons à présent terminé avec les votes.
Weryfikacja pełnomocnictw (patrz: protokół)
Skład Parlamentu: patrz protokół
Wniosek o skorzystanie z immunitetu poselskiego: patrz protokół
Skład komisji i delegacji: patrz protokół
Oświadczenia pisemne wpisane do rejestru (art. 116 Regulaminu): patrz protokół
Decyzje dotyczące niektórych dokumentów: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
Je déclare interrompue la session du Parlement européen.
(La séance est levée à 16 h 25)
Zatwierdzenie protokołu z poprzedniego posiedzenia: patrz protokół
Składanie dokumentów: patrz protokół
Oświadczenia pisemne i pytania ustne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Wniosek o skorzystanie z immunitetu poselskiego: patrz protokół
Działania podjęte w wyniku rezolucji Parlamentu: Patrz protokól
Teksty porozumień przekazane przez Radę: patrz protokół
Decyzje dotyczące niektórych dokumentów: patrz protokół
Skład komisji i delegacji: patrz protokół
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 00.05)
Otwarcie posiedzenia
(" συνεδρίαση αρχίζει στις 9.40 π.μ.)
Składanie dokumentów: patrz protokół
Zatwierdzenie protokołu z poprzedniego posiedzenia: patrz protokół
1.
Protokół do Umowy o partnerstwie i współpracy UE-Federacja Rosyjska (głosowanie)
- Informe: Saryusz-Wolski
2.
Środki ochrony i egzekwowania mające zastosowanie na obszarze regulowanym Organizacji Rybołówstwa Północno - Zachodniego Atlantyku (głosowanie)
- Informe: Capoulas Santos
4.
Uruchomienie Funduszu Solidarności: powodzie na Węgrzech i w Grecji (głosowanie)
- Informe: Böge
5.
Projekt budżetu korygującego nr 2/2007 (głosowanie)
- Informe: Elles
6.
Projekt budżetu korygującego nr 3/2007 (głosowanie)
- Informe: Elles
7.
Dodawanie do żywności witamin i składników mineralnych oraz niektórych innych substancji (głosowanie)
- Informe: Scheele
8.
Oświadczenia żywieniowe i oświadczenia zdrowotne dotyczące żywności (głosowanie)
- Informe: Poli Bortone
9.
System Informacji Wizowej (VIS) (głosowanie)
- Informe: Ludford
10.
Konwencja z Prüm: współpraca transgraniczna w walce z terroryzmem i przestępczością transgraniczną (głosowanie)
- Informe: Correia
12.
Ochrona danych osobowych (głosowanie)
- Informe: Roure
13.
Wieloletni plan w zakresie zasobów dorsza w Morzu Bałtyckim oraz połowów tych zasobów (głosowanie)
- Informe: Chmielewski
15.
Strategia i programy regionalne dla Mercosuru i Ameryki Łacińskiej (głosowanie)
- Propuesta de resolución:
17.
Rada Praw Człowieka Organizacji Narodów Zjednoczonych (głosowanie)
- Propuesta de resolución:
19.
Preliminarz dochodów i wydatków Parlamentu Europejskiego na rok 2008 (głosowanie)
- Informe: Itälä
Se cierra el turno de votaciones.
Korekty do głosowania i zamiar głosowania: patrz protokół
Skład komisji i delegacji: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Weryfikacja pełnomocnictw (patrz: protokół)
Skład komisji (patrz: protokół)
Podpisanie aktów przyjętych w trybie współdecyzji: patrz protokół.
Składanie dokumentów: patrz protokół
Oświadczenia pisemne (art. 116 Regulaminu): patrz protokół
Oświadczenia pisemne i pytania ustne (składanie dokumentów): Patrz protokól
Petycje (patrz: protokół)
Teksty porozumień przekazane przez Radę: patrz protokół
Porządek dzienny następnego posiedzenia: patrz protokół
Zamknięcie posiedzenia
(Die Sitzung wird um 23.00 Uhr geschlossen.)
Otwarcie posiedzenia
(Die Sitzung wird um 9.05 Uhr eröffnet)
Składanie dokumentów: patrz protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
Termin składania poprawek: Patrz protokól
1.
Ochrona pracowników na wypadek niewypłacalności pracodawcy (wersja ujednolicona) (głosowanie)
- Rapport Wallis
2.
Zintegrowane zapobieganie zanieczyszczeniom i ich kontrola (wersja ujednolicona) (głosowanie)
- Rapport Wallis
3.
Identyfikacja urządzeń do sterowania i kontroli, urządzeń ostrzegawczych oraz wskaźników pojazdów silnikowych dwu- i trzykołowych (wersja ujednolicona) (głosowanie)
- Rapport Wallis
4.
Ochrona interesów konsumentów: nakaz zaprzestania szkodliwych praktyk (wersja ujednolicona) (głosowanie)
- Rapport Wallis
5.
Układ kierowniczy kołowych ciągników rolniczych i leśnych (wesja ujednolicona) (głosowanie)
- Rapport Wallis
6.
Maksymalna prędkość i skrzynie ładunkowe kołowych ciągników rolniczych lub leśnych (wersja ujednolicona) (głosowanie)
- Rapport Wallis
7.
Ciągniki rolnicze lub leśne (wersja skodyfikowana) (głosowanie)
- Rapport Wallis
8.
Pole widzenia i wycieraczki szyb przednich w ciągnikach rolniczych lub leśnych (wersja skodyfikowana) (głosowanie)
- Rapport Wallis
10.
Zbliżenie ustawodawstw państw członkowskich odnoszących się do znaków towarowych (wersja skodyfikowana) (głosowanie)
- Rapport Mayer
11.
Ochrona pracowników przed ryzykiem związanym z narażeniem na działanie azbestu (głosowanie)
- Rapport Mayer
12.
Gwarancja wspólnotowa dla EBI (projekty realizowane poza Wspólnotą) (wersja skodyfikowana) (głosowanie)
- Rapport Wallis
13.
Minimalne normy ochrony świń (wersja ujednolicona) (głosowanie)
- Rapport Wallis
14.
Bydło hodowlane czystorasowe (wersja ujednolicona) (głosowanie)
- Rapport Mayer
15.
Wspólnotowy znak towarowy (wersja ujednolicona) (głosowanie)
- Rapport Mayer
16.
Produkcja i obrót jajami wylęgowymi i pisklętami drobiu hodowlanego (wersja ujednolicona) (głosowanie)
- Rapport Mayer
17.
Kontrola finansowania przez Europejski Fundusz Rolniczy (wersja ujednolicona) (głosowanie)
- Rapport Mayer
18.
Wzajemna pomoc przy odzyskiwaniu wierzytelności (wersja ujednolicona) (głosowanie)
- Rapport Mayer
19.
Umowa o partnerstwie w sprawie połowów WE - Wyspy Świętego Tomasza i Książęca (głosowanie)
- Rapport Capoulas Santos
20.
Umowa o partnerstwie w sprawie połowów WE/Kiribati (głosowanie)
- Rapport Morillon
21.
Wniosek o skorzystanie z immunitetu parlamentarnego przez Maria Borghezia (głosowanie)
- Rapport Gargani
22.
Definicja, opis, prezentacja i etykietowanie napojów spirytusowych (głosowanie)
- Rapport Schnellhardt
23.
Futra z psów i kotów (głosowanie)
- Rapport Svensson
24.
Opracowanie europejskiej polityki w zakresie szerokiego pasma (głosowanie)
- Rapport Hökmark
Korekty do głosowania i zamiar głosowania: patrz protokół
(La séance, suspendue à 12 h 55, est reprise à 15 heures)
Zatwierdzenie protokołu z poprzedniego posiedzenia: patrz protokół
(Das Protokoll der gestrigen Sitzung wird genehmigt.)
Porządek dzienny następnego posiedzenia: patrz protokół
Zamknięcie posiedzenia
(Se levanta la sesión a las 23.10 horas)
Otwarcie posiedzenia
(" συνεδρίαση αρχίζει στις 9.00 π.μ.)
2.
Bezpieczne składowanie i zakaz wywozu rtęci metalicznej (głosowanie)
- Bericht: Papadimoulis
4.
Poprawa możliwości przenoszenia uprawnień do dodatkowych emerytur lub rent (głosowanie)
- Bericht: Oomen-Ruijten
5.
Przyjęcie jednej waluty przez Cypr z dniem 1 stycznia 2008 r. (głosowanie)
- Bericht: Langen
6.
Przyjęcie jednej waluty przez Maltę z dniem 1 stycznia 2008 r. (głosowanie)
- Bericht: Langen
7.
Galileo (głosowanie)
- Entschliessungsantrag: Galileo
8.
Transpozycja i stosowanie prawodawstwa dotyczącego zamówień publicznych (głosowanie)
- Bericht: McCarthy
11.
Udoskonalenie metody konsultacji Parlamentu Europejskiego w zakresie procedur rozszerzania strefy Euro (głosowanie)
- Entschliessungsantrag: Euro-Zone
Skład Parlamentu: patrz protokół
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
Porządek dzienny następnego posiedzenia: patrz protokół
Zamknięcie posiedzenia
(Se levanta la sesión a las 23.25 horas)
Otwarcie posiedzenia
(A sessão tem início às 10h00)
Składanie dokumentów: patrz protokół
Przesunięcie środków: patrz protokół
3.
Wymiana informacji pochodzących z wypisu z rejestru skazanych państw członkowskich (głosowanie)
- Relazione: Díaz de Mera García Consuegra
4.
Strategia regionalna i wieloletni program orientacyjny dla Azji (głosowanie)
- Proposta di risoluzione:
6.
W kierunku traktatu o handlu bronią (głosowanie)
- Proposta di risoluzione:
9.
O postępach negocjacji dotyczących decyzji ramowej w sprawie walki z rasizmem i ksenofobią (głosowanie)
- Relazione: Roure
10.
Azyl: współpraca praktyczna, jakość procesu decyzyjnego w ramach wspólnego europejskiego systemu azylowego (głosowanie)
- Relazione: Pirker
Korekty do głosowania i zamiar głosowania: patrz protokół
Komunikat nt. wspólnych stanowisk Rady: patrz protokół
Harmonogram okresów sesyjnych: Patrz protokól
Ciò conclude il turno di votazioni.
(La seduta, sospesa alle 13.05, è ripresa alle 15.00)
Zatwierdzenie protokołu z poprzedniego posiedzenia: patrz protokół
Debaty nad przypadkami łamania praw człowieka, zasad demokracji i praworządności (debata)
2.
Prawa człowieka w Etiopii (głosowanie)
- Joint motion for a resolution
3.
Birma (głosowanie)
- Joint motion for a resolution
Głosowanie
The next item is the vote.
(For the results and other details on the vote, see Minutes.)
Korekty do głosowania i zamiar głosowania: patrz protokół
Skład komisji i delegacji: patrz protokół
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Odroczenie sesji
I declare adjourned the session of the European Parliament.
(The sitting was closed at 16.10)
Zatwierdzenie protokołu z poprzedniego posiedzenia: patrz protokół
Kalendarz kolejnych posiedzeń: patrz protokół
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Skład komisji (patrz: protokół)
Podpisanie aktów przyjętych w trybie współdecyzji: patrz protokół.
Składanie dokumentów: patrz protokół
Oświadczenia pisemne i pytania ustne (składanie dokumentów): Patrz protokól
Teksty porozumień przekazane przez Radę: patrz protokół
Oświadczenia pisemne (art. 116 Regulaminu): patrz protokół
Petycje (patrz: protokół)
Kalendarz 2008
Porządek dzienny następnego posiedzenia: patrz protokół
Zamknięcie posiedzenia
La séance est levée à 23h45.
Otwarcie posiedzenia
(Se abre la sesión a las 9.00 horas)
Składanie dokumentów: patrz protokół
Przesunięcie środków: patrz protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
1.
Wybór wiceprzewodniczącego Parlamentu (głosowanie)
2.
Wniosek o zasięgnięcie opinii Komitetu Regionów: Wkład wolontariatu w spójność ekonomiczną i społeczną (głosowanie)
3.
Zawarcie protokołu do Układu euro-śródziemnomorskiego ustanawiającego stowarzyszenie między WE a Algierią w celu uwzględnienia rozszerzenia z dnia 1 maja 2004 r. (głosowanie)
- Recommendation: Jacek Saryusz-Wolski
4.
Protokół do Umowy o partnerstwie i współpracy między Wspólnotą Europejską a Republiką Mołdowy w następstwie rozszerzenia z dnia 1 stycznia 2007 r. (głosowanie)
- Report: Jacek Saryusz-Wolski
5.
Protokół do Umowy o partnerstwie i współpracy między Wspólnotą Europejską a Ukrainą w następstwie rozszerzenia z dnia 1 stycznia 2007 r. (głosowanie)
- Report: Jacek Saryusz-Wolski
6.
Protokół do Umowy o partnerstwie i współpracy WE/Armenia w następstwie rozszerzenia z dnia 1 stycznia 2007 r. (głosowanie)
Report: Jacek Saryusz-Wolski
7.
Protokół do Umowy o partnerstwie i współpracy WE/Azerbejdżan w następstwie rozszerzenia z dnia 1 stycznia 2007 r. (głosowanie)
Report: Jacek Saryusz-Wolski
8.
Zawarcie protokołu do Umowy o partnerstwie i współpracy WE/Gruzja w następstwie rozszerzenia z dnia 1 stycznia 2007 r. (głosowanie)
- Report: Jacek Saryusz-Wolski
9.
Przystąpienie Bułgarii i Rumunii do konwencji z dnia 26 lipca 1995 r. o wykorzystaniu technologii informatycznej dla potrzeb celnych (głosowanie)
Report: Jean-Marie Cavada
11.
Przedsiębiorstwa zbiorowego inwestowania w zbywalne papiery wartościowe (uprawnienia wykonawcze Komisji) (głosowanie)
Report: Pervenche Berès
13.
Nowa klasyfikacja statystyczna produktów według działalności (CPA) (głosowanie)
Report: Guntars Krasts
16.
Konwencji Narodów Zjednoczonych w sprawie kodeksu postępowania dla Konferencji Linii Żeglugowych (uchylenie rozporządzenia Rady (EWG) nr 954/79) (głosowanie)
Report: Corien Wortmann-Kool
17.
Kontrola działalności połowowej w Antarktyce (głosowanie)
Report: Rosa Miguélez Ramos
18.
Przystąpienie Bułgarii i Rumunii do konwencji o Europolu z dnia 26 lipca 1995 r. (głosowanie)
Report: Genowefa Grabowska
19.
Przystąpienie Bułgarii i Rumunii do konwencji z dnia 29 maja 2000 r. o wzajemnej pomocy prawnej w sprawach karnych pomiędzy państwami członkowskimi UE (głosowanie)
Report: Genowefa Grabowska
20.
Przystąpienie Bułgarii i Rumunii do konwencji z dnia 17 czerwca 1998 r. o zakazie prowadzenia pojazdów mechanicznych (głosowanie)
Report: Genowefa Grabowska
21.
Przystąpienie Bułgarii i Rumunii do konwencji z dnia 26 maja 1997 r. w sprawie zwalczania korupcji funkcjonariuszy Wspólnot Europejskich lub funkcjonariuszy państw członkowskich UE (głosowanie)
Report: Jörg Leichtfried
22.
Corrigenda (nowy art. 250a Regulaminu PE) (głosowanie)
Report: Richard Corbett
23.
Stosowanie i wykładnia Regulaminu (zmiana art. 201 Regulaminu PE) (głosowanie)
Report: Richard Corbett
24.
Konsultacja w sprawie immunitetu i przywilejów Alessandry Mussolini (głosowanie)
Report: Klaus-Heiner Lehne
25.
Wniosek o skorzystanie z immunitetu parlamentarnego Ashleya Mote'a (głosowanie)
Report: Francesco Enrico Speroni
26.
Projekt budżetu korygującego nr 4/2007 (głosowanie)
Report: James Elles
27.
Sprawozdanie specjalne Europejskiego Trybunału Obrachunkowego nr 9/2006 dotyczące kosztów tłumaczeń pisemnych ponoszonych przez Komisję, Parlament Europejski i Radę (głosowanie)
Report: Alexander Stubb
28.
Zmninimalizowanie kosztów administracyjnych wynikających z ustawodawstwa (głosowanie)
Report: Jan Mulder
29.
Prawo właściwe dla zobowiązań pozaumownych ("RZYM II”) (głosowanie)
Report: Diana Wallis
30.
Wspólnotowy program działań (2007-2013), dziedzina "Zdrowie” (głosowanie)
Recommendation for second reading: Antonios Trakatellis
31.
Urządzenia pomiarowe zawierające rtęć (głosowanie)
Recommendation for second reading: Sornosa Martínez
33.
Dodatki do żywności (głosowanie)
Report: Åsa Westlund
34.
Enzymy spożywcze (głosowanie)
Report: Avril Doyle
35.
Środki aromatyzujące i niektóre składniki żywności o własnościach aromatyzujących (głosowanie)
Report: Mojca Drčar Murko
37.
Rozpoznanie, wyznaczenie i ochrona europejskiej infrastruktury krytycznej (głosowanie)
Report: Jeanine Hennis-Plasschaert
Głosowanie
The next item is the vote.
(For the results and other details on the vote, see Minutes.)
Zwołanie Konferencji Międzyrządowej (termin wnoszenia poprawek): Patrz protokól
Korekty do głosowania i zamiar głosowania: patrz protokół
(The sitting was suspended at 13.15 and resumed at 15.05)
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
Porządek dzienny następnego posiedzenia: patrz protokół
Zamknięcie posiedzenia
(La seduta è tolta alle 24.00)
Otwarcie posiedzenia
(Die Sitzung wird um 9.05 Uhr eröffnet.)
Teksty porozumień przekazane przez Radę: patrz protokół
Porozumienie ze Stanami Zjednoczonymi dotyczące PNR (złożone projekty rezolucji): Patrz protokól
1.
Kalendarz 2008 (głosowanie)
3.
Łączenie i podział spółek akcyjnych (głosowanie)
- Informe: Kauppi
5.
Wspólnotowa polityka wodna (uprawnienia wykonawcze Komisji) (głosowanie)
- Informe: Lienemann
6.
Pojazdy wycofane z eksploatacji (uprawnienia wykonawcze Komisji) (głosowanie)
- Informe: Florenz
7.
Zużyty sprzęt elektrotechniczny i elektroniczny (uprawnienia wykonawcze Komisji) (głosowanie)
- Informe: Florenz
8.
Niebezpieczne substancje w sprzęcie elektrycznym (uprawnienia wykonawcze Komisji) (głosowanie)
- Informe: Florenz
9.
Wymogi dotyczące ekoprojektu dla produktów wykorzystujących energię (uprawnienia wykonawcze Komisji) (głosowanie)
- Informe: Ries
Korekty do głosowania i zamiar głosowania: patrz protokół
(La sesión, suspendida a las 14.25 horas, se reanuda a las 15.05 horas)
Zatwierdzenie protokołu z poprzedniego posiedzenia: patrz protokół
Skład komisji i delegacji: patrz protokół
Porządek dzienny następnego posiedzenia: patrz protokół
Zamknięcie posiedzenia
(The sitting closed at 23.35)
Otwarcie posiedzenia
(Se abre la sesión a las 9.30 horas)
Składanie dokumentów: patrz protokół
Kalendarium budżetowe: patrz protokół
1.
Wspólnotowy program statystyczny 2008-2012 (głosowanie)
- Bericht: Becsey
4.
Wdrożenie pierwszego pakietu kolejowego (głosowanie)
- Bericht: Cramer
6.
Środki przeciwdziałające chorobom układu krążenia (głosowanie)
- Entschließungsantrag
8.
Strefa euro (2007) (głosowanie)
- Bericht: Rosati
9.
Europejski Bank Centralny (2006) (głosowanie)
- Bericht: Mitchell
10.
Palestyna (głosowanie)
- Gemeinsamer Entschließungsantrag
13.
Umowa ADPIC i dostęp do leków (głosowanie)
- Entschließungsantrag
14.
Demokratyczny nadzór w ramach Instrumentu Współpracy na rzecz Rozwoju (głosowanie)
- Entschließungsantrag
Korekty do głosowania i zamiar głosowania: patrz protokół
Zatwierdzenie protokołu z poprzedniego posiedzenia: patrz protokół
Debaty nad przypadkami łamania praw człowieka, zasad demokracji i praworządności (debata)
Skład komisji i delegacji: patrz protokół
3.
Prawa człowieka w Wietnamie (głosowanie)
Wspólna rezolucja: Prawa człowieka w Wietnamie
Głosowanie uważam za zakończone.
Panie Przewodniczący! Chciałbym w sposób bardzo jednoznaczny odnieść się do sprawozdania, nad którym głosowaliśmy przedpołudniem ...
(Przewodniczący odebrał głos mówcy).
Panie Pośle przepraszam, ale w chwili obecnej wyjaśnienia dotyczące głosowania nie są przewidziane.
Głosowanie
Kolejnym punktem porządku dziennego jest głosowanie.
(Wyniki i inne szczegóły głosowania: zobacz protokół).
Aprobata Rady dla stanowisk Parlamentu przyjętych w pierwszym czytaniu (art. 66 Regulaminu): patrz protokól
Decyzje w sprawie niektórych dokumentów: patrz protokól
Przesunięcie środków: patrz protokół
Oświadczenia pisemne wpisane do rejestru (art. 116 Regulaminu): patrz protokół
Przekazanie tekstów przyjętych w trakcie posiedzenia: patrz protokól
Kalendarz następnych posiedzeń: pprotokól
Odroczenie sesji
Ogłaszam przerwę w sesji Parlamentu Europejskiego.
(Posiedzenie zostało zamknięte o godz.16.20)
Wznowienie sesji
Wznawiam posiedzenie zawieszone we wtorek 12 lipca 2007 r.
Oświadczenie przewodniczącego
Myślę, że wszyscy tu obecni zasłużyli na odpoczynek.
Wszyscy wyglądają na wypoczętych i mam nadzieję, że z przyjemnością powracają państwo do pracy nad sprawami europejskimi.
Obawiam się, że będę musiał zacząć od smutnych wieści.
Od naszego ostatniego spotkania zdążyliśmy dowiedzieć się o śmierci dwóch wspaniałych Europejczyków, Gastona Thorna i Raymonda Barre'a, wspaniałych ludzi, którzy poświęcili się służbie swoich krajów jako wyjątkowi premierzy i członkowie Komisji Europejskiej.
Gaston Thorn był członkiem Parlamentu Europejskiego przez okres 10 lat, od 1959 do 1969 roku.
Przez lata 1969-1974 pełnił funkcję ministra spraw zagranicznych Luksemburga, a następnie został mianowany na premiera tego kraju i utrzymał to stanowisko do roku 1979.
W latach 1981-1985 przewodniczył posiedzeniom Komisji Europejskiej.
Pod jego przewodnictwem Wspólnota Europejska negocjowała warunki przystąpienia Hiszpanii i Portugalii do UE, wprowadziła politykę wspólnych obszarów łowiectwa morskiego i znalazła rozwiązanie dla długotrwałych problemów związanych z zasobami budżetowymi Wspólnoty i finansowania jej przyszłych wydatków.
Raymond Barre był wiceprzewodniczącym Komisji Europejskiej w latach 1967-1973, a premierem Francji od roku 1976 do 1981.
Jako komisarz odpowiedzialny za sprawy gospodarcze i finansowe przedstawił wstępny projekt utworzenia europejskiej unii gospodarczej i walutowej w ramach planu Barre'a w latach 1969 i 1970.
Obie te osoby pracowały niestrudzenie nad europejską integracją do ostatnich dni swojego życia, dokonując niesłychanie istotnych i praktycznych działań wspierających ten proces w czasie, gdy było to bardzo skomplikowane.
W ostatni weekend Altiero Spinelii obchodziłby swoje setne urodziny.
Jako jeden z twórców obecnych instytucji europejskich był on członkiem tej Izby przez okres dziesięciu lat.
Miałem wielki zaszczyt móc pracować z nim przez ostatnich siedem lat jego życia.
Podczas swojej dziesięcioletniej kadencji w Parlamencie Europejskim, a szczególnie w roli przewodniczącego komitetu ds. instytucjonalnych, Spinelli przyczynił się w dużej mierze do stworzenia ambitnego programu dla reformy instytucjonalnej.
Jego projekt dla Traktatu ustanawiającego Unię Europejska, który został przyjęty przez Parlament Europejski znaczną większością głosów w roku 1984, stworzył podwaliny dla wielu istotnych zmian wprowadzanych wraz z zatwierdzaniem kolejnych reform dla Traktatu, w tym znacznego poszerzenia uprawnień ustawodawczych Parlamentu Europejskiego.
Podczas letniej przerwy byliśmy świadkami serii kataklizmów; począwszy od tragicznych w skutkach powodzi w Zjednoczonym Królestwie, a skończywszy na fali upałów we wschodnim rejonie Morza Śródziemnego i mających ostatnio miejsce rozległych pożarów w Grecji.
Wydarzenia te przyczyniły się do straszliwego cierpienia wielu ludzi w Europie.
W samej Grecji ponad 60 osób zmarło wskutek rozległych pożarów.
Nie ma wątpliwości, że tragedia ta powinna stanowić najważniejszy punkt naszego spotkania tego popołudnia, a jestem przekonany, że wyrażając najszczersze ubolewanie względem ofiar tej i innych tragedii, mówię w imieniu nas wszystkich.
Naszym współczuciem obejmujemy także bliskich ponad 500 osób, które zginęły podczas trzęsienia ziemi w Peru 15 sierpnia tego roku oraz tysiące osób, które straciły życie w bezsensownym konflikcie w Iraku od czasu naszego ostatniego spotkania.
Nieszczęście, jakie dotyka niezliczone rzesze uchodźców umierających podczas nieudanych przepraw w łodziach przez Morze Śródziemne i Atlantyk w kierunku Unii Europejskiej, również wywołuje nasze zaniepokojenie i smutek.
Wszyscy pozostajemy odpowiedzialni za znalezienie sposobu zaradzenia tym tragediom.
Chciałbym prosić wszystkich o powstanie i uczczenie pamięci zmarłych minutą ciszy.
(Wszyscy uczestnicy spotkania powstali, aby uczcić pamięć zmarłych minutą ciszy)
Zatwierdzenie protokołu z poprzedniego posiedzenia: patrz protokół
Doręczone dokumenty: patrz protokół
Skład Parlamentu: patrz protokół
Skład komisji i delegacji: patrz protokół
Podpisanie aktów przyjętych w trybie współdecyzji: patrz protokół
Ogłoszenie wspólnych stanowisk Rady: patrz protokół
Teksty porozumień przekazane przez Radę: patrz protokół
Petycje: patrz protokół
Przesunięcie środków: patrz protokół
Oświadczenia pisemne i pytania ustne (składanie dokumentów): patrz protokół
Działania podjęte w wyniku stanowisk i rezolucji Parlamentu: patrz protokół
Porządek prac: patrz protokół
Jednominutowe wystąpienia w znaczących kwestiach politycznych
Kolejnym punktem porządku dziennego są jednominutowe wystąpienia w znaczących kwestiach politycznych odnośnie do artykuły 144 Regulaminu.
(BG) Panie przewodniczący, szanowni państwo!
Katastrofy naturalne, które miały miejsce tego roku w Europie, potwierdzają, że istnieje potrzeba przeprowadzenia dwóch zasadniczych zmian w sposobie radzenia sobie z takimi klęskami.
Po pierwsze, istnieje potrzeba stworzenia bardziej elastycznych mechanizmów wspierających poszkodowane państwa w przywracaniu ich do stanu pierwotnego, sprzed kataklizmu.
Po drugie, problemy tego typu pokazują, iż konieczne jest utworzenie współpracujących ze sobą, europejskich sił natychmiastowego reagowania, które uzupełnią pomoc wymaganą w poszkodowanych rejonach.
W tym roku w mojej ojczyźnie, Bułgarii, także miały miejsce pożary i powodzie.
Gdy przeprowadzano akcje gaszenia potężnych pożarów w rejonie Starej Zagory, jednego z większych miast w Bułgarii, rząd bułgarski poprosił o pomoc państwa członkowskie Unii. Nie mógł jej jednak uzyskać, ponieważ państwa te nie dysponowały w ówczesnym czasie wolnymi środkami.
Pomoc nadeszła jednak ze strony Rosji na mocy porozumienia dwustronnego.
Fakt ten negatywnie wpłynął na sposób postrzegania Unii Europejskiej w Bułgarii.
Dlatego też proszę każdego z tu obecnych, aby spróbował przekonać Komisję Europejską do przeprowadzenia głębokiej analizy i opracowania wstępnych projektów utworzenia zjednoczonych sił europejskich, które wspierałyby państwa członkowskie w udzielaniu pomocy rejonom dotkniętym przez klęski żywiołowe i wypadki.
Dziękuję.
Panie przewodniczący, międzynarodowy terroryzm stanowi negatywny aspekt globalizacji.
Terroryści nadużywają wolności demokratycznych gwarantowanych przez nasze kraje, takich jak swoboda podróżowania, zainteresowanie mediów i prawa obywateli, aby realizować swoje cele poprzez strach i przemoc wobec niewinnych ludzi.
Zajęcie się tym problemem wymaga działań mających na celu pełne ujawnienie i zrozumienie prawdziwych mechanizmów terroryzmu, w tym jego źródeł religijnych i społecznych, a nawet cywilizacyjnych.
My w państwach demokratycznych w tym względzie zaczynamy z gorszej pozycji.
Choć staramy się ratować życie, terroryści chcą spowodować jak największą liczbę strat w ludziach, mając nadzieję, że będą mogli manipulować emocjami wywołanymi obrazami rzezi pokazywanymi na ekranach naszych odbiorników telewizyjnych.
Musimy rozróżnić pomiędzy zamachowcem-samobójcą i osobą, która taką osobę zwerbowała.
Bardzo często zamachowiec-samobójca nie jest motywowany nienawiścią motywującą osobę werbującą tego zamachowca, ale obietnicą wiecznej szczęśliwości po heroicznej śmierci, która jest politycznie wykorzystywana przez tę werbującą osobę.
Zapobieganie jest lepszym rozwiązaniem niż reagowanie.
Dlatego musimy znaleźć odpowiednią równowagę pomiędzy natychmiastowymi i długoterminowymi działaniami w zakresie walki z terroryzmem.
Powinniśmy zatem wzmocnić współpracę pomiędzy służbami wywiadowczymi, policją i sądami na szczeblu międzynarodowym, a jednocześnie zająć się strukturalnymi przyczynami terroryzmu, szczególnie w krajach, z których pochodzi większość osób werbujących do takich działań.
(RO) Panie przewodniczący! Po upływie dziesięciu lat więzienia ze względów politycznych członkowie grupy Ilaşcu w Republice Mołdowy zostali zaproszeni do Parlamentu Europejskiego, gdzie wysłuchała ich podkomisja do spraw praw człowieka.
Adrian Ivanţoc, Tudor Petru Popa oraz Alexandru Leşko przemawiali z żalem o tym, jak byli torturowani w więzieniach naddniestrańskich, oraz o powtarzających się nadużyciach i wielokrotnym naruszaniu praw człowieka, które tam miały miejsce.
W swoich wypowiedziach nawoływali Wspólnotę Europejską do podjęcia bardziej zdecydowanych działań w celu rozwiązania konfliktu w regionie i wprowadzenia wszelkich międzynarodowych umów, szczególnie tych, które zapewnią wycofanie wojsk rosyjskich z regionu naddniestrzańskiego.
Aby urzeczywistnić te życzenia legislacyjne, Parlament Europejski powinien odbyć posiedzenie i zwrócić się z pomocą - gdy już zostaną wysunięte konkretne propozycje wsparcia organizacji pozarządowych w Mołdowie - do helsińskiej Komisji ds. Praw Człowieka; powinien także udzielić wparcia dla publikacji prasy i czasopism w tym regionie, pomóc w wybudowaniu sieci transmisyjnej na prawym brzegu Dniestru, tak aby mieszkańcy Mołdowy mogli oglądać i słuchać audycji stacji narodowych, tak w radiu, jak i w telewizji.
I wreszcie, co równie ważne, istnieje potrzeba radykalnej zmiany w sposobie negocjowania problemu naddniestrzańskiego.
Zarówno sama Unia Europejska, jak i jedno z jej państw członkowskich, Rumunia, muszą zmienić swój status obserwatorów wydarzeń na status pełnoprawnych uczestników tych wydarzeń.
Panie Przewodniczący! Kilka miesięcy temu Parlament Europejski przyjął rezolucję potępiającą ksenofobię i szerzący się nacjonalizm w Europie.
W dokumencie tym niektóre kraje, w tym Polska, zostały potraktowane nad wyraz ostro, niewspółmiernie do skali problemu.
Oczywiście kwestie dotyczące nienawiści rasowej trzeba traktować bardzo poważnie.
Dlatego dziwi mnie, iż Komisja Europejska nie podejmuje stanowczych działań przeciw wzrastającym w siłę w niektórych krajach partiom o charakterze faszystowskim.
Niektóre z nich mają nawet przedstawicieli pochodzących z wyborów we władzach regionalnych.
Bojówki tych partii maltretują na ulicach obcokrajowców oraz publicznie wzywają do rewizji granic.
Jest to o tyle ważny problem, iż dotyczy w dużej części niektórych krajów tak zwanej starej Unii, które to kraje powinny już dawno poradzić sobie z tym problemem.
A władze Wspólnoty wytykają nowym państwom członkowskim nawet nieznaczne incydenty.
- (ES) Panie przewodniczący! Dnia 12 sierpnia w Cieśninie Gibraltarskiej miała miejsce kolizja statku transportowego New Flame z tankowcem Torm Gertrud.
To już dziewiąty wypadek na jednej z najbardziej uczęszczanych linii żeglugi morskiej, którą przepływa ponad 100 000 statków rocznie.
Wypadek ten wskazuje na naglącą potrzebę utworzenia portowej jednostki nadzoru i monitoringu, która opierałaby się na współpracy Królestwa Hiszpanii, Zjednoczonego Królestwa i Gibraltaru.
Fakt, że taka jednostka kontrolująca nie istnieje, przyczynia się do narażenia życia wielu osób i, co zrozumiałe, obniża bezpieczeństwo lokalnego środowiska.
Jak dotychczas nie było wiadomo - a wydaje mi się, że Komisja Europejska powinna się o taką wiedzę postarać - co przewoził zatopiony statek: 27 000 ton zezłomowanego metalu, prawdopodobnie zanieczyszczonego, niebezpiecznego dla środowiska.
Odczuwam to jako konieczność, aby Parlament i Komisja Europejska nakłoniły władze państwa hiszpańskiego, Zjednoczonego Królestwa oraz Gibraltaru do utworzenia takiej jednostki nadzoru i monitoringu.
Panie przewodniczący, chciałbym zwrócić uwagę na innowację w dziedzinie europejskiej ochrony morza.
W sobotę Szkocja stała się pierwszym europejskim krajem, który wdrożył dobrowolny system zamykania w czasie rzeczywistym stref połowowych w celu ochrony zasobów dorsza.
Miejmy nadzieję, że system ten, opracowany w ramach wspólnej inicjatywy nowego rządu Szkocji i sektora rybołówstwa, będzie służył za wzór dla kolejnych projektów ochrony morza.
O ile mi wiadomo, rząd Szkocji podjął współpracę ze swoimi odpowiednikami w Danii i Norwegii mającą na celu wykorzystanie doświadczeń zdobytych w trakcie realizacji tego szczególnego projektu.
Wspólna polityka rybołówstwa miała jak dotychczas katastrofalne skutki dla Szkocji i jestem głęboko przekonany, że przyszłość zarządzania rybołówstwem nie polega na kontroli na szczeblu centralnym, tzn. z Brukseli, ale na bezpośredniej współpracy pomiędzy państwami zajmującymi się rybołówstwem.
Rząd Szkocji i szkocki sektor rybołówstwa należy pochwalić za zastosowanie takiego innowacyjnego podejścia w tej dziedzinie.
Mam nadzieję, że w międzyczasie dobrowolne działania tego rządu i tego sektora zostaną wzięte pod uwagę, uznane i nagrodzone podczas grudniowej Rady.
Panie Przewodniczący!
Napad Niemiec hitlerowskich na Polskę 1 września 1939 roku był kolejnym aktem przemocy w stosunku do mojej ojczyzny, w której przez 6 lat wojny zginęło 6 milionów Polaków, 17 procent z 35-milionowego wtedy narodu.
W ramach niemiecko-sowieckiego układu już dwa tygodnie później, 17 września 1939 roku, także Związek Sowiecki zaatakował Polskę, zabijając strzałem w tył głowy ponad 22 tysiące przedstawicieli polskiej inteligencji oraz okupując nas przez wiele lat.
Dlatego odzyskanie niepodległości było nadzieją dla milionów rodaków.
Jednak mimo wzniosłych słów i unijnych haseł o równouprawnieniu, niedyskryminacji niektórzy niemieccy politycy wraz z mediami nagminnie atakują zarówno moją ojczyznę, Polaków, polski rząd, katolickie media, a zwłaszcza Radio Maryja, co świadczy o trwającym ciągle agresywnym anty-poloniźmie.
W rocznicę agresji apeluję w imieniu poległych i żyjących o zaprzestanie przemocy, która niekiedy przypomina realizację planów jakich nieudało się osiągnąć w ciągu wojen.
Dziękuję.
Uzyskanie porozumienia zawsze będzie ważnym zadaniem w Europie.
(RO) Panie przewodniczący! Moja wypowiedź dotyczyć będzie praw ludności rumuńskiej w Serbii i Bułgarii.
Terytorium położone na prawym brzegu Dunaju, w północno-zachodniej Serbii i północno-zachodniej Bułgarii, w tym obszar od gór Ratan do Dunaju oraz od Doliny Morawskiej do doliny Timoku w Serbii, a także od regionu Vidin do miasta Lom w Bułgarii, jest w głównej mierze zamieszkane przez Rumunów.
Ludność ta, licząca 300 000 osób, stanowi mniejszość w każdym z tych krajów, zamieszkując ponad 130 małych i średniej wielkości wiosek oraz 20 miejscowości.
Nie jest ona jednak uznawana za mniejszość narodową i nie ma możliwości praktykowania religii i odbierania edukacji w języku ojczystym.
Język rumuński nie jest wykładany w tamtejszych szkołach.
Zarówno język, jak i literatura i historia tej ludności są nauczane potajemnie w prywatnych domach.
Jedyny kościół rumuński w miejscowości Mălăiniţa wkrótce zostanie zburzony.
Helsińska Komisja ds. Praw Człowieka w Serbii zwróciła uwagę na tragiczną sytuację mieszkającej tam ludności rumuńskiej oraz na jej prawo do zachowania tożsamości narodowej.
Niniejszym odwołuję się do instytucji europejskich, aby bezzwłocznie zajęły się tą sytuacją, występując w obronie praw mniejszości rumuńskiej w Serbii i Bułgarii.
(RO) Panie przewodniczący! Artykuł 29 Traktatu o Unii Europejskiej określa terroryzm jako poważne przestępstwo.
Zgodnie z Traktatem o Unii Europejskiej działania, których konsekwencje zagrażają życiu ludzkiemu i które popularyzują przemoc i mają na celu zastraszenie danej ludności, uznaje się za przestępstwa o charakterze terrorystycznym.
Wydarzenia, których byliśmy świadkami w Budapeszcie podczas ustanawiania Straży Węgierskiej, mogą zostać objęte przez tę definicję.
Z tej okazji przywódca Straży Węgierskiej wyraził się w sposób dość szokujący, mówiąc o swoich obawach związanych z państwami Słowacji i Rumunii, dwoma krajami, w których żyje społeczność węgierska, a które - jak twierdził - mogłyby zaatakować Węgry.
Myślę, że takie organizacje i takie działania ekstremistyczne rozbudzają tendencje separatystyczne wewnątrz społeczności mniejszościowych, które już osiągnęły duży stopień autonomiczności, i że sytuacja taka nie zgadza się z założeniami etycznymi państwa członkowskiego Unii Europejskiej.
Organizacje tego typu powinny zostać rozwiązane, a wszelkie opinie podobne do tych wyrażanych przez Straż Węgierską powinny być zakazane i karane przez prawo.
Z tego też względu pozwalam sobie odwołać się do osób zarządzających instytucjami europejskimi, aby stanowczo potępiły taką postawę i nakłoniły Agencję Praw Podstawowych do sporządzenia sprawozdania na temat tych wydarzeń oraz do nadzorowania sytuacji, w której znalazły się mniejszości narodowe zamieszkujące Węgry.
(FR) Panie przewodniczący! W wielu państwach członkowskich różne dramatyczne sytuacje przywołują nas do naszych europejskich zobowiązań.
Tak też się dzieje w moim kraju, w którym statek spowodował śmierć rybaka.
Wydarzenie to prowadzi nas do rozważenia kwestii bezpieczeństwa na morzu, a Francja wie teraz bardzo dobrze, gdzie znajduje się Republika Kiribati.
Prosiłbym państwa do spojrzenia na mapę świata: nie jest to może szczególnie znane, ale chodzi o statek pod tanią banderą.
Unia Europejska musi w najwyższym stopniu zająć się sprawą tanich bander, przyspieszyć proces legislacyjny dla pakietu Erika III, stworzyć pakiet Erika IV, który odnosiłby się do społecznych warunków szkolenia i zatrudniania marynarzy, a także umożliwić lepszą koordynację działań naszych państw w zakresie współpracy z Międzynarodową Organizacją Morską.
Jest to dość stary problem, który ujawnia się w regularnych odstępach czasu i do którego powracamy w wyniku różnych tragicznych wypadków.
Chciałbym wezwać pana, panie komisarzu oraz nieobecnego tutaj pana lub panią, która reprezentuje Radę, abyście podjęli większe starania w tym kierunku.
(RO) Panie przewodniczący! Dnia 18 października 2007 roku Komisja Europejska ogłosi Dzień Walki z Handlem Ludźmi.
Chciałabym wyrazić zadowolenie z zaistnienia tej inicjatywy, która zwróci uwagę społeczności europejskiej na ten delikatny i dla większości nieznany problem, który dotyka około 2,5 miliona ludzi każdego roku.
Dlatego też chciałabym raz jeszcze zwrócić uwagę na fakt, że aby z powodzeniem zwalczać to zjawisko, państwa członkowskie powinny usprawnić koordynację swoich działań.
W chwili obecnej prawa tych państw na to nie pozwalają.
Państwa członkowskie mają jednak do swojej dyspozycji Konwencję Rady Europy o przeciwdziałaniu handlu ludźmi z roku 2005, która stanowi najbardziej kompletny instrument prawny do zwalczania tego zjawiska.
Jednakże do tej pory tylko 18 z 27 państw członkowskich podpisało tę Konwencję, a tylko 3 państwa członkowskie dokonały jej ratyfikacji.
Z tego powodu pozwalam sobie wezwać Komisję Europejską do tego, aby postarała się o możliwość podpisania Konwencji o przeciwdziałaniu handlu ludźmi w imieniu państw Wspólnoty z ramienia Rady.
Panie przewodniczący! Handel ludźmi to poważny przypadek łamania praw człowieka.
Musimy teraz przejść od słów do czynów.
Nadszedł czas, w którym należy usprawnić karanie handlarzy ludźmi i umożliwić skuteczniejszą ochronę praw ewentualnych ofiar handlu.
Ofiary tego handlu są sprzedawane ponownie, traktowane jak niewolnicy we współczesnej Europie; Europie, która - jak z dumą o niej mówimy - jest oparta na przestrzeganiu praw człowieka.
Panie Przewodniczący! Chciałbym przede wszystkim złożyć wyrazy głębokiego współczucia rodzinom wszystkich ofiar klęski żywiołowej w Grecji i w innych krajach.
Łączę się w bólu z tymi osobami.
Sam zostałem dotknięty klęska powodzi dziesięć lat temu, więc wiem, co to znaczy.
Klęski niestety będą się zdarzać.
Tym większe znaczenie ma w tej sytuacji powołanie europejskich sił szybkiego reagowania.
Jestem gorącym zwolennikiem jak najszybszego powołania takiej formacji.
To zastanawiające, że właściwie bez oporów zgadzamy się na powoływanie kolejnych europejskich agencji, choć tych biurokratycznych tworów mamy już kilkadziesiąt, a tam, gdzie w grę wchodzi życie ludzkie, ciągle mamy wątpliwości.
Czas z nimi skończyć i, na wzór ONZ-owskich "błękitnych chełmów”, utworzyć europejskie, może "czerwone” albo "białe chełmy” dla obrony nie przed ludźmi, ale przed wciąż bardzo groźną naturą.
(HU) Życie zweryfikowało w krótkim czasie słuszność argumentów opartych na profesjonalnym działaniu, którymi, wraz z moimi kolegami z Parlamentu Europejskiego, walczyłem przeciwko decyzji Komisji Europejskiej w sprawie zakończenia interwencji w sektorze kukurydzy.
Komisja obawiała się, że system interwencji może zostać zaniechany z uwagi na nadprodukcję kukurydzy, pomimo odmiennych wskazań rynku.
Komisja dokonała zakupu za stawkę 101 EUR, a teraz może sprzedać ze stuprocentowym zyskiem, a więc odnosi znaczące korzyści dzięki systemowi interwencji w sektorze kukurydzy w sytuacji, gdy susza w Europie pozbawiła rolników w dużej mierze zbóż na cele hodowlane.
Sytuacja ta poddaje w wątpliwość wiarygodność Unii: zapasy zboża są nadal dostępne, gdy wielonarodowi spekulanci wykupują swoje udziały, a uczciwie pracujący rolnicy nie są w stanie zaopatrzyć się w potrzebną im paszę dla zwierząt.
To podważa zaufanie do Komisji Europejskiej i Unii Europejskiej.
Panie przewodniczący, szanowni państwo! Rząd rumuński zadecydował, że dzień 25 listopada 2007 będzie dniem wyborów do Parlamentu Europejskiego.
Możne powiedzieć, że tego dnia będziemy świadkami historycznego wydarzenia.
Społeczność rumuńska będzie mogła oddać w sposób bezpośredni głosy na swoich kandydatów na posłów do Parlamentu.
Ten dzień będzie sprawdzianem tego, jak poważnie i z jakim zaangażowaniem podchodzimy do naszego członkostwa w Unii Europejskiej.
W Rumunii kampania wyborcza będzie okazją do prowadzenia rozmów w sprawach związanych z Unią Europejską, takich jak przyszłość Unii, traktat konstytucyjny, przyjęcie kolejnych państw członkowskich, przemiany wewnątrz Unii, skuteczność działania instytucji europejskich i wolny dostęp do rynku pracy.
Takie właśnie tematy powinny być omawiane podczas kampanii wyborczej, a nie sprawy o charakterze politycznym, których brakuje w porządku dziennym każdego obywatela, jak np. nieoczekiwane wybory, wotum nieufności czy nieuzasadnione ataki polityczne.
Aby poprawić jakość dyskusji w okresie przedwyborczym i w czasie samej kampanii wyborczej, niniejszym wzywam posłów o większym stażu, bez względu na ich poglądy polityczne, aby odwiedzili Rumunię przed wyborami w celu umieszczenia w porządku dziennym kampanii wyborczej do Parlamentu Europejskiego tych zagadnień europejskich, które muszą być omówione w sposób spójny i przemyślany, zarówno w Rumunii, jak i w innych państwach Europy.
(FR) Panie przewodniczący! Chciałabym poinformować państwa o procesie mającym miejsce obecnie w Agrigento na Sycylii, dotyczącym siedmiu tunezyjskich rybaków oskarżonych o pomoc w nielegalnej imigracji, którzy uratowali 44 osoby, w tym 11 kobiet, z których dwie były w ciąży, i dwójkę dzieci.
Są oni teraz sądzeni za pomaganie w nielegalnej imigracji, a dzieje się to wszystko na europejskiej ziemi.
Mam poczucie, że przestępstwo solidarności, które teraz ma miejsce, jak pokazuje ten proces, powinno zostać potępione przez Parlament.
Do Agrigento ma się udać delegacja w ten piątek, a ja ze swojej strony mogę tylko zachęcać członków Parlamentu i ich przywódcę, pana przewodniczącego, aby oddali swój głos w obronie tych siedmiu tunezyjskich rybaków.
Panie przewodniczący! W tym tygodniu grupa "Freedom Drivers” ponownie odwiedzi Parlament.
"Freedom Drivers” to ludzie niepełnosprawni, wymagający stałej opieki, którzy jednak chcą cieszyć się taką samą swobodą ruchów jak inne osoby, swobodą, którą reprezentuje sama Europa.
Ich wizyta ma na celu nakłonienie nas do stworzenia prawa, które pozwoli na taką swobodę ruchów.
Wyjaśnią nami oni problemy, z którymi muszą się zmagać.
Wiele z tych problemów wynika z naszych działań, a ich usunięcie będzie dla tego Parlamentu, jak i dla narodów i społeczności, które on reprezentuje, nie lada wyzwaniem.
Moja uwaga do pana, panie komisarzu, jest taka, że minie już trzeci rok, od kiedy nas odwiedzają, a prawie nic przez ten czas się nie zmieniło.
Oczywiście, zreformowaliśmy prawa pasażerów linii lotniczych, ale poza tym mamy im niewiele do powiedzenia.
Kiedy możemy się spodziewać uchwalenia długo oczekiwanej dyrektywy w sprawie niepełnosprawności, która rzeczywiście położy nacisk na kwestię równości praw osób niepełnosprawnych?
(SK) Przed przystąpieniem do Unii niektóre kraje w Europie Środkowej sądziły, że członkostwo rozwiąże ich wszystkie problemy.
Tak się jednak nie stało.
Pomimo że Unia została stworzona po to, aby gwarantować pokój w Europie, muszę podkreślić radykalizowanie się sytuacji na Węgrzech.
Członkowie tak zwanej "Straży Węgierskiej” kilka dni temu złożyli przysięgę.
Jej przywódcy mówią o wspólnej granicy dla wszystkich Węgrów, a jej akt założycielski wspomina obowiązkowe szkolenie w zakresie używania broni palnej.
Noszą oni mundury i cieszą się poparciem byłego ministra rządu węgierskiego.
Relacje słowacko-węgierskie pogorszyły się w ostatnim czasie.
Kilka miesięcy temu premier Węgier odmówił spotkania się z premierem Słowacji, prowadzi się także rozmowy na temat konsekwencji drugiej wojny światowej.
Wzywam rząd węgierski do podjęcia działań mających na celu rozwiązanie straży paramilitarnej.
My, Słowacy, potępiliśmy w świetle prawa podobną radykalną organizację powstałą w naszym kraju.
Nie ma miejsca na coś takiego w Europie dwudziestego pierwszego wieku.
Zależy nam na porozumieniu i wzajemnych przeprosinach: słowaccy i węgierscy biskupi Kościoła Katolickiego dali nam przykład takiego postępowania w ubiegłym roku w Ostrihomie.
Tak właśnie w praktyce wygląda mówienie "nie” działalności ekstremistycznej.
Panie przewodniczący, moi koledzy i ja byliśmy ostatnio świadkami bardzo dziwnego wydarzenia w terminalu 1B lotniska we Frankfurcie.
Pasażerowie wylatujący bułgarskimi linami lotniczymi do Sofii zostali poddani kolejno dwóm identycznym kontrolom bezpieczeństwa.
Kiedy zapytałem urzędników terminalu, dlaczego pasażerowie musieli dwa razy stać w długiej kolejce i zostali poddani tym samym procedurom kontroli bezpieczeństwa, otrzymałem niedorzeczne wyjaśnienia, że lotnisko we Frankfurcie jest przeciążone, a powtórna kontrola jest niezbędna ze względu na dodatkową liczbę pasażerów przylatujących z innych miejsc.
Wiarygodna osoba wyjaśniła mi później, że te podwójne kontrole przeprowadzane są w terminalu 1B w niektóre dni tygodnia w przypadku odlotów do Bułgarii, Polski i Rumunii.
Panie przewodniczący, oczekuję, że Komisja Europejska zajmie się tą praktyką, gdyż sprawa ta dotyczy nie tylko praw pasażerów w ruchu lotniczym, ale także praw człowieka obywateli Europejskich.
(RO) W Traktacie o przystąpieniu do Unii Europejskiej Rumunia zaznaczyła, że zorganizuje wybory do Parlamentu Europejskiego przed końcem tego roku.
Rząd rumuński przełożył niestety wstępną datę tych wyborów z dnia 13 maja na 25 listopada.
Zdaniem analityków głównym powodem tej decyzji była obawa przed niektórymi partiami politycznymi, w tym partiami w obecnym rządzie, dotycząca wyników wyborów.
Stare rumuńskie przysłowie mówi, że "można uciekać, ale nie można się schować”.
Rząd rumuński nie tylko obawia się o te wybory, ale także boi się kobiet.
W rządzie tym nie ma ani jednej kobiety, co jest szczególną sytuacją wśród państw członkowskich Unii.
Spośród 35 rumuńskich posłów do Parlamentu 12 jest płci żeńskiej.
Po wyborach w listopadzie partie polityczne powinny móc zmienić te statystyki i wyznaczyć co najmniej 18 kobiet do Parlamentu Europejskiego.
Chciałabym państwa zapewnić, że Partia Demokratyczna - jako członek Europejskiej Partii Ludowej - będzie postępować w ten sposób.
Z tego względu chciałabym przypomnieć premierowi Rumunii, że Rumunia jest częścią Unii Europejskiej od 1 stycznia 2007 roku, który jest Europejskim Rokiem na rzecz Równych Szans dla Wszystkich.
Panie przewodniczący! W ostatni piątek przed siedzibą Komisji Europejskiej w Brukseli protestowali polscy związkowcy ze Stoczni Gdańskiej.
W lipcu Komisja Europejska postawiła ultimatum dając Polsce miesiąc na przedstawienie planów redukcji mocy produkcyjnych Stoczni.
Komisja żąda zamknięcia dwóch z trzech pochylni, w przeciwnym razie gdański zakład będzie musiał zwrócić pomoc publiczną, jaką dostał od polskiego rządu po 1 maja 2004 roku.
Według unijnych komisarzy celem Komisji nie jest co prawda doprowadzenie do zamknięcia Stoczni, tylko jej modernizacja, jednakże tak poważne ograniczenia mocy produkcyjnej, zamknięcie aż dwóch pochylni, oznaczało by utratę rentowności zakładu oraz w praktyce likwidację wielu stanowisk pracy i w konsekwencji upadek Stoczni.
A Stocznia Gdańska to nie tylko zwykły zakład wytwarzający statki, dający zatrudnienie wielu osobom, ale także jeden z najważniejszych symboli współczesnej historii Polski i zjednoczonej Europy.
To miejsce narodzenia ruchu Solidarność.
Jako Parlament Europejski powinniśmy zwrócić się z apelem do Komisji Europejskiej o znalezienie dobrego rozwiązania tej sytuacji, mającego na celu w szczególności dobro zakładu i pracowników.
Jako głos społeczeństwa europejskiego powinniśmy wyrazić naszą solidarność z pracownikami Stoczni, domagając się rozwiązania zapewniającego jednocześnie stabilność Stoczni, jak i poszanowanie symboli historii współczesnej Europy.
Panie przewodniczący, Amnesty International jest organizacją o nieposzlakowanej opinii, która dzięki ciężkiej, wieloletniej pracy była niezwykle pomocna w walce z naruszaniem praw człowieka na całym świecie i zdobyła uznanie wszystkich osób troszczących się o sprawiedliwość, wolność i demokrację.
Nie powinno jednak budzić zdziwienia, że Amnesty International ma także wielu wrogów.
Jeden z takich wrogów działa w Turcji.
Wiele sprawozdań Amnesty International dotyczy Turcji, a to denerwuje kontrolowane przez armię "podstawowe struktury” establishmentu w tym kraju.
Ostatnio, establishment ten znowu zareagował agresywnie.
Jak zapewne panu wiadomo, establishment ten wydał za pośrednictwem władz lokalnych Konstantynopola decyzję w sprawie tzw. "nielegalnych zbiórek pieniędzy”, a następnie zamroził rachunki bankowe Amnesty International w Turcji.
Jest to bez wątpienia próba sparaliżowania Amnesty International w tym kraju.
Wzywam pana do zajęcia zdecydowanego stanowiska wobec rządu Turcji, aby dać mu wyraźnie do zrozumienia, że Parlament nie będzie akceptował tych ataków na Amnesty International, a także, że takie ataki stanowią znaczną przeszkodę na drodze do przystąpienia Turcji do UE.
Panie przewodniczący, ile kosztuje Wielką Brytanię jej członkostwo w Unii Europejskiej?
W tamtym tygodniu opublikowałem moje drugie roczne sprawozdanie w tej właśnie sprawie.
Obliczając koszty bezpośrednie i pośrednie, ustaliłem, że członkostwo w UE kosztuje Wielką Brytanię rocznie co najmniej 60,1 miliardów funtów sterlingów brutto lub 50,6 miliardów funtów sterlingów netto.
Jest to równe ponad 1000 funtom sterlingom brutto lub 843 funtom sterlingom netto na każdą osobę (mężczyznę, kobietę lub dziecko) w Wielkiej Brytanii.
Innymi słowy, na minutę jest to 114 000 funtów sterlingów brutto lub 96 000 funtów sterlingów netto.
Większość obywateli brytyjskich uważa, że jest to olbrzymia strata pieniędzy.
Nie powinno zatem dziwić nikogo, że premier Wielkiej Brytanii Gordon Brown odmawia obywatelom swojego kraju możliwości uczestnictwa w referendum w sprawie nowego traktatu reformującego.
Jeżeli uważa, że członkostwo w UE jest dla Wielkiej Brytanii opłacalne, powinien podjąć wyzwanie i zlecić niezależną analizę kosztów i korzyści, aby to udowodnić.
Byłoby to rozsądne posunięcie.
(SK) Konstrukcje bloków budowanych z prefabrykatów w krajach V4 oraz w Bułgarii i Rumunii mają już 40 lat i wymagają renowacji.
Nie ma możliwości uzyskania pieniędzy z puli funduszy strukturalnych ze względu na zasadę de minimis.
W takiej sytuacji, bez aprobaty Komisji Europejskiej, pojedynczy beneficjent nie może otrzymać od państwa dotacji przekraczającej sumę 200 000 EUR (w przybliżeniu 6,8 miliona słowackich koron) w przeciągu 3 lat.
Osiedla z prefabrykatów są zarządzane przez kilka grup, wspólnoty mieszkaniowe lub administracje.
Średni koszt renowacji wynosi 580 000 słowackich koron dla jednego takiego bloku, czyli około 17 000 EUR na jedno mieszkanie.
Nowe państwa członkowskie skorzystałyby na tym, gdyby Komisja w pewnych sytuacjach nie stosowała zasady de minimis.
Pod koniec czerwca ministrowie tych państw zgodzili się stworzyć grupę ekspertów, która będzie prowadzić rozmowy z Komisją.
Jej zadaniem będzie dostosowanie regulacji prawnych do warunków otrzymania wsparcia finansowego z Unii na cele renowacyjne budynków mieszkalnych z prefabrykatów, w ramach funduszy strukturalnych.
Domy z prefabrykatów stanowią główny problem renowacyjny w miastach nowych państw członkowskich.
Ponieważ domy te są w stanie poważnego zaniedbania, zwracam się z prośbą do Komisji Europejskiej oraz państwa, posłów i posłanek, abyście poparli tę inicjatywę.
Panie przewodniczący, chciałbym zwrócić uwagę Parlamentu na tragiczny w skutkach pożar hotelu Penhallow w moim okręgu wyborczym na wybrzeżu Newquay w Kornwalii.
W pożarze tym zginęły trzy osoby: jedna z nich w wyniku obrażeń, których doznała skacząc z okna położonego na wyższych piętrach, a dwie osoby, z których prawdopodobnie jedna była osobą niepełnosprawną, zginęły w swoich pokojach hotelowych.
Prawdopodobnie osoby te nie zginęłyby w pożarze, gdyby przebywały w hotelu w innym państwie członkowskim Unii Europejskiej.
Przykładowo na Węgrzech hotel tej wysokości musiałby być wyposażony w instalację tryskaczową.
W okresie ostatnich czterech lat, 60 osób zginęło w pożarach europejskich hoteli nieposiadających instalacji tryskaczowej. W tym samym czasie nikt nie zginął w pożarze hotelu europejskiego wyposażonego w taką instalację.
Zwracam się do Komisji Europejskiej o wzięcie tego faktu pod uwagę i przedłożenie wniosków w sprawie prawodawstwa dotyczącego bezpieczeństwa pożarowego w hotelach w całej Unii Europejskiej.
(IT) Panie przewodniczący, panie i panowie! Podczas ostatniej kadencji parlamentarnej jeden z naszych kolegów z Partii Radykalnej, Maurizio Turco, zadał Komisji Europejskiej pytania dotyczące przywilejów podatkowych Kościoła katolickiego oraz firm z nim związanych, mających siedziby we Włoszech i Hiszpanii.
Odpowiedzi Komisji na zapytanie o takie informacje dotarły do Włoch kilka tygodni temu.
W Hiszpanii pytania te spowodowały wprowadzenie takich zmian do ustawodawstwa w zakresie VAT, że przywileje te zostały zniesione.
We Włoszech miała jednak miejsce seria zupełnie nieoczekiwanych reakcji: niektórzy ludzie, w tym były minister Maurizio Gasparri, posunęli się do tego, aby mówić o działaniach w stylu Bin Ladena, a inni mówili o rasizmie antyklerykalnym.
Nawet sam wiceprzewodniczący Parlamentu Europejskiego, pan Mauro, odniósł się do antykatolickiego i antyspołecznego współpracownika ministra Partii Radykalnej, pani Bonino.
Moim zdaniem Izba ta powinna być zadowolona z tego, że chociaż raz pytania zadane Komisji Europejskiej znalazły tak duży oddźwięk, i sądzę, że powinniśmy kontynuować wspieranie tej inicjatywy.
- (NL) Panie przewodniczący! Może pan o tym wie, że na dzień 11 września w Brukseli została zaplanowana pokojowa demonstracja przeciwko islamizacji Europy.
Obywatele z kilku państw członkowskich chcieli zorganizować takie spotkanie, którego celem było zwrócenie uwagi ogółu instytucji europejskich, a Parlamentu w szczególności.
Dlatego też planowym miejscem demonstracji był Plac Luksemburski, który znajduje się tuż obok wejścia do gmachu Parlamentu.
Jednakże socjalistyczny burmistrz Brukseli zakazał organizowania takiej demonstracji.
To czysta kpina z prawa do wypowiedzi i prawa do wolności zgromadzeń.
Nie stanowi to w największym stopniu problemu samej Brukseli czy Belgii, ale raczej dotyczy nas jako Parlamentu, dlatego też uważam za stosowne, aby każdy z nas wniósł protest przeciwko zakazowi organizowania tego typu demonstracji w Brukseli.
Nie może być tak, że promuje się z Europy na cały świat podstawowe prawa demokratyczne za pośrednictwem instytucji europejskich, a jednocześnie w Brukseli, w samym centrum Unii Europejskiej, te same prawa nie są w ogóle respektowane.
Panie przewodniczący, zabieram głos niechętnie, ponieważ podziwiam pana i szanuję.
Pragnę jednak zaprotestować, że w zeszłym tygodniu dopuszczono do zorganizowania w brukselskiej siedzibie Parlamentu konferencji, która miała być rzekomo poświęcona sprawie pokoju na Bliskim Wschodzie, ale w rzeczywistości okazała się być jednostronnym, stronniczym, tendencyjnym i niereprezentatywnym atakiem na Izrael.
Obawiam się, że konferencja ta nie miała nic wspólnego z rzeczywistą sytuacją w tym regionie, w którym pod patronatem amerykańskim z wielką cierpliwością prowadzone są negocjacje pomiędzy premierem Izraela i prezydentem władz palestyńskich.
Jak pan wie, konferencji tej nie zorganizował Parlament Europejski.
Miała ona jednak miejsce w siedzibie Parlamentu, co pozwoliło organizatorom uzyskać kredyt zaufania i naszą aprobatę tego, co powiedzieli.
Podziękowano panu osobiście za ułatwienie zorganizowania tej konferencji.
Uważam, że powinniśmy się dobrze zastanowić, zanim znowu dopuścimy do takiej sytuacji.
Siedziba Parlamentu Europejskiego nie powinna być miejscem spotkań każdej grupy, która pragnie wyrazić swój sprzeciw wobec takiej czy innej kwestii na świecie.
Bez wątpienia miejsce to nie powinno być wykorzystywane przez ekstremistów, którzy nigdy nie uznają, że - tak jak w innych rejonach świata - pokój na Bliskim Wschodzie może zostać osiągnięty jedynie drogą negocjacji, a nie za pomocą pocisku lub bomby.
Panie pośle Sumberg, ponieważ zwrócił się pan do Przewodniczącego Parlamentu, po pierwsze, chciałbym panu podziękować za słowa uznania.
Pragnę jednak wyjaśnić, że istnieją takie kwestie, które nie wchodzą w zakres kompetencji Przewodniczącego.
Była to decyzja konferencji przewodniczących, a zatem musiałem ją wykonać.
Konferencja, o której pan mówi, zorganizowana została przez jedną z instytucji Organizacji Narodów Zjednoczonych.
Nie była to zatem jakaś instytucja, ale instytucja ONZ.
Wyjaśniłem to w piśmie urzędowym do Przewodniczącego Knesetu i wyjaśniłem to także ambasadorowi Izraela.
Jeśli chodzi o Przewodniczącego Parlamentu Europejskiego, to sam nie wziąłem w tej konferencji udziału i nie przyjąłem żadnego z jej uczestników.
Konferencja odbyła się w Parlamencie Europejskim, ale nie ponosił on za nią odpowiedzialności.
Uważam, że powinien pan wziąć to pod uwagę.
- Muszę jednak przypomnieć państwu o tym, że przewodniczący, który zawsze stara się o zebranie posłów i posłanek w tej Izbie, powołuje się teraz na artykuł 144.
Artykuł ten zastrzega prawo przewodniczącego do zwołania posłów i posłanek na czas nie dłuższy niż 30 minut.
Zawsze sądziłem, że jest to minimum, przez co moja interpretacja tego postanowienia była dość elastyczna.
Oznacza to, że pan poseł Sumberg jest teraz, niestety, ostatnią osobą do wywołania.
Mam jednak nadzieję, że moja odpowiedź na jego pytania była wyczerpująca i wyjaśniła okoliczności tego wydarzenia w sposób pełniejszy.
Na tym kończymy ten punkt porządku dziennego.
Pożary lasów w Grecji, ich konsekwencje i wnioski, jakie należy wysnuć, aby umożliwić zapobieganie takim wypadkom i zapewnienie środków zaradczych (debata)
Następnym punktem porządku dziennego jest orzeczenie Komisji w sprawie pożarów lasów w Grecji, ich konsekwencji i wniosków, jakie należy wysnuć, aby umożliwić zapobieganie takim wypadkom i zapewnienie środków zaradczych.
komisarz. - (FR) Panie przewodniczący! Najpierw chciałbym przeprosić za nieobecność w imieniu mojego kolegi, posła Stavrosa Dimasa, który chciał wziąć udział w tej debacie, ale stało się to niemożliwe z uwagi na poważną operację oka, jaką niedawno przeszedł.
Szanowni państwo! Komisja Europejska chciałaby wyrazić najgłębsze ubolewanie w związku ze zniszczeniami spowodowanymi przez falę pożarów lasów w Grecji.
Myślami jesteśmy przy ofiarach tych zdarzeń i ich rodzinach.
Przewodniczący Barroso odbył podróż do Grecji w ten weekend, aby zapoznać się z sytuacją osobiście.
Pani komisarz Hübner także znalazła się na miejscu wydarzeń, aby ocenić, w jakim stopniu fundusze europejskie mogłyby wspomóc prace rekonstrukcyjne; jutro zda sprawę z tej wizyty podczas spotkania w kolegium.
Pan komisarz Dimas, który był w Grecji w pierwszej fazie pożarów, był świadkiem rozpoczęcia działań międzynarodowej pomocy na rzecz greckiej straży pożarnej, a także zdał sprawę z tych wydarzeń w kolegium, tak aby cała Komisja mogła dowiedzieć się o dostarczonej pomocy i zmobilizować wszelkie dostępne środki do pomocy w rekonstrukcji zniszczonej infrastruktury.
Wydarzenia te stanowią zarówno ludzką tragedię, jak i ekologiczną katastrofę.
Pożary pozbawiły życia wiele osób, zniszczyły wiele domów i podstawy ekonomiczne całego narodu.
Zakres zniszczeń jest dość poważny: obszar o powierzchni co najmniej 180 000 hektarów został spalony, a 130 miejscowości i wiosek uległo zniszczeniu.
Na terenach najdotkliwiej poszkodowanych, takich jak Półwysep Peloponeski i środkowo-wschodnia Grecja, miejscowa gospodarka został poważnie nadszarpnięta.
Wszyscy Europejczycy zostali poruszeni relacjami z miejsca zdarzeń, cała Europa została wezwana do zareagowania i powzięcia działań, gdy Grecja wyraziła prośbę o udzielenie jej pomocy.
Powołanemu przez Komisję centrum monitorowania i informacji (MIC) udało się skoordynować wsparcie ze strony 14 państw członkowskich, a społeczność międzynarodowa zapewniła dodatkową pomoc przeciwpożarową, odgrywając w ten sposób główną rolę w zapobieganiu rozprzestrzeniania się ognia.
Dzięki udziałowi Komisji państwa europejskie wspierające Grecję były w stanie dostarczyć specjalistyczną pomoc powietrzną, w tym 13 bombowców wodnych Canadair oraz 20 helikopterów - o czym dowiemy się więcej w poniedziałek - a także lądowe jednostki przeciwpożarowe, pojazdy i wyposażenie innego rodzaju.
Szczególnie cenną pomoc dostarczyły Norwegia, Szwajcaria, Serbia, Rosja oraz Izrael.
Była to największa jak dotychczas operacja w Europie mająca na celu ochronę ludności, przeprowadzona na rzecz państwa członkowskiego.
Pomoc była natychmiastowa i skuteczna, co stanowi doskonały przykład europejskiej solidarności.
Zniszczenia w wyniku pożarów w Grecji miały ogromną skalę, a zdarzenia przypadły akurat na czas eskalacji tego typu katastrof.
Pomiędzy lipcem i sierpniem tego roku Komisja otrzymała kilkanaście wezwań o pomoc od różnych państw: Grecji, Cypru, Włoch, Bułgarii, Albanii oraz byłej republiki jugosłowiańskiej, Macedonii.
Reakcja państw członkowskich, tak jak to zazwyczaj bywa, była natychmiastowa i wielkoduszna.
Wzrost liczby wezwań o pomoc doprowadziła jednak do sytuacji, która wpłynęła negatywnie na ograniczone możliwości lotniczych operacji przeciwpożarowych.
Unia Europejska powinna nadać znaczenie priorytetowe możliwości zmobilizowania dodatkowych środków i zadbać o wyposażenie państw członkowskich w dodatkowy sprzęt przeciwpożarowy, bądź ubiegając się o pomoc z państw spoza Unii, bądź ze strony sektora prywatnego.
Rząd grecki ocenił wartość strat na około 4 miliardy EUR, czyli około 2% greckiego PKB.
Rząd ten opracowuje spójny plan działań mających na celu poprawę tej trudnej sytuacji i poinformował Komisję o tym, że będzie ubiegał się o pomoc z wykorzystaniem dostępnych programów unijnych.
Straszliwych zniszczeń środowiska wywołanych w Grecji dopełnia ryzyko ulewnych deszczów, które wypełniając rzeki, mogłyby poważnie osłabić cały ekosystem i doprowadzić do erozji gleby, a w następstwie do osuwania się terenu i zanieczyszczenia wód.
Duża liczba obszarów chronionych została zniszczona, dlatego Komisja bada, w jaki sposób dostępne fundusze, a w szczególności fundusz Life+, mogłyby pomóc w rewitalizacji zdewastowanego środowiska naturalnego.
Komisarze przedyskutowali te zagadnienia szczegółowo, a Komisja zadecydowała o podjęciu wszelkich możliwych działań na rzecz pomocy rządowi greckiemu, w celu zaradzenia społecznym, środowiskowym i ekonomicznym konsekwencjom minionych zdarzeń.
Jednym z możliwych i dostępnych sposobów udzielenia odpowiedniej pomocy greckiej społeczności jest ponowne opracowanie funduszy strukturalnych dla regionów i programów, których te zdarzenia dotyczą.
Ponadto istnieje możliwość uruchomienia Funduszu Solidarności na zasadzie odpowiedzi na prośbę przedłożonej przez władze greckie.
Mając to na uwadze, współpraca Parlamentu i Rady będzie konieczna do tego, aby skrócić w miarę możliwości proces zatwierdzenia budżetu korygującego, przedstawionego przez Komisję z uwzględnieniem uruchomienia tego funduszu.
W związku ze wsparciem planowanym w ramach programów operacyjnych z roku 2006, z chwilą gdy władze Grecji przedłożą prośbę o zmianę w budżecie, Komisja rozpatrzy ją w sposób możliwie najpełniejszy w kontekście istniejących uregulowań prawnych.
Jakiekolwiek dostępne fundusze zostaną rozdysponowane w celu udzieleniu pomocy ludności i regionom dotkniętym kryzysem.
Komisja zastosuje procedurę w trybie pilnym, aby zapewnić szybkie podjęcie decyzji.
Na okres lat 2007-2013 Komisja uchwali nowe programy, zgodnie z planem z października, w następstwie prośby przedłożonej przez władze greckie.
Programy te mogą również zostać zatwierdzone w późniejszym terminie w zależności od potrzeb oraz od tego, których regionów i sektorów będzie ta pomoc dotyczyć, na podstawie ogólnego planu przedstawionego przez rząd Grecji.
Odnośnie do Europejskiego Funduszu Społecznego wydaje się koniecznym wystosowanie prośby do rządu Grecji, aby zapewnił znaczną ilość "zasobów ludzkich” w zakresie realizowanego planu działań.
Plan musi obejmować wszystkie dziedziny: zatrudnienie, włączenie społeczne i służbę zdrowia, edukację i szkolenie oraz reformę administracji publicznej.
Wraz ze zmianami klimatycznymi mogą pojawić się bardziej suche zimy i cieplejsze lata, co stworzy idealne warunki do powstawania pożarów.
Ryzyko wystąpienia pożarów w lasach wzrasta, a odpowiedź Europy na tę tragedię musi również uwzględniać potrzebę zredukowania ewentualnych konsekwencji pożarów w przyszłości.
Zarządzanie lasami należy w dużej mierze do obowiązków państw członkowskich.
Jest to zrozumiałe, ponieważ rządy tych państw mają większą swobodę w zarządzaniu swoimi terytoriami, inwestowaniu w środki zapobiegające pożarom i planowaniu działań służb ratowniczych.
Istnieje również wiele rozwiązań, dzięki którym Unia mogłaby zapewnić wsparcie dla działań krajowych w tej dziedzinie.
Komisja zamierza stworzyć system komunikacji na potrzeby walki z pożarami lasów; zajmie się również zbadaniem praktycznych rozwiązań, które mogłyby zapewnić lepszą ochronę przeciwpożarową i sprawniejszą odbudowę gospodarki państw i ekosystemów.
Pomimo że reakcja Unii Europejskiej w zakresie ochrony ludności była godna podziwu, Komisja uważa, że nadszedł czas, aby zwiększyć jej możliwości w tej dziedzinie.
Ten aspekt Komisja rozważa od 2006 roku, a przewodniczący Barroso poprosił już Michela Barniera o sporządzenie sprawozdania w tej sprawie.
Przeprowadzimy szczegółowe badanie rekomendacji przedstawionych w tym sprawozdaniu, gdy zostaną przedłożone propozycje.
To pocieszające, że Parlament zawsze popierał ambitny rozwój zdolności europejskich w zakresie ochrony ludności.
Mimo to, aby zapewnić wprowadzenie nowych środków, konieczna będzie jednomyślna zgoda państw członkowskich, a to nie raz już okazywało się trudne do osiągnięcia.
W roku 2006 Komisja zaproponował skorzystanie z funduszów wspólnotowych pochodzących z instrumentu finansowego ochrony ludności, aby dostarczyć dodatkowe środki ochrony, takie jak lotnicze jednostki przeciwpożarowe wyspecjalizowane w gaszeniu pożarów na dużą skalę.
To punkt dziewiąty rezolucji z tego dnia, prawie słowo w słowo.
Niestety niektóre państwa członkowskie nie podzielają takiego stanowiska, dlatego też nie można rozpocząć realizacji tego planu.
Z tego względu Komisja wzywa państwa członkowskie do przyjęcia bardziej ambitnej postawy, gdy zostaną im przedłożone nowe propozycje w tej sprawie.
w imieniu grupy PPE-DE. - (EL) Panie przewodniczący! Komisarz Špidla opisał szczegółowo klęskę żywiołową, która nawiedziła mój kraj.
Przewodniczący Komisji Europejskiej, pan Barroso, i komisarz Hübner odwiedzili Grecję i inne regiony dotknięte klęską żywiołową
W imieniu Greków, chciałbym skorzystać ze sposobności, aby podziękować Unii Europejskiej, państwom członkowskim i innym państwom za natychmiastowe wysłanie specjalnie wyszkolonych strażaków i wsparcia lotniczego, a przez to udzielenie Grecji istotnej pomocy w walce z katastrofalnymi pożarami.
Chciałbym także zaznaczyć, że podobne katastrofalne pożary (chociaż nie na taką skalę jak w Grecji) dotknęły wszystkie kraje południowoeuropejskie, w których wystąpiły podobne warunki.
Przede wszystkim musimy teraz skoncentrować się na następnym etapie, który już trwa.
Pierwsze środki wsparcia ekonomicznego dla ofiar już okazują się skuteczne.
W ciągu kilku dni większość uprawnionych do otrzymania pieniędzy na najpilniejsze potrzeby i zastąpienie utraconego dobytku dostało je.
Wiele bezdomnych osób mieszka tymczasowo w przyczepach kempingowych.
Po zawarciu porozumienia pomiędzy greckim rządem a Komisją Europejską, poszkodowani rolnicy i hodowcy żywego inwentarza (dodajmy, że ci ostatni stracili w pożarach ponad 73 000 sztuk bydła) otrzymują zaliczki rekompensat za stratę upraw, zwierząt gospodarskich i sprzętu.
Chciałbym również poinformować komisarza, że to, o czym wspominał, jest już wdrażane: opracowywane jest studium i wstępny plan rekonstrukcji obszarów dotkniętych pożarem.
Plan ma na celu szybkie i efektywne zaspokojenie najpilniejszych ludzkich i ekonomicznych potrzeb ofiar, jak również jak najszybszą naprawę szkód ekologicznych.
Szczególną część planu stanowi rekonstrukcja krajobrazu stanowiska archeologicznego w Olimpii, które wraz ze starożytnym stadionem, muzeum i innymi budynkami zostało ocalone dzięki nadludzkiemu wysiłkowi strażaków.
Trzeba przyznać, że wspólnotowy mechanizm ochrony ludności udzielił Grecji największej jednorazowej pomocy od czasu jego powołania do życia w 2001 r.
Pomoc ta pokazała, że zasady współpracy i solidarności leżą u podstaw Unii Europejskiej.
Celem rezolucji, nad którą będziemy jutro głosować, jest, aby Komisja Europejska szybko zmobilizowała Fundusz Solidarności UE i uzyskała wszystkie przewidziane środki finansowe w celu przeciwdziałania średnio- i długoterminowym konsekwencjom.
Po drugie, należy stworzyć specjalny mechanizm szybkiego reagowania na klęski żywiołowe. Rzeczywiście, wykonano już pewne wstępne prace w tym kierunku.
Uważamy również, wspomniał o tym pan Špidla, ale pozwolę sobie to podkreślić, że Komisja powinna rozważyć utworzenie niezależnych pomocniczych sił składających się z prywatnych samolotów strażackich lub należących do państw europejskich, w których nie występuje poważne ryzyko pożarów w miesiącach letnich.
Te pomocnicze siły powinny stacjonować w krajach o wysokim stopniu zagrożenia pożarami i być gotowe do akcji począwszy od lata 2008 r.
Jestem pewien, że Unia Europejska będzie wspierać mój kraj i pokaże w praktyce, że solidarność jest podstawową zasadą w naszych wzajemnych relacjach.
Kończąc, chciałbym jeszcze raz podziękować za całą waszą dotychczasową pomoc.
(Oklaski)
w imieniu grupy PSE. - (DE) Panie przewodniczący, panie i panowie! W zeszły weekend miałem okazję zobaczyć na własne oczy klęskę żywiołową i jej skutki dla Grecji.
Ja i moi koledzy odwiedziliśmy niektóre obszary dotknięte pożarami i muszę powiedzieć, że nigdy w życiu nie widziałem takiej tragedii.
Niektórzy na skutek pożarów stracili w ciągu kilku minut wszystko, co mieli, domy i dobytek.
Rozmawiałem z ludźmi, którzy, całkiem dosłownie, musieli uciekać, zabierając ze sobą jedynie to, w co byli ubrani.
Sytuacja jest krytyczna.
Wiele osób jest zagrożonych utratą źródła utrzymania i potrzebuje natychmiastowej pomocy.
Komisarz Špidla ma więc rację twierdząc, że potrzebujemy szybkiej i niezbiurokratyzowanej pomocy.
Przemawiając w imieniu mojej grupy, kiedy mówię, że potrzebujemy szybkiej i niezbiurokratyzowanej pomocy, nie oznacza to - jak sądzą niektórzy urzędnicy Komisji - za dwa lub trzy miesiące.
Nie, pomoc musi nadejść teraz, natychmiast i bezpośrednio.
Ludzie nie potrzebują pomocy za dwa miesiące - potrzebują jej teraz.
Dlatego prosimy, aby środki były dostępne z Funduszu Solidarności, a jeśli jakieś pieniądze pozostają w funduszach strukturalnych, powinny być również jak najszybciej udostępnione.
To nie jest nasza pierwsza debata o klęskach żywiołowych.
W ciągu ostatnich dziesięciu lat wiele razy siedzieliśmy tu i dyskutowaliśmy, co należy zrobić.
Dotyczy to nie tylko Grecji, ale także osób dotkniętych powodzią w Wielkiej Brytanii, które również ucierpiały tego lata, oraz osób dotkniętych trzęsieniami ziemi i wszystkich obszarów klęsk żywiołowych.
Ważna jest następująca sprawa: przy usuwaniu następstw klęski żywiołowej na szczeblu lokalnym, scentralizowane podejście jest bezużyteczne.
Jeżeli wokół Aten pali się, potrzebujemy skutecznej straży pożarnej na szczeblu lokalnym, a nie komisarza ds. klęsk żywiołowych w Brukseli.
To jest kluczowa kwestia: zarządzanie w sytuacji klęski żywiołowej musi być zdecentralizowane.
Dlatego rządy państw członkowskich muszą zadbać o własne infrastruktury, w oparciu o warunki lokalne i na swoim terytorium.
Ta infrastruktura jest konieczna, aby w przypadku powodzi lub pożarów podjąć szybkie i skuteczne działania na szczeblu lokalnym.
Unia Europejska musi wykorzystywać dostępne środki, aby zapewnić skuteczną koordynację.
Są rządy, które chcą zacząć od robienia wszystkiego samodzielnie - mimo że w ciągu ostatnich dziesięciu lat nie skorzystały z żadnej okazji, aby rozwinąć infrastrukturę - a następnie wzywają pomocy zbyt późno, z powodu źle pojętego wstydu lub ambicji.
Powiedzmy więc sobie jasno: prośba o międzynarodową pomoc, panie i panowie w rządach, nie jest przyznaniem się do porażki.
Przeciwnie, wskazuje na poczucie odpowiedzialności i pokazuje skuteczne podejście do zarządzania.
Rządy muszą w ten sposób reagować znacznie szybciej.
Musimy więc opracować mechanizmy koordynacji, bez których nie będziemy mogli podejmować skutecznych działań.
Jako politycy musimy zdawać sobie sprawę z tego, że ludzie nie lubią państwa.
Na podstawie swoich doświadczeń postrzegają państwo jako siłę kontrolną lub władzę podatkową i wiemy, że są nim bardzo mało zainteresowani.
Jedno interesuje jednak obywateli, jeśli chodzi o państwo i rząd, mianowicie świadomość, że państwo pomoże im w potrzebie.
Jeśli państwo nie pomaga, kiedy jego pomoc jest pilnie potrzebna, kiedy potrzebna jest policja lub straż pożarna, obywatele nigdy tego nie zapominają.
Powinna o tym pamiętać każda osoba sprawująca urząd.
Co właściwie powinniśmy tu robić?
Naszym zadaniem jest opracowanie norm chroniących ludzi przed podstawowymi zagrożeniami.
Musi się to odbywać na szczeblu lokalnym.
Muszę to podkreślić.
W miejscach, które odwiedziłem, nie ma ochotniczej straży pożarnej.
W moim kraju, w miejscowości, której byłem burmistrzem, mieliśmy ochotniczą straż pożarną składającą się z mężczyzn i kobiet, którzy poświęcali swój wolny czas, aby chronić innych przed pożarem.
W miejscach, które odwiedziłem w Grecji, coś takiego nie istnieje.
Byłby to solidarny gest, gdyby państwa, które posiadają tego typu służby współpracowały ze społecznościami dotkniętymi pożarem, np. w Grecji, i rozważyły utworzenie tego typu inicjatyw przy współudziale unijnej pomocy, funduszy i sprzętu.
Mógłby to być jeden z wniosków wyciągniętych z tych doświadczeń.
Pozwolą państwo, że na koniec dodam jeszcze, coś, co uważam za bardzo istotne: Uważam, że w sytuacji, w jakiej znajdują się dziś Grecy, ważne jest, aby nie czuli się samotni.
Dlatego uważałem, że dla nas, Grupy Socjalistycznej w Parlamencie Europejskim, tak ważne jest, abyśmy przesłali wiadomość tym ludziom.
Powiedzmy im: "Każdy z nas, niezależnie od przynależności partyjnej, wie, przez co przechodzicie”.
W tej sytuacji nie ma różnic ideologicznych.
Nie ma chrześcijańsko-demokratycznej lub socjalistycznej ochrony przeciwpożarowej!
Istnieje natomiast solidarność z ludźmi w potrzebie.
Mam jeszcze jedną uwagę: zawsze będą ludzie w potrzebie - powodzianie lub pogorzelcy - dopóki nie zrozumiemy, że nie chodzi tylko o przestępców.
Tak, uważam, że podpalacze, którzy chcą zagarnąć kawałek ziemi niszcząc środowisko naturalne, są tylko prymitywnymi przestępcami.
Są tacy ludzie.
Niemniej jednak, wiele z tego, co doświadczamy przez ostatnie lata, jest konsekwencją zmian klimatycznych, a będziemy musieli przygotować się na wiele więcej.
Nie wystarczy zajmować się na bieżąco skutkami.
Musimy również przyjrzeć się przyczynom.
Dlatego nowa polityka w sprawie klimatu znacząco pomoże nam również w skuteczniejszym radzeniu sobie z sytuacjami, które wydarzyły się w Grecji i innych państwach.
(Oklaski)
w imieniu grupy ALDE. - (IT) Panie przewodniczący, panie i panowie! Jestem wdzięczny panu Špidli za jego dzisiejszą obecność i wypowiedź.
Chciałbym rozpocząć od wyrażenia solidarności, zwłaszcza z Grekami, ale również z mieszkańcami innych państw i regionów, takich jak Sycylia i południowe Włochy, które doświadczyły podobnych klęsk.
Chciałbym również oddać hołd poświęceniu strażaków i ochotników i złożyć wyrazy współczucia dla ofiar i ich rodzin.
Chciałbym podjąć wątek ostatniej części wypowiedzi pana Schulza na temat środków zapobiegawczych.
Moim zdaniem są one kluczowym priorytetem, szczególnie w kontekście zmian klimatycznych, i mam nadzieję, że wszyscy rozumieją, że jest to rzeczywistość, a nie slogan.
Zasadniczo, zmiany klimatyczne skutkują pogorszeniem się skrajnych zjawisk pogodowych, przez co obserwujemy większe opady i dłuższe okresy suszy.
Jest to zupełnie nowe wyzwanie dla naszych państw.
Istnieje potrzeba konserwacji terenu nastawionej na działania praktyczne mające na celu przeciwdziałanie tym zjawiskom, a w szczególności pożarom lasów.
Ryzyko pożarów lasów należy ograniczać poprzez przerzedzanie drzew, usuwanie wszystkiego, co może pomóc w rozprzestrzenianiu się ognia i tym samym zmniejszanie obciążenia ogniowego i szybkości przemieszczania się płomieni.
Konserwacja jest więc kluczowa i musi ona także uwzględniać cieki wodne, aby w przypadku powodzi zwiększyć zatrzymywanie wody.
Musimy po prostu przeanalizować szereg wniosków zawartych w sprawozdaniu Barniera wzywających do utworzenia wspólnotowych sił do walki z klęskami żywiołowymi.
Wszystko wskazuje więc na to, że UE potrzebuje możliwości działania w sektorze obrony cywilnej, ponieważ rozmiary niektórych klęsk przerastają możliwości pojedynczych państw.
w imieniu grupy Verts/ALE. - (SV) Panie przewodniczący! Po pierwsze myślami jesteśmy przy rodzinach, które straciły swoich bliskich, domy i dobytek.
Pomoc poszkodowanym musi zostać zorganizowana bardzo szybko.
Społeczeństwo straciło także cenne lasy i siedliska naturalne.
Ważne jest, aby pomoc długoterminowa przekładała się na zrównoważony rozwój, abyśmy nie inwestowali pieniędzy tylko po to, by znowu spłonęły.
Mówimy o klęskach żywiołowych, ale coraz bardziej należałoby mówić o klęskach spowodowanych przez człowieka.
Zmieniamy klimat, czego skutkiem jest zarówno skrajna susza jak i skrajne opady.
Czasami ochrona naszych lasów jest słaba.
Czasami osłabiamy obronę cywilną, która ratuje nas przed pożarami.
Jeżeli mamy na celu zrównoważony rozwój, potrzebna jest praca w dziedzinie zmian klimatycznych, zarówno działania legislacyjne, jak i ochrona siedlisk naturalnych.
Mam nadzieję, że jedynym warunkiem europejskiego poparcia dla planów odbudowy jest ponowne zalesianie i że pożary lasów nie są cynicznie wykorzystywane jako pretekst do tworzenia nowych obszarów turystycznych lub przeprowadzania innych zmian w zagospodarowaniu terenu.
Moi koledzy z greckiej Partii Ekolodzy-Zieloni poprosili mnie również - niestety nie ma w Parlamencie Europejskim posłów z tej partii - abym powiedział, że nie chcemy dopuścić do poprawek w artykule 24 greckiej konstytucji, które osłabiają ochronę lasów.
Obecnie lasy potrzebują jeszcze więcej ochrony.
Nie chcę dzisiaj krytykować lub bronić rządu.
Trwa kampania wyborcza i niektórzy usiłują krytykować, a inni bronić rządu.
Ale teraz musimy pomóc Grecji i innym państwom, które ucierpiały - krytykę i analizy przyjmiemy później, kiedy następstwa klęski zostaną zażegnane.
w imieniu grupy GUE/NGL. - (EL) Panie przewodniczący, panie komisarzu! Mój kraj, Grecja, doświadczył tragedii.
Tego lata zginęło 75 osób.
Spaliło się 300 000 hektarów lasu; stanęliśmy w obliczu olbrzymiej ekologicznej i ekonomicznej katastrofy.
Rząd został zaskoczony.
Próbował winą za tragedię obarczyć niewidocznego wroga i "niesymetryczne zagrożenia”, sugerując wewnętrzną lub zewnętrzną działalność terrorystyczną.
W rzeczywistości, płacimy za grzechy obecnego i poprzednich rządów.
Grecja to jedyny kraj, w którym brak rejestru lasów i gruntów.
Próbuje się obniżyć w Grecji poziom ochrony lasów poprzez zmianę artykułu 24 konstytucji.
Jest to kraj, w którym znajduje się 2 miliony nielegalnie postawionych budynków, wiele z nich na obszarach leśnych. Domy letnie można z łatwością budować na spalonej ziemi, a potem doprowadzić do nich elektryczność i kanalizację dzięki poprawkom forsowanym przez rządy.
To się musi zmienić.
Niestety, nie podjęto żadnych właściwych działań, aby zapobiec tej tragedii.
Chociaż sucha, bezdeszczowa zima, a potem fale upałów były zwiastunami groźnych pożarów, nie zapewniono dostatecznej ochrony.
Kiedy wydarzyła się katastrofa, nie było należytej koordynacji. Do tej pory dziesiątki milionów euro, przyznanych przez Fundusz Spójności na ochronę lasów, pozostaje niewykorzystanych.
Ogółem, z 33 milionów euro przyznanych od 2000 r. nie wykorzystano do dzisiaj ani centa.
Grecja, państwo członkowskie, musi zrobić więcej.
Ale Unia Europejska i Parlament Europejski muszą również zrobić więcej dla lasów - naszego wspólnego Europejskiego dziedzictwa.
Ale dosyć czczej gadaniny, panie Špidla.
"Przeanalizujmy wnioski zawarte w sprawozdaniu Barniera” - jest to pustosłowie, bo trzyma pan te propozycje w szufladzie od bardzo dawna.
Pan je zlecił, pan musi je wprowadzić i promować.
Musi pan przydzielić Grecji i innym poszkodowanym krajom więcej pieniędzy z Funduszu Solidarności i funduszu rozwoju obszarów wiejskich, natychmiast i bez zbędnej biurokracji.
W końcu, należy utworzyć fundusz na rzecz ochrony lasów europejskich i zapobiegania pożarom.
Tak jak w przypadku powodzi, trzeba zbadać możliwość uchwalenia dyrektywy w sprawie ochrony przeciwpożarowej.
Ponadto, pozwolę sobie wyrazić prośbę w imieniu mojej grupy.
Potrzebujemy więcej zaangażowania Europy na rzecz ochrony lasów i środowiska.
Zamiast pomagać Amerykanom przez wysyłanie sił szybkiego reagowania do Iraku i Afganistanu, powinniśmy utworzyć europejskie siły szybkiego reagowania do walki z klęskami żywiołowymi.
Nie wystarczy abstrakcyjna dyskusja na temat zagrożeń płynących ze zmian klimatycznych.
Unia Europejska musi zrobić więcej w tym kierunku, a to oznacza wspólną politykę, więcej pieniędzy ze wspólnych funduszy i ściślejszą kontrolę państw członkowskich, gdy naruszają one prawodawstwo w zakresie ochrony środowiska.
w imieniu grupy IND/DEM. - Panie przewodniczący, zwracam się do Parlamentu w imieniu pana Georgiosa Karatzaferisa, greckiego posła z mojej grupy.
Pan Georgios Karatzaferis postanowił zająć się sprawami w Grecji, gdzie zginęło 63 obywateli, zniszczeniu uległo 120 wsi i małych miasteczek i spalonych zostało miliony drzew.
Straty szacowane są na 2% PNB.
To jest katastrofa, a Grecja potrzebuje wszelkich możliwych środków wsparcia ze strony innych państw członkowskich i instytucji europejskich.
Wydaje się, że środki z budżetu UE przewidziane na zapobieganie takim katastrofom nie były należycie wykorzystywane.
Zwracam się zatem do Komisji Europejskiej o przeprowadzenie pełnej kontroli w celu ustalenia, co stało się ze środami wspólnotowymi zarezerwowanymi na opracowanie map zagrożonych terenów i zapobieganie pożarom?
Kto ponosi winę?
Kto ponosi odpowiedzialność?
Rodziny 63 zmarłych obywateli greckich oczekują odpowiedzi - podobnie jak i my, ponieważ reprezentujemy podatników.
- (ES) Panie przewodniczący! W ciągu ostatnich lat, stało się już smutną tradycją, że podczas sesji wrześniowej w Strasburgu omawiamy klęski żywiołowe.
Nie ma wątpliwości, że jest to wyjątkowy czas, jeśli chodzi o straty materialne i ofiary w ludziach, zwłaszcza po straszliwych pożarach w Grecji jak również w innych państwach europejskich.
Przede wszystkim musimy wyrazić naszą solidarność z greckimi władzami, narodem greckim, ale szczególnie z rodzinami, które straciły bliskich, a które nie zawsze dostają wsparcie, na jakie zasługują.
Obywatele europejscy maja jednak prawo domagać się czegoś więcej od swoich instytucji: elastycznego wykorzystywania środków Europejskiego Funduszu Solidarności, co, jak wyjaśnił komisarz Špidla, nie zawsze miało miejsce, ale także pewnych konkretnych decyzji.
Dlatego musimy zapytać Radę, co takiego musi się jeszcze wydarzyć, zanim zrozumie, że trzeba się zająć reformą przestarzałego funduszu.
Myślę, że powinienem przypomnieć Izbie, że wniosek Komisji Europejskiej i poprawki Parlamentu Europejskiego zostały przedłożone Radzie ponad rok temu, w związku z czym moja grupa chciałaby prosić prezydencję portugalską o poważne zastanowienie się nad zwołaniem nadzwyczajnego zebrania Rady w tej sprawie.
Jeśli chodzi o inną kwestię, ale wciąż związaną z bierną postawą Rady, moja grupa chciałaby prosić Komisję Europejską o przedstawienie konkretnych wspólnotowych propozycji dotyczących ochrony ludności, zgodnych ze sprawozdaniem Barniera.
Panie przewodniczący! Moja grupa aktywnie uczestniczyła w negocjacjach na rzecz wspólnej rezolucji i aktywnie ją popiera.
Jestem pewny, że nikt nie zechce wykorzystywać tej debaty do celów greckiej kampanii wyborczej, ponieważ jestem pewny, że wszyscy zgadzamy się, iż nie ma nic podlejszego niż wykorzystywanie ludzkiego nieszczęścia dla celów politycznych.
(EL) Panie przewodniczący! Dzisiaj obchodzimy żałobę po 65 osobach, które zginęły w pożarach w Grecji.
Byliśmy świadkami straszliwej destrukcji, w ciągu jednego tygodnia, ponad 12% wszystkich terenów leśnych Grecji, części europejskiego dziedzictwa leśnego.
Kiedy ma miejsce tak wielka katastrofa, ci, którzy są u władzy powinni nie tylko być pełni żalu, ale i poczucia odpowiedzialności.
Oczywiście ta Izba nie jest odpowiedzialna za pożary, ale jako posłowie do PE mamy obowiązek zadbać o to, żeby Europa natychmiast wysłała pomoc dla odbudowy poszkodowanych obszarów, bez mnożenia biurokratycznych przeszkód.
Mamy również obowiązek wyciągnąć wszystkie niezbędne wnioski z problemów związanych z zapobieganiem i kontrolowaniem pożarów, aby Grecja i inne państwa UE nigdy więcej nie doświadczyły takiej tragedii.
Jako posłowie do PE wywodzący się z greckiej partii PASOK, chcielibyśmy podziękować kolegom z innych partii, którzy dzwonili i pisali do greckich obywateli wyrażając swoje wsparcie.
Chcielibyśmy podziękować Martinowi Schulzowi, który natychmiast odwiedził nasz kraj i który wraz z Giorgosem Papandreou podjął działania w celu informowania o bieżącej sytuacji i zapewnienia pomocy europejskiej.
Chcielibyśmy także podziękować wszystkim rządom europejskim, które wysłały pomoc i Komisji za jej rolę koordynującą.
Panie komisarzu! Z zadowoleniem przyjmuję zobowiązanie, które pan dziś podjął na prośbę socjalistów i innych grup politycznych.
Fundusz Solidarności musi zostać wreszcie zreformowany, aby mógł udzielać rzeczywistej i natychmiastowej pomocy.
Szczególnie pochwalam fakt, że Komisja patrzy przychylnie na propozycję uwolnienia funduszy z trzecich ram wsparcia wspólnotowego.
Pilnujmy dobrze pieniędzy przeznaczonych dla ofiar - istnieje ryzyko, że mogą zostać stracone przez niekompetentne zarządzanie.
Zgadzam się, że powinien być utworzony zespół szybkiego reagowania, nie w celu przejęcia obowiązków rządów krajowych, ale żeby pomóc im w radzeniu sobie ze strasznymi kataklizmami.
W tej tragedii można odnaleźć nadzieję, ale aby tak się stało należy spełnić następujące wymagania:
· po pierwsze, spalone obszary trzeba przekształcić w globalne modele zrównoważonego, dynamicznego rozwoju, nowoczesne ekologicznie;
· po drugie, należy przeprowadzić ponowne zalesianie;
· po trzecie, nie można więcej dopuszczać możliwości odlesiania terenów, ponieważ jest to działanie na rzecz tych, którzy chcą dokonać podpalenia;
· po czwarte, nielegalne budowanie na spalonych terenach powinno być surowo zakazane;
· po piąte, należy utworzyć w samej Grecji długo oczekiwane Ministerstwo Środowiska.
Jakie możemy wyciągnąć wnioski?
Ta tragedia nie była niestety nieunikniona.
Rząd grecki sam ją przewidział w niedawnym sprawozdaniu dla Komisji; przyznawał w nim, że istnieje niebezpieczny brak koordynacji pomiędzy ministerstwami i brak planów zapobiegawczych.
Jednak Grecja, jak podkreśla sprawozdanie, między 2001 a 2004 r. znacznie polepszyła efektywność ochrony lasów.
Również liczba równoczesnych pożarów nie była bezprecedensowa.
W 2000 r. wybuchła podobna liczba pożarów, ale ich wynik był całkiem inny.
Grecka tragedia z 2007 r. przypomina nam, że zawsze będą pożary, tak jak zawsze będą podpalacze.
Kluczowym wymaganiem jest więc, aby wprowadzono ścisłą politykę zapobiegania i gaszenia pożarów.
Powinniśmy zbadać problemy Grecji, nie, aby potępiać, lecz aby w przyszłości zapobiegać podobnym katastrofom.
Dla Europy roku 2007 śmierć 65 osób jest nie do przyjęcia.
(Oklaski)
Panie przewodniczący, pożary lasów, które miały ostatnio miejsce w Grecji wywołały zniszczenia w społecznościach nimi dotkniętych.
Zginęły dziesiątki osób, setki osób doznały obrażeń, zginęły tysiące zwierząt, całkowicie spłonęły całe wsie i zniszczeniu uległy tysiące hektarów lasów.
Składamy ludności greckiej kondolencje i wyrazy współczucia.
Przez niemalże dziesięć dni obserwowaliśmy z przerażeniem, jak w Grecji pożary zabierały życie oraz niszczyły dobra i środowisko naturalne, a w naszych umysłach pojawiły się znowu wspomnienia podobnych katastrof, które miały miejsce w poprzednich latach w Portugalii i Hiszpanii oraz we Włoszech i w innych państwach Europy.
Unia Europejska ma obowiązek zadbać o to, by niezwłocznie wdrożone zostały odpowiednie środki wyrównawcze.
Unia Europejska ma także obowiązek przeprowadzić krytyczną analizę przyczyn, z jakich pożary te miały tak katastrofalne skutki, zbadać zaniedbania w kontekście skuteczności zapobiegania i gaszenia pożarów i wyciągnąć wnioski, którymi moglibyśmy się kierować w przyszłości.
Sprawozdania napływające z Grecji wskazują na możliwość dopuszczenia się przez kolejne rządy krajowe i władze lokalne rażących zaniedbań w zakresie wdrażania odpowiednich środków mających na celu zapobieganie pożarom lasów i gaszenie ich.
Wydaje się, że lasy pozostawione zostały bez dostatecznych stref przeciwpożarowych, bez funkcjonujących punków poboru wody i zbiorników wody wykorzystywanych w sytuacjach wyjątkowych, bez odpowiednich planów gaszenia pożarów lub systematycznych ewakuacji wsi, bez nowoczesnego sprzętu przeciwpożarowego i - w niektórych przypadkach - bez nowoczesnego wyszkolenia strażaków.
Co się stało z centralnym unijnym systemem monitoringu w odniesieniu od wdrażania polityki zapobiegania pożarom lasów?
Czyżby Komisja Europejska nie była świadoma niewątpliwie złej sytuacji w Grecji? Jakie środki zostały ewentualnie podjęte w celu poprawy tej sytuacji?
Pytania te wymagają natychmiastowej i jasnej odpowiedzi.
Jest jednak jeszcze jedna sprawa, która powinna nas niepokoić, a mianowicie fakt, że - według rządu greckiego - istnieją mocne dowody, że wiele pożarów zostało wywołanych przez zorganizowanych podpalaczy.
Pożary w Grecji pokazały istnienie stale rosnącego zagrożenia ze strony jeszcze jednej formy terroryzmu: terroryzmu polegającego na podpalaniu.
Jest to forma terroryzmu, z którą o wiele trudniej jest sobie poradzić, ponieważ terroryści-podpalacze nie muszą poddawać się zaawansowanym technicznie kontrolom bezpieczeństwa, lecz mogą się po prostu udać się na przejażdżkę po okolicy.
Tacy terroryści nie muszą stosować skomplikowanych materiałów wybuchowych - potrzebne im są tylko zapałki.
Nadszedł zatem najwyższy czas, abyśmy zdecydowanie i wspólnie podjęli prace nad opracowaniem środków przeciwdziałania tej nowej, katastrofalnej w skutkach formie terroryzmu w Europie.
Podsumowując, bardzo ważnym jest, aby jeszcze raz wyrazić naszą wdzięczność wszystkim tym, którzy walczyli i ryzykowali swoje życie w górach Evii i Peloponezu, gasząc katastrofalne w skutkach pożary, podczas gdy w tym samym czasie politycy walczyli między sobą w Atenach w programach telewizyjnych.
(EL) Panie przewodniczący! Tegoroczne katastrofalne pożary i powodzie w Grecji, Włoszech, Portugalii, Wielkiej Brytanii i innych państwach UE to nie grom z jasnego nieba.
Te bezprecedensowe klęski żywiołowe wskazują na potrzebę odkrycia ich prawdziwych przyczyn, znalezienia odpowiedzialnych i powstrzymania tej zbrodni przeciw ludzkości.
Chcielibyśmy zwrócić uwagę na następującą sprawę: za pomocą szeregu reakcyjnych praw i środków rządy państw członkowskich otworzyły drogę do komercjalizacji lasów i gruntów, ogółem wszystkiego, co można uznać za dobro wspólne.
Pożary, które pochłonęły 75 istnień ludzkich i ponad 250 000 hektarów lasu oraz wyrządziły ogromne straty w tysiącach domów, są bezprecedensową i niesłychaną polityczną, ekonomiczną i ekologiczną zbrodnią przeciwko mieszkańcom naszego kraju.
Przestrzegaliśmy przed poważnymi konsekwencjami i niestety mieliśmy rację.
Pozwolę sobie przedstawić wnioski międzypartyjnej komisji greckiego parlamentu z 1993 r., jednomyślnie poparte głosami wszystkich partii.
Wnioski te zwracają uwagę na niejasny status własności, który zachęca do spekulacji i nielegalnego zajmowania gruntów leśnych, zwłaszcza wokół miast i na wybrzeżu.
Wnioski te wskazują również na brak inwestycji w leśnictwie.
Wnioskowano o powołanie organu do spraw ochrony lasów i utworzenia rejestru lasów.
Co z tego wszystkiego wyszło?
Absolutnie nic.
Wspólna rezolucja grup Parlamentu Europejskiego w sprawie pożarów lasów w Grecji, ich konsekwencji i wniosków, jakie należałoby wyciągnąć jeśli chodzi o środki zapobiegawcze i wczesne ostrzeganie, nie dostrzega prawdziwych przyczyn antyludowej polityki Unii Europejskiej i rządów państw członkowskich.
Widoczny jest zupełny brak zdolności przewidywania.
Ta bardzo niebezpieczna, antyludowa polityka jest na rękę podpalaczom i nagradza złodziei gruntów.
Szkodzi środowisku, powodując poważne zmiany klimatyczne o katastrofalnych skutkach dla ludzkości.
Dopóty dopóki prowadzona będzie ta antyludowa polityka, podsycana zwiększonymi zyskami kapitałowymi, podpalenia będą niszczyć lasy i grunty.
Nastąpi dalsze podważanie praw pracowniczych i praw ludzi w ogóle - w pracy, edukacji, służbie zdrowia, kulturze, sporcie i ochronie środowiska.
Już teraz grupy monopolistyczne w sektorze turystycznym przygotowują się do żerowania na zgliszczach naszego kraju-pogorzeliska.
Uważamy, że Grecji musi być zagwarantowane przynajmniej następujące minimum: nie mogą być wprowadzane żadne zmiany przeznaczenia gruntów; muszą zostać udzielone natychmiastowe ogólne odszkodowania za produkty rolne i utracony kapitał rolniczy; mieszkańcom terenów wiejskich należy zapewnić nowe mieszkania na koszt państwa, poprzez agencje rządowe.
Ważne jest również natychmiastowe wdrożenie projektów ochrony przeciwpowodziowej i innej podstawowej infrastruktury, w celu uniknięcia kolejnych tragedii spowodowanych powodzią, a także podjęcie działań mających na celu natychmiastową ochronę środowiska i zabytków; stworzenie rejestru lasów; powołanie jednego organu nadzorującego i chroniącego lasy; oraz zniesienie przepisów prawa niekorzystnych dla lasów.
(EL) Panie przewodniczący!
Ogromna ilość pożarów spustoszyła Grecję, z których wiele było spowodowanych podpaleniem. W połączeniu z wysoką temperaturą, długotrwałą suszą i silnymi wiatrami przyniosły one śmierć ludzi, zniszczenie domów i upraw oraz stratę tysięcy sztuk inwentarza żywego.
Pożary zniszczyły wielkie połacie lasu powodując bezprecedensową klęskę ekologiczną.
Jedną z podstawowych zasad, na których opiera się Unia Europejska jest solidarność.
Do solidarności zobowiązało się wiele państw członkowskich, Komisja i inne państwa i Grecja wyraża wdzięczność tym, którzy podjęli bezzwłoczne działania na rzecz walki z klęską żywiołową, spowodowaną czynnikami, których nie sposób było przewidzieć.
Jednak jeśli chcemy szybko, w sposób skoordynowany, a nadto efektywny zademonstrować solidarność, potrzebujemy stworzyć wspólnotowy mechanizm ochrony ludności przed klęskami żywiołowymi, zwłaszcza kiedy ich rozmiar zupełnie przekracza wszelkie możliwości lokalnych i krajowych instytucji.
Wspólna rezolucja wnioskuje, między innymi, o restrukturyzację i nowe, elastyczne zasady działania Europejskiego Funduszu Solidarności, koordynację działań zapobiegawczych, a także skuteczną pomoc w walce z klęskami żywiołowymi.
Jest silne poparcie dla utworzenia specjalnych europejskich sił ochrony ludności, które byłyby mobilizowane w takich sytuacjach, oczywiście zawsze jako uzupełnienie działań na szczeblu krajowym, zgodnie z wnioskiem Barniera.
Chciałbym wierzyć, że mechanizm wspólnotowy zostanie wkrótce stworzony i że Fundusz Solidarności okaże się skuteczniejszy w radzeniu sobie z klęskami żywiołowymi i pomaganiem ich ofiarom.
Nie możemy pozostać znowu biernymi, a Unia Europejska nie może czekać z podjęciem tej kwestii na kolejną nieuniknioną katastrofę w którymś z państw członkowskich.
Teraz jest czas na zdecydowane działanie; musimy odrzucić wszelkie małostkowe, politykierskie podejście do sprawy klęsk żywiołowych i ochrony ludności.
(EL) Panie przewodniczący! Mieszkańcy Europy południowej, którzy ucierpieli w katastrofalnych pożarach przeżyli bardzo trudne chwile.
Wszyscy dobrze zdawaliście sobie sprawę z dramatu rozgrywającego się w Grecji, gdzie zginęło wiele osób i spłonęły wielkie połacie lasu.
Oprócz skutków ekonomicznych, katastrofa ta miała następstwa dla ludzi i środowiska.
Powinniśmy zapytać, co stanie się z tymi, którzy stracili domy, pracę i ziemię.
Fundusz Solidarności dostarcza pomoc finansową, ale co będzie zrobione w dziedzinie społecznej, aby pomóc ofiarom w ponownej integracji?
Ponadto, co stanie się ze środowiskiem?
Ponieważ szybko nadejdą pierwsze deszcze, kolejne klęski grożą nam już w połowie zimy.
To są pytania, które zadajemy Komisji i musimy nalegać, jak czyniliśmy to w podobnej rezolucji w ubiegłym roku, na utworzenie europejskiego organu do spraw ochrony ludności.
(EL) Panie przewodniczący! Rząd grecki wykorzystuje wszystkie środki w walce z katastrofą na biblijną skalę, która nawiedziła Grecję.
Jednak rozmiar klęski znacznie przekracza możliwości kraju, jak mieli się okazję przekonać panowie Barroso i Schulz.
W chwilach takich jak ta, europejska solidarność nabiera rzeczywistego znaczenia.
Międzynarodowa opinia publiczna patrzy i ocenia, jak rodzina europejska radzi sobie z wielkim nieszczęściem, które przytrafiło się jednemu z jej członków.
Wzywam pana Barroso pod jego nieobecność, aby wykorzystał wszystkie dostępne środki przynależne jego urzędowi.
Są to działania, które trzeba podjąć natychmiast, powtarzam "natychmiast”.
· elastyczne uruchomienie Europejskiego Funduszu Solidarności;
· wdrożenie artykułu 100 ust. 2 Traktatu, który przewiduje dodatkowe fundusze wspólnotowe w przypadku klęsk żywiołowych;
· udział Komisji i Europejskiej Agencji Ochrony Środowiska w przygotowaniu strategicznego planu odbudowy obszarów dotkniętych pożarami;
· adaptacja programów trzecich i czwartych ram wsparcia wspólnotowego w celu naprawy zniszczeń;
· odstępstwo od wspólnotowych przepisów na temat kwot dotyczących produktów rolnych i hodowli zwierząt, jak również pomocy państwa i zwolnień od podatków.
Kończąc, chcę powiedzieć, że jesteśmy wdzięczni za pomoc, którą otrzymaliśmy od państw członkowskich w ciągu ostatnich dni.
Była naprawdę nieoceniona.
Niemniej jednak, sądzę, że nadal istnieje potrzeba utworzenia europejskich sił ochrony ludności, tak jak proponowali to panowie Sarkozy i Karamanlis.
(PT) Panie przewodniczący! Wszystkim nam jest przykro z powodu tego, co stało się w Grecji i Wielkiej Brytanii.
Solidaryzujemy się z ofiarami i mamy nadzieję, że sytuacje takie jak te nie będą się już powtarzać.
Niestety, jak zaznaczył lider mojej grupy, każdego roku o tej porze Parlament Europejski przyjmuje rezolucję, w której ubolewa nad klęskami żywiołowymi, które wydarzyły się podczas przerwy parlamentarnej i proponuje działania, na które trzeba długo czekać.
Musimy przejść od słów do czynów, aby ta sytuacja nie powtarzała się co roku, jak to ma właśnie miejsce, z coraz większą gwałtownością i wzrastającą liczbą ofiar.
Wszystkie te wydarzenia każą nam sądzić, że ryzyko wzrasta z powodu zmian klimatycznych i globalnego ocieplenia.
Istnieją różne dokumenty, które podpowiadają rozwiązania - mówiono dzisiaj o sprawozdaniu Barniera i innych dokumentach przedstawionych przez Parlament i Komisję - polegające nie tylko na polepszeniu mechanizmu ochrony ludności na szczeblu europejskim, ale także na poprawieniu dostępnych środków na szczeblu krajowym.
Co do często wspominanych kosztów, należy podkreślić, że kiedy ma miejsce tragedia, trzeba jej przeciwdziałać, a zniszczoną własność odbudować, a to wszystko kosztuje.
Z pewnością więcej kosztuje leczyć niż zapobiegać.
Ani jedna z rezolucji przyjętych przez Parlament nie przewiduje opracowania map pokazujących obszary zagrożone pożarem, które trzeba wziąć pod uwagę w kontekście planowania i rozwoju.
Należy również wprowadzić różne kary, aby nie dopuścić do budowania na spalonych obszarach przez 10 do 15 lat.
Państwa członkowskie mają konieczne uprawnienia.
Chciałbym przypomnieć, że w 2003 i 2005 r. Portugalia również musiała stawić czoła niszczycielskim pożarom, ale na szczęście w tym roku mogła wysłać samoloty do Grecji w celu walki z pożarami.
Dlatego musimy poprawić koordynację na szczeblu europejskim i mechanizmy na szczeblu krajowym.
Dobrze byłoby, gdyby Komisja przedstawiła dyrektywę w sprawie pożarów, jak to uczyniła w przypadku powodzi.
Kończąc, życzę komisarzowi Dimasowi szybkiego powrotu do zdrowia.
(EL) Panie przewodniczący! Dzisiaj wróciłem z dotkniętego katastrofą Peloponezu.
Pojechałem odwiedzić moje rodzinne strony, Mesenię, która bardzo ucierpiała w tych największych od stu lat pożarach.
To nie był zwykły pożar lub ściana ognia.
Setki pożarów wybuchały jednocześnie, wszędzie, dniem i nocą i we wszystkich kierunkach.
Widziałem palące się wioski, lasy i uprawy trawione płomieniami: starsi ludzie woleli spłonąć w swoich domach niż opuścić je, a strażacy bohatersko poświęcali swoje życie, trwając na służbie.
Ogółem 65 osób zginęło jak męczennicy, większość z nich próbując ocalić swoje domy i wioski.
Spłonęło ponad 250 000 hektarów.
Dziesiątki tysięcy mieszkańców pozostało bez domu, a cała społeczność jest w szoku.
W imieniu tych ludzi błagam o pomoc i solidarność.
Dajcie im nadzieję, która pozwoli im znów stanąć na własnych nogach.
Chciałbym podziękować Parlamentowi Europejskiemu i Komisji, które przyjęły szereg ważnych wniosków greckiego rządu.
Chciałbym podziękować osobiście i w imieniu Komisji Budżetowej, której jestem członkiem.
Jutro zgłoszę kolejne stosowne wnioski i poprawki.
Europa, którą budujemy, oznacza zarówno solidarność, jak i wiarę w siebie.
Nasi poszkodowani bliźni potrzebują teraz solidarności i wiary w siebie, którą może dać im Unia Europejska.
W ten sposób wzmacniamy samą Europę, jej spójność i wiarę ludów Europy w ich jedność.
Panie przewodniczący, większość uczestników tej debaty poruszyła - co jest zrozumiałe - sprawę pożarów w Grecji, których skala powoduje, że trudno nam jest przyjąć je do wiadomości - szczególnie, że są one jeszcze świeżo w naszej pamięci.
Nie zapominajmy jednak, że ta debata - i bez wątpienia rezolucja, którą przyjmiemy jutro, -dotyczy także innych klęsk żywiołowych, które miały miejsce tego lata.
Wszyscy wiemy, że przyczyny tych wszystkich klęsk żywiołowych są ze sobą - w dłuższej perspektywie - częściowo powiązane.
Pragnę zwrócić uwagę w szczególności na powodzie, które wystąpiły w wielu częściach Anglii, w tym w moim okręgu wyborczym Yorkshire i Humber.
Apeluję do Komisji Europejskiej i wszystkich urzędników rozpatrujących złożone ostatnio wnioski o pomoc ze środków z budżetu UE w zagwarantowaniu w ramach solidarności, którą może okazać nasza Unia, że we wszystkich tych przypadkach środki te zostaną uruchomione jak najszybciej, bez zbędnych biurokratycznych przeszkód.
Pod warunkiem, że decyzja zostanie podjęta szybko, a zainteresowane osoby będą wiedzieć, że środki pomocy już wkrótce będą im dostępne, osoby te mogą planować swoje dalsze działania nawet zanim te środki faktycznie otrzymają.
Ponadto kwestią o istotnym znaczeniu symbolicznym i politycznym jest uczynienie tego gestu solidarności wobec wszystkich regionów, które ucierpiały tego lata.
W miarę jak nowe wydarzenia zapełniają porządki naszych obrad, a pamięć o tych wydarzeniach zaczyna zanikać wśród tych, którzy bezpośrednio nie doświadczyli cierpienia, kwestią o istotnym znaczeniu jest, aby zachować wysoki priorytet tych kwestii i zająć się sprawami wymagającymi rozpatrzenia jak najszybciej.
(EL) Panie przewodniczący! Naukowcy przewidują, że w ciągu kilkudziesięciu lat Morze Śródziemne zamieni się w pustynię.
Klęska ekologiczna, którą sprowadziły na Grecję pożary lasów oraz pożary lasów w innych krajach śródziemnomorskich wystarczą, aby przekonać mnie, że ta prognoza się spełni, jeśli nadal utrzymywać się będzie globalne ocieplenie i skrajne zjawiska pogodowe.
To zagrożenie dla Unii Europejskiej jest nie mniej poważne niż terroryzm, nielegalna imigracja, przestępczość zorganizowana, itd.
Unia Europejska musi więc działać wspólnie, aby mu przeciwdziałać.
Z zadowoleniem przyjmuję zapowiedź pana Špidli, że przygotowywany jest komunikat Komisji.
Mam nadzieję, że Komisja zaangażuje najbardziej kompetentny i wyspecjalizowany personel w sprawach ochrony lasów i ochrony pożarowej w celu ulepszenia metod walki z pożarami lasów.
Uważam jednak, że Unia Europejska powinna też zachęcać do badań naukowych nad rozwojem samolotów do gaszenia pożarów mogących operować w nocy.
Jakżeż to absurdalne, że samoloty wojskowe mogą operować w nocy, a samoloty do gaszenia pożarów, walczące z tak poważnym zagrożeniem dla całej Europy, nie.
Kolejnym zagadnieniem jest program Natura 2000, którego nasze lasy są częścią.
Powinniśmy racjonalnie przeanalizować ten program, który zabrania tworzenia pasów przeciwpożarowych i dróg dojazdowych dla pojazdów gaśniczych.
Prawda jest taka, że tracimy lasy, aby ocalić drzewa.
Przeanalizujmy jeszcze raz tę sprawę.
Wreszcie uważam, że te badania, które mają być prowadzone w całej Europie, powinny w następstwie tak wielkich klęsk ekologicznych kłaść jeszcze większy nacisk na ponowne zalesianie i przywracanie środowiska do poprzedniego stanu.
(IT) Panie przewodniczący, panie i panowie! Pożary lasów dotknęły kilka państw Unii Europejskiej, a nawet spowodowały ofiary śmiertelne.
Również Włochy ponownie ucierpiały tego roku.
Niestety nie jest to nic nowego; jest to narastające zjawisko, a przede wszystkim zjawisko, którego nie można rok w rok traktować jak wypadku.
Szczerze mówiąc, jeśli nasze wnioski i żądania mają być konstruktywne i skuteczne, musimy zacząć od zauważenia, że w wielu przypadkach nie są to tragiczne wypadki, ale po prostu zwykłe czyny przestępcze: przestępstwa przeciwko środowisku, ludziom, społeczeństwu i jego przyszłości popełnione z powodów spekulacyjnych.
Z tymi zbrodniami należy rozprawić się szybko, skutecznie i surowo, w dobrze zaplanowany sposób, zniechęcający potencjalnych przestępców.
Jaką rolę w odpowiedzi na te katastrofy i przestępstwa może odegrać Unia Europejska obok państw członkowskich?
Jakich narzędzi może udzielić?
To dobry pomysł, aby utworzyć europejskie siły udzielające szybkiej pomocy przy operacjach ratunkowych i wysyłające środki i pomoc, ale musimy spojrzeć nieco szerzej na samo źródło problemu.
Musimy walczyć z przestępczością i jej przewrotnym systemem spekulacyjnego zysku przez koordynację legislacyjną między państwami członkowskimi w odniesieniu do zarządzania gruntami i planowanym użytkowaniem obszarów dotkniętych pożarem i zniszczeniem.
Trzeba wyznaczyć ograniczenia czasowe jako zaporę dla nielegalnego budownictwa na obszarach rolnych i hodowli zwierząt.
Trzeba inwestować w pomoc społecznościom lokalnym poprzez stworzenie wspólnej sieci sprawozdawczości.
W ten sposób trzeba postawić zapobieganie przed egzekwowaniem prawa.
(DE) Panie przewodniczący, panie i panowie! Podczas dzisiejszej debaty stwierdzono kilkakrotnie, że ostatnie klęski żywiołowe w państwach członkowskich UE, nie tylko w Grecji, pokazały, że oprócz działań, które trzeba podjąć na szczeblu krajowym, istnieje pilna potrzeba lepszych mechanizmów reagowania na kryzysy dla całej Unii Europejskiej.
Jako sprawozdawca Funduszu Solidarności nie mogę zrozumieć, dlaczego Rada tak bardzo oponuje przeciw debacie nad poprawioną wersją instrumentu solidarności z 2002 r., która została przyjęta półtora roku temu przez Komisję i Parlament Europejski.
Nowa poprawiona wersja jest elastyczniejszym i prostszym instrumentem mającym na celu świadczenie pomocy: jeśli nie będzie zmobilizowana teraz, za prezydencji portugalskiej, po niedawnych klęskach żywiołowych, to kiedy?
Obywatele Europy zupełnie słusznie zadają sobie pytanie: dlaczego UE nie jest w stanie działać szybciej?
Ile jest warta tak okrzyczana solidarność między państwami członkowskimi.
Moim zdaniem odpowiedź na to pytanie znajdujemy w sytuacjach kryzysowych, takich jak ta.
Wersja Funduszu Solidarności przyjęta w 2006 r. przez Parlament Europejski jest mocnym i elastycznym instrumentem, który służy interesom UE i który pozwoli osobom żyjącym w miejscach występowania klęsk żywiołowych na otrzymanie pomocy i wsparcia opartych na solidarności.
Ten fundusz jest nie tylko mechanizmem przywracającym normalność i funkcjonalność, infrastrukturę, życie gospodarcze i społeczne; również - i jest to ważne dla UE - daje on wyraźny sygnał polityczny od UE dla obywateli, którzy znaleźli się w sytuacji krytycznej.
Nie chodzi o przeznaczanie na fundusz większej ilości pieniędzy.
Nie jest to kontrowersyjny temat; powinna być utrzymana podstawowa linia budżetowa w wysokości miliarda euro.
W kontekście niedawnych wypadków apeluję do Rady - a w szczególności do prezydencji portugalskiej - o to, by wejście w życie poprawionej wersji instrumentu solidarności było dla niej priorytetem.
- (ES) Panie przewodniczący! Chciałbym wyrazić solidarność z narodem greckim po tegorocznej klęsce żywiołowej, a szczególnie złożyć kondolencje rodzinom tych, którzy zginęli.
Jak wielokrotnie stwierdzono, klęski żywiołowe zdarzają się nie tylko w Grecji.
W Hiszpanii mieliśmy tego lata kilka dużych pożarów, w szczególności w Walencji i na Wyspach Kanaryjskich.
Na szczęście infrastruktura państwowa funkcjonowała dobrze, pożary ugaszono szybko, a instytucje państwowe zajmują się teraz wypłatą odszkodowań.
Cieszę się dosyć późną konwersją mojego kolegi, pana posła Galeote, i zgadzam się z nim, że tego typu debata nie może służyć do atakowania konkretnego rządu.
Wypowiedzi posłów z Grupy Socjalistycznej były cały czas odpowiednie i wyrażały solidarność z Grecją, bez wykorzystywania sytuacji dla politycznego zysku.
Ufam, że Partia Ludowa będzie w stanie utrzymać to podejście w przyszłych debatach.
W każdym razie uważam, że Dagmar Roth-Behrendt wyraziła to bardzo trafnie: podstawowa jurysdykcja należy do państw członkowskich, ale działania można podejmować na szczeblu UE poprzez Fundusz Solidarności.
Komisarz, pani Roth-Behrendt i inni mówcy krytykowali opóźnienia w rozwoju Europejskiego Funduszu Solidarności.
Mam nadzieję, że Portugalia, kraj szczególnie narażony na tego rodzaju kataklizmy, wykorzysta swoją prezydencję do zadbania o rozwój Funduszu Solidarności, abyśmy w przyszłości mogli wszyscy współpracować, gdyby takie klęski się powtórzyły.
(EL) Panie przewodniczący! Tego lata doświadczyliśmy w Grecji bezprecedensowych warunków i jest to smutne, że tak wielkie nieszczęście dotyka ludzi.
Jednak dzisiaj chciałbym zwrócić szczególną uwagę na zagrożenie, jakie dla stanowisk archeologicznych stanowią klęski żywiołowe.
Klęski żywiołowe, szczególnie tegoroczne pożary w Grecji, zagroziły zabytkom o szczególnej wartości dla europejskiego dziedzictwa kulturowego.
Byłem bardzo przejęty oglądając akcję ratowania muzeum Starożytnej Olimpii i stanowiska archeologicznego pierwszych igrzysk olimpijskich.
Z powodu pogody nie można było uchronić stanowiska archeologicznego przed ogniem.
Mimo że dołożono wszelkich starań, roślinność pradawnego lasu na wzgórzu Kronosa została doszczętnie spalona.
Starożytna Olimpia jest częścią światowego dziedzictwa kulturowego.
Jest to miejsce narodzin igrzysk olimpijskich, najważniejszych igrzysk starożytnej Grecji.
Igrzyska odbywały się na cześć Zeusa i ich blask ogarniał starożytny świat, a dzisiaj ich światło dociera do wszystkich zakątków globu.
Oprócz samych zawodów sportowych, w igrzyskach ważną rolę odgrywały i nadal odgrywają wydarzenia kulturalne.
Starożytna Olimpia jest kolebką cywilizacji.
Dlatego poświęcam jej szczególną uwagę w rezolucji.
Na koniec pozwólcie państwo, że poproszę, aby na te cele były przeznaczane fundusze, aby zabytki i miejsca należące do europejskiego dziedzictwa kulturowego były w przyszłości chronione przed klęskami żywiołowymi i odnawiane w przypadku zniszczenia przez pożar.
(EL) Panie przewodniczący! Rozmawiamy o bezprecedensowej klęsce, ofiarach śmiertelnych i katastrofie gospodarczej i ekologicznej.
Spowodowały ją zmiany klimatyczne, susza i wysokie temperatury, jak również brak zapobiegania i planowania, a w szczególności brak skoordynowanych działań.
Musimy podjąć natychmiastowe, wspólne działania na rzecz ofiar.
Trzeba natychmiast rozpocząć ponowne zalesianie i przywracanie do poprzedniego stanu chronionych obszarów.
Musimy również zapobiegać nielegalnej zmianie przeznaczenia gruntów na budowlane.
Możemy to osiągnąć poprzez "europejski odruch”, pod warunkiem, że zmobilizujemy wspólnotowe fundusze bez biurokratycznych opóźnień; przyjmiemy i wdrożymy ścisłe prawodawstwo w zakresie ochrony lasów i ekosystemów; utworzymy niezależny europejski zespół szybkiego reagowania; oraz wprowadzimy w życie europejską strategię walki ze zmianami klimatycznymi.
Powinniśmy jednak zwrócić uwagę na potrzeby najbardziej narażonych grup społecznych - dzieci, osób starszych i niepełnosprawnych.
Chciałbym podziękować komisarzowi Špidli za przypomnienie nam, że powinniśmy włączyć działania przeciwko wykluczeniu do planu działania Grecji.
(RO) Panie przewodniczący! Europa doświadczyła tego lata tragedii klęski żywiołowej, której skutkiem są ofiary w ludziach i tysiące hektarów spalonych lasów.
Wpłynie to oczywiście bardzo negatywnie na środowisko i gospodarkę.
Unia Europejska zapewniała personel oraz pomoc materialną / operacyjną i mam nadzieję, że zdobyte doświadczenie przyczyni się do powstania europejskich sił ochrony ludności.
Rzeczywistość pokazuje, że konieczne jest utworzenie stałych europejskich sił szybkiego reagowania.
Powinny one obejmować różne zespoły reagowania zależnie od rodzaju klęski żywiołowej, dla skrócenia czasu reakcji, stacjonujące w centrach regionalnych.
Musimy także mieć pewność, że mechanizm pozyskiwania środków z Funduszu Solidarności jest gotowy do wdrożenia.
Oprócz niszczycielskich pożarów tego lata, Europa Wschodnia, szczególnie Rumunia, doświadczyła wielkiej suszy, a w przeciągu ostatnich lat straszliwe powodzie nawiedziły kilka krajów. W 2005 r.
Rumunia doświadczyła najpoważniejszych powodzi od ostatnich 20 lat, które dotknęły wszystkie części kraju.
Rumunia otrzymała pomoc finansową dla poszkodowanych regionów z Unii Europejskiej, ale fundusze nadeszły zbyt późno, aby mogły być w pełni wykorzystane.
Tego lata nienormalnie wysokie temperatury w Rumunii spowodowały ofiary śmiertelne, setki ludzi zasłabło, stan wody Dunaju, który w zeszłym roku zalał dziesiątki tysięcy hektarów gruntów, obniżył się o połowę, w 10 regionach ogłoszono stan klęski żywiołowej i po raz pierwszy wprowadzono stan najwyższego pogotowia.
Jest oczywiste, że państwa członkowskie powinny zająć się wspólnie problemem zmian klimatycznych.
Komitet do spraw zmian klimatycznych powinien jak najszybciej wyciągnąć konkretne wnioski na temat przyczyn i koniecznych środków, które należy zastosować, aby wyeliminować te przyczyny.
(PT) Panie przewodniczący! Pragnę zacząć od wyrażenia ze swej strony słów wsparcia dla ofiar tych klęsk żywiołowych, od Wysp Kanaryjskich na zachodzie, po Grecję i Bułgarię na wschodzie.
Tak jak inni, ja również chcę pochwalić pracę służb ochrony ludności w walce z tymi klęskami, a w szczególności strażaków.
Ze szczególnym zadowoleniem przyjmuję oświadczenie komisarza Dimasa z 31 lipca, w którym podkreśla wagę sprawozdania byłego komisarza Barniera i jego wdrożenia, tak aby Europa była wyposażona w mechanizm ochrony ludności, umożliwiający reakcję, której dotychczas brakowało.
Chociaż jest prawdą, że istnieje koordynacja, nie możemy zapominać o granicach tej koordynacji: na przykład o tym, że różne apele Bułgarii w lipcu pozostały bez odpowiedzi.
Moim zdaniem droga jest prosta: Komisja musi wykorzystać treść sprawozdania, aby przedstawić swój własny wniosek, a Parlament i oczywiście także Rada, powinny należycie rozważyć i dalej pracować nad tymi wnioskami, które są tak ważne dla przyszłości europejskiej ochrony ludności.
Panie przewodniczący, projekt rezolucji zawiera wyraźne stwierdzenie, że w Europie panowały niezwykłe warunki pogodowe, zarówno pod względem upałów, jak i powodzi.
Usłyszeliśmy na ten temat wiele.
Oczywiście ja i inni moi koledzy przesyłamy ofiarom pożarów w Grecji serdeczne wyrazy współczucia.
W podobnej sytuacji są osoby, o których mówił już pan Corbett, a które są ofiarami powodzi. Taka właśnie sytuacja ma miejsce w moim okręgu wyborczym.
Jestem zdziwiony, że Komisarz nie odniósł się do tej kwestii.
W końcu poruszamy tutaj kwestię klęsk żywiołowych, a takimi klęskami są też przecież powodzie.
W moim kraju w czerwcu i w lipcu odnotowaliśmy niemalże największe w historii opady deszczu.
Stowarzyszenie Brytyjskich Towarzystw Ubezpieczeniowych szacuje szkody wywołane tymi opadami na do 5 miliardów euro.
Dziesięć osób straciło życie, niezliczona liczba domów uległa zniszczeniu, zaburzona została działalność niezliczonej liczby firm, a ich infrastruktura uległa zniszczeniu.
Dlatego kwestią o istotnym znaczeniu jest, aby Komisja uwzględniła w swoich proponowanych ewentualnie działaniach usuwanie skutków powodzi.
Panie komisarzu, okoliczni mieszkańcy pytają, czy Unia Europejska mogłaby przyznawać współfinansowane ze środków krajowych dotacje na zapobieganie kolejnej powodzi poprzez budowanie umocnień przeciwpowodziowych?
Po drugie, czy Unia Europejska nie powinna dokonać przeglądu swojej dyrektywy niedopuszczającej do pozostawiania wysypisk powstałych w wyniku pogłębiania rzek i potoków na ich brzegach?
Analizując dane szacunkowe, nikt nie może mieć wątpliwości, że prawdopodobnie warunki pogodowe ulegną pogorszeniu z biegiem lat.
Klimatolodzy przewidują wzrost krajowej średniej opadów deszczu o jakieś 20%, który może przybierać formę intensywnej ulewy, przy opadach dziennych odpowiadających średniej miesięcznej.
W tych szczególnych okolicznościach, mieszkańcy okręgu wyborczego pana Corbetta i innych okręgów Wielkiej Brytanii śledzący przebieg naszej debaty byliby usatysfakcjonowani, słysząc, że może ich pan zapewnić, że kwestie dotyczące powodzi zostaną uwzględnione, jak oświadczyliśmy to w ust. 2 projektu rezolucji przedłożonego przez naszą grupę, a ponadto, że pomoc udzielana będzie jak najszybciej i jak najsprawniej.
Jako sprawozdawca generalny w sprawie budżetu 2007 r. mogę pana zapewnić, że będę z uwagą śledził dalszy przebieg wydarzeń w tej sprawie, aby zapewnić, że środki finansowe będą należycie i skutecznie wydatkowane.
w imieniu grupy ITS. - (FR) Panie przewodniczący, panie i panowie! Na początku pozwolą państwo, że w imieniu grupy ITS złożę kondolencje rodzinom ofiar i całemu narodowi greckiemu.
Sześćdziesiąt trzy osoby zginęły, inni zaginęli, wioski zostały zniszczone, 200 000 hektarów spłonęło, jak zauważyli moi koledzy, zginęły dziesiątki tysięcy sztuk bydła. Nie oceniono jeszcze wszystkich skutków, jakie wywrze to na gospodarkę kraju, a w szczególności na lokalne gospodarki: jest to smutny skutek pożarów lasów, które pustoszyły Grecję od końca sierpnia.
Jak zwykle Unia Europejska będzie pomagać finansowo w usuwaniu zniszczeń i jak zwykle wykorzystuje tragiczną sytuację, aby zwiększyć swoją władzę przez utworzenie stałego europejskiego organu do spraw ochrony ludności.
Jednak nie dodałby on niczego do solidarności państw europejskich, które wysłały śmigłowce i samoloty do gaszenia pożarów, aby wspomóc swoich greckich kolegów, tak jak to zrobiły dwa lata temu w Portugalii i jak zrobią w przyszłości, za każdym razem, gdy któreś z państw członkowskich będzie potrzebować ich pomocy.
Tak jak zawsze, Unia Europejska ukrywa swoje obowiązki.
Polityka zapobiegania pożarom lasów nie ma samodzielnego źródła finansowania i dlatego jest podczepiona pod program LIFE, który koncentruje się na szkoleniu, komunikacji i statystycznym monitorowaniu pożarów.
Grecy są zdenerwowani i mają do tego prawo, ponieważ skala tej klęski żywiołowej jest wynikiem zaniedbań: zaniedbanego podszytu, słabego wyszkolenia strażaków, braków w infrastrukturze, braku koordynacji działań, nieodpowiedniej polityki planowania przestrzennego; spóźnionych wezwań o pomoc, a szczególnie braku zabezpieczeń przeciwpożarowych.
Jest to tym bardziej zdumiewające w przypadku kraju śródziemnomorskiego, w którym pożary i susza są częste i w którym panowała trzecia fala upałów od początku roku.
Nie zdawano sobie sprawy z tego, że z uwagi na charakterystykę klimatyczną powinny istnieć prawdziwe siły powietrzne złożone z samolotów do gaszenia pożarów.
Jednak nie tylko rząd pana Karamanlisa zasługuje na krytykę, chociaż jego obliczona na przeczekanie postawa w pierwszych dniach pożarów była wyjątkowo skandaliczna: tylko 1 000 strażaków, tylko 440 żołnierzy.
Pewne partie powinny stać się przedmiotem krytyki. Winę ponosi także rządząca poprzednio socjalistyczna partia PASOK.
Nowa Demokracja i jej sprzymierzeńcy są zbiorowo odpowiedzialni za niewystarczające środki do walki z pożarami, ale także za brak czegoś, co można by określić mianem polityki zapobiegania pożarom.
Niedawny straszliwy kataklizm w Grecji wskazuje jedynie na wadę systemu, a za kilka dni Grecy będą mieli możliwość ukarania skompromitowanych polityków i wybrania innych.
Miejmy nadzieję, że dokonają właściwego wyboru.
komisarz. - (CS) Panie i panowie! W debacie dotyczącej tak ważnego tematu nie można nie podjąć innych tematów bezpośrednio lub pośrednio z nim związanych.
Pozwolą państwo, że podzielę się kilkoma uwagami na temat europejskiej solidarności, Funduszu Solidarności i kilku wydarzeń, które mogą stanowić lekcję na przyszłość.
W 2002 r. kierowałem krajem, który został dotknięty straszliwymi powodziami, podobnie jak Republika Federalna Niemiec i Austria.
Skala tej klęski żywiołowej była bodźcem do utworzenia Funduszu Solidarności.
Klęska żywiołowa miała miejsce w sierpniu, a Czechy otrzymały pierwsze wypłaty w styczniu.
Mogę powiedzieć bez wahania, że wszystko przebiegło niesłychanie szybko: początek od zera, sformułowanie politycznego konceptu, utworzenie struktury i praktyczna realizacja pomocy.
Pomoc była znaczna i ludzie byli za nią bardzo wdzięczni.
Zawsze zdawałem sobie sprawę ze znaczenia solidarności, nie tylko w sensie finansowym, ale także ogólnym.
Nigdy nie zapomnę duńskich i francuskich strażaków i wielu osób z innych krajów europejskich, którzy mieli swój udział w walce z tą klęską żywiołową.
To doświadczenie pozwoliło mi zrozumieć, że bez względu na to, jak dobrze zorganizowane jest dane państwo, zawsze pojawią się kataklizmy, które przekroczą jego granice.
Żadne państwo nie może stale utrzymywać poziomu gotowości niezbędnego do radzenia sobie z tak ekstremalnymi sytuacjami.
Dlatego sądzę, że należy znaleźć sposoby i środki, które pozwolą nam działać w takich sytuacjach w sposób skoordynowany na szczeblu UE.
Jest to niezwykle istotne.
Konkretny kształt, jaki to przyjmie pozostaje do ustalenia.
Jest jednak jasne, że zdolność reagowania i mobilizowania wszystkich możliwych środków na szczeblu UE lub poprzez UE jest niezwykle ważna i obecnie wciąż niewystarczająca.
Mało mówi się o tym, że Bułgaria nie otrzymała żadnej pomocy.
Po prostu możliwości się wyczerpały.
Nie było tu żadnej zamierzonej zwłoki: po prostu zabrakło samolotów; zabrakło wyszkolonego personelu.
Jeśli chodzi o pomoc dla Grecji, wiadomo już, że jest gotowa.
Będzie wdrożona na prośbę rządu greckiego.
W każdym razie, wszystkie organy Komisji dołożą wszelkich starań, aby pomoc dotarła tak szybko i skutecznie, jak to możliwe.
Pozwolą państwo, że powtórzę krótko, to co powiedziałem w moim oświadczeniu wprowadzającym.
Powinniśmy zastanowić się nad Funduszem Solidarności, który od chwili utworzenia był mobilizowany przynajmniej w 20 lub 30 przypadkach.
Został utworzony w następstwie powodzi.
Interwencja lub pomoc funduszu miała miejsce w przypadku niszczycielskich huraganów, takich jak huragan Gudrun i Kirył.
Obecnie zostanie wykorzystany w celu udzielenia pomocy w związku z niszczycielskimi pożarami lasów.
Takie są możliwości funduszy strukturalnych, które można restrukturyzować w miarę nowych doświadczeń i potrzeb. Jesteśmy właśnie gotowi to zrobić, inspirowani między innymi wizytą komisarz Hübner w Grecji.
Inna ważna rzecz, której się nauczyłem to, to, że osobiste doświadczenie takich klęsk żywiołowych jest więcej warte niż mnóstwo programów dokumentalnych.
Panie i panowie! W naszej obecnej debacie poruszyliśmy problemy zmian klimatycznych, zapobiegania klęskom żywiołowym, strategii ochrony środowiska, planowania przestrzennego i rozwoju oraz wiele innych.
Wszystkie te sprawy są niewątpliwie połączone.
Dlatego tak ważne jest, aby odpowiedzi szukać na szczeblu europejskim, co też właśnie tu robimy.
Panie i panowie! Pozwólcie, że zakończę kilkoma prostymi słowami.
Solidarność jest konieczna, a kiedy jej doświadczamy, czujemy, nawet w bardzo trudnych sytuacjach, że jesteśmy silniejsi, niż kiedykolwiek przypuszczaliśmy.
Dziękuję.
Zanim zamknę debatę, chciałbym podziękować wszystkim posłom ze wszystkich grup politycznych, którzy zabrali głos, za ich cenny wkład.
Urodziłem się w Peschici, jednej z wiosek w południowych Włoszech, które najbardziej ucierpiały podczas pożarów tego lata.
Trzy osoby spośród tych, które zginęły w pożarach pochodziły stamtąd.
Rozumiem ból i konsternację wyrażone przez wielu posłów i jestem wdzięczny wszystkim państwu za to, że byli państwo tak stanowczy i rzeczowi.
Mam nadzieję, że Rada stanie na wysokości zadania i zajmie się sprawami poruszonymi przez Parlament i Komisję.
Otrzymałem pięć wniosków o rezolucję zgodnie z art. 103 ust.
2 Regulaminu .
Debata została zamknięta.
Głosowanie odbędzie się we wtorek.
Oświadczenia pisemne (art. 142 Regulaminu)
na piśmie. - (DE) Panie przewodniczący, panie i panowie! Obrazy groźnych pożarów w Grecji prześladowały nas przez całe lato.
Grecja nie zapomni szybkiej pomocy innych państw UE w celu opanowania pożarów i obecnej oferty pomocy finansowej ze strony UE.
Jest jednak coś, o czym zapomniano w Grecji na dziesiątki lat i tu dochodzę do przyczyn klęski żywiołowej: chodzi o konieczność stworzenia rejestru gruntów.
Grecja jest od pewnego czasu zobligowana przez UE do działań w tej sprawie, ale na razie nic nie zostało zrobione.
W rezultacie, duże połacie lasu w Grecji pozostają gruntami wspólnymi, a w efekcie ziemią niczyją.
Każdy, kto spaliłby las i postawił na jego miejscu dom, mógłby być pewien, że nic mu za to nie grozi; co więcej, jego działanie zostałoby po fakcie zalegalizowane.
Ta sytuacja sprawiła, że podpalenia to sport narodowy.
UE chce pomóc teraz Grekom, ale Grecja musi dobrze się sobie przyjrzeć i w razie potrzeby zweryfikować swoje postępowanie.
Konkretnie oznacza to, że jeśli Grecja nie będzie posiadać rejestru gruntów do 31 sierpnia 2008 r., będą ściągnięte nie tylko naliczone kary - które wynoszą miliony - ale trzeba będzie liczyć się z innymi płatnościami.
Jako sprawozdawca przejrzystości wydatków związanych z rolnictwem w UE, będę to bardzo uważnie śledzić.
na piśmie. - Choć jestem świadoma skali szkód spowodowanych pożarami lasów greckich i wyrażam ubolewanie z powodu zgonów związanych z tymi wydarzeniami, muszę podkreślić, że rzeczywiście jest to rezolucja w sprawie klęsk żywiołowych.
Dlatego jestem rozczarowana, że Komisarz nie odniósł się w żaden sposób do powodzi w Wielkiej Brytanii.
Powodzie te wyrządziły szkody w wielu regionach kraju, w tym w moim regionie - West Midlands.
W Worcestershire ucierpiało ponad 5000 domów i przedsiębiorstw a ponad 2000 osób zostało czasowo wysiedlonych.
Powodzie te wywarły znaczny wpływ na infrastrukturę. Wiele dróg było zalanych przez wiele tygodni po powodzi, a niektóre uległy całkowitemu zniszczeniu.
Powodzie te wyrządziły także znaczne szkody w sektorze rolnictwa. Ich skutki nie ograniczają się tylko do utraty warzyw i owoców - szkody obejmują także utratę plonów, pastwisk i przyszłorocznych zysków.
Dlatego apeluję do Komisji o zadbanie o to, by wniosek Wielkiej Brytanii o pomoc finansową z Funduszu Solidarności został również rozpatrzony w celu ułatwienia usunięcia niektórych bezpośrednich skutków tych powodzi.
Sprawą zasadniczą jest, żeby systemy umożliwiające dostęp do środków finansowych zostały uproszczone, a także żeby w zakres kompetencji ewentualnie utworzonego unijnego organu ds. szybkiego reagowania, mającego wspierać państwa członkowskie, wchodziły kwestie ekstremalnych powodzi.
na piśmie. - (HU) Klęski żywiołowe w lecie.
Zmiany klimatyczne zmieniły ubiegłe lato w katalog klęsk żywiołowych.
Bezprecedensowe powodzie, susze i pożary lasów spustoszyły Europę.
Na Węgrzech znaczna część upraw kukurydzy została zniszczona przez suszę, a ponad 400 hektarów padło ofiarą płomieni w pożarach lasów, mimo że nasi strażacy walczyli dzielnie na Węgrzech, a także w Grecji.
Teraz UE musi wyciągnąć właściwą naukę z tych wydarzeń.
Chciałbym przypomnieć państwu, że zarówno w przypadku pożarów w Grecji, jak i na Sycylii podejrzewa się podpalenie, umyślne podłożenie ognia.
Jest bardzo ważne, aby szkody spowodowane w wyniku podpalenia, kiedy zniszczeniu ulegają chronione zasoby przyrodnicze, nie powodowały zmiany w oficjalnym statusie tych obszarów.
Skoro możliwe jest obejście władz za pomocą celowo wyrzuconego niedopałka i skoro można w ten sposób uzyskać pozwolenia, na przykład na budowę, które normalnie są odrzucane ze względu na ochronę środowiska, wkrótce cała Europa stanie w płomieniach.
Unia Europejska i jej państwa członkowskie muszą położyć szczególny nacisk na należyte przywrócenie do poprzedniego stanu i odbudowę zniszczonych obszarów.
Na koniec chciałbym zwrócić uwagę na drobne, niestety administracyjne, niedociągnięcie.
O ile kiedyś, przed wprowadzeniem wczesnej pomocy, można było uzyskać od Unii fundusze dla ofiar klęsk żywiołowych całkiem szybko, nawet w ciągu dwóch miesięcy, to teraz zajmuje to prawie rok.
Mam nadzieję, że Unia zmieni tę sytuację i pomoc będzie znowu dostarczana szybko.
Proszę pamiętać: kto daje szybko, daje dwa razy.
na piśmie. - (DE) W ostatnich latach częstość, skala, złożoność i skutki klęsk żywiołowych wzrosły znacząco w Europie.
W lecie 2007 miały miejsce ogromne pożary i powodzie, które spowodowały znaczne szkody materialne i ekologiczne.
Te klęski żywiołowe jeszcze raz pokazały, że istniejące środki krajowe stają się niewystarczające, zarówno finansowo, jak i technicznie.
Dlatego pilnie konieczny staje się dobrze funkcjonujący i skuteczny europejski mechanizm ochrony ludności szybkiego reagowania.
Dlatego wzywam do skutecznego zaangażowania ze strony Europy i apeluję do Komisji o podjęcie odpowiednich działań.
Wszyscy pamiętają katastrofalne powodzie w Europie Środkowej w 1999, 2001 i 2005 r. i spustoszenie, jakie wyrządziły w Austrii i sąsiednich krajach.
W odpowiedzi powołano unijny fundusz pomocy ofiarom klęsk żywiołowych.
Nadszedł czas, aby uelastycznić ten fundusz i zmobilizować go jak najszybciej.
Utworzenie mechanizmu reagowania w sytuacjach kryzysowych ułatwi także szybką odpowiedź w sytuacjach zagrożenia na większą skalę.
na piśmie. - (FR) Popieram pogląd wyrażony w projekcie rezolucji i pragnę również wyrazić solidarność z narodem greckim, który ucierpiał w tej klęsce żywiołowej.
UE powinna jak najszybciej dostarczyć konsekwentną pomoc dla Grecji i poważnie poprawić swoje możliwości i środki ochrony ludności i działania w sytuacjach kryzysowych.
Niestety tego lata w innych europejskich państwach pogoda była bezlitosna.
Cyklon Dean, wiejący z prędkością ponad 200 km/h, był jednym z najsilniejszych huraganów, jakie nawiedziły Antyle od ponad 20 lat: spowodował znaczne straty w sektorze rolniczym i szkody w sieciach elektrycznych i telekomunikacyjnych na Martynice i Gwadelupie, dwóch najdalej wysuniętych regionach UE.
Wzywam Komisję Europejską do podjęcia koniecznych środków w celu wsparcia sektora rolniczego na Martynice i Gwadelupie, w szczególności sektora upraw bananów i trzciny cukrowej, ponieważ plantacje zostały prawie kompletnie zniszczone, pociągając za sobą poważne skutki społeczne, ekonomiczne i ludzkie.
Jest niezbędne, aby nowy Fundusz Solidarności i poprawiony program EuropeAid jak najszybciej weszły w życie.
"Lepsze stanowienie prawa” w Unii Europejskiej - Lepsze stanowienie prawa 2005: stosowanie zasady subsydiarności i proporcjonalności - XIII sprawozdanie roczne - Strategia uproszczenia otoczenia regulacyjnego - Korzystanie z instrumentów "miękkiego prawa" (debata)
Kolejnym punktem porządku jest wspólna debata na temat następujących sprawozdań:
autorstwa Katalin Lévai, w imieniu Komisji Prawnej, w sprawie lepszego stanowienia prawa w Unii Europejskiej;
autorstwa Berta Doorna, w imieniu Komisji Prawnej, w sprawie lepszego stanowienia prawa 2005: stosowania zasad subsydiarności i proporcjonalności - XIII sprawozdanie roczne;
autorstwa Giuseppe Garganiego, w imieniu Komisji Prawnej, w sprawie strategii uproszczenia otoczenia regulacyjnego;
autorstwa Manuela Mediny Ortegi, w imieniu Komisji Prawnej, w sprawie instytucjonalnych i prawnych skutków stosowania instrumentów tzw. "prawa miękkiego”.
sprawozdawczyni. - Panie przewodniczący, najpierw pragnę podziękować wszystkim tym, którzy wnieśli wkład do mojego sprawozdania - jestem im wdzięczna za udzieloną mi pomoc.
W ostatnich latach Komisja Europejska była coraz bardziej zainteresowana jakością prawodawstwa wspólnotowego, zarówno pod względem przejrzystości oraz dostępności z jednej strony, jak i efektywności i pozytywnego wpływu na obywateli i przedsiębiorstwa z drugiej strony.
Przywołując te cele, Komisja Europejska mówi o tworzeniu "lepszych uregulowań prawnych” lub o "lepszym stanowieniu prawa”.
W gruncie rzeczy inicjatywa na rzecz lepszych uregulowań prawnych ma na celu maksymalizację korzyści ze stosowania nowoczesnych, racjonalnych i skutecznych przepisów prawa, przy jednoczesnej minimalizacji kosztów stosowania tych przepisów, aby we wszystkich państwach członkowskich Unii Europejskiej zapewnić na najwyższym poziomie zwiększenie wydajności, wzrostu gospodarczego i ostatecznie zatrudnienia.
Bez wątpienia tworzenie lepszych uregulowań prawnych ma zasadnicze znaczenie dla zapewnienia uczciwego i konkurencyjnego rynku, dobrobytu obywateli oraz skutecznej ochrony zdrowia publicznego i środowiska naturalnego.
Cel ten stanowi ważny element strategii lizbońskiej, gdyż jego realizacja może się przyczynić do znacznego wzrostu wydajności i zatrudnienia.
Tworzenie lepszych uregulowań prawnych stanowi wspólna odpowiedzialność.
Przepisy prawa UE transponowane są przez rządy i parlamenty krajowe do prawa krajowego, ale wykonywane są często na szczeblu regionalnym i lokalnym.
Istnieje ryzyko, że na poszczególnych etapach łańcucha od formułowania po wykonywane przepisy prawa są coraz bardziej rozbudowywane.
Odpowiedzialność za tworzenie dobrych uregulowań prawnych jest zatem odpowiedzialnością wspólną.
Obecnie wiele państw członkowskich przeprowadza analizy skutków regulacji, a niektóre z nich opracowały wytyczne w tym zakresie.
Jednakże w przypadku nowych wniosków legislacyjnych tylko nieliczne państwa członkowskie systematycznie przeprowadzają zintegrowane analizy skutków.
Stanowienie prawa na szczeblu europejskim ograniczyło znacznie biurokrację.
Stosowanie we wszystkich państwach członkowskich jednego wspólnego przepisu jest prostsze i skuteczniejsze niż w sytuacji, gdy istnieje złożona sieć różnych przepisów prawa obowiązujących na szczeblu krajowym lub regionalnym.
Przepisy prawa europejskiego są skuteczne w usuwaniu szkodliwych barier konkurencji i sprzecznych przepisów prawa krajowego, więc program upraszczania może przynieść konkretne korzyści ekonomiczne nie tylko poprzez zmniejszenie obciążeń administracyjnych.
Doświadczenia poszczególnych państw członkowskich wskazują, że władze publiczne mogą zrobić wiele, aby zmniejszyć nieuzasadnione obciążenia administracyjne wynikające z przepisów prawa.
Według Komisji Europejskiej takie działania mogą się przyczynić do zwiększenia wzrostu gospodarczego w UE o około 1,5% PKB i uwolnienia około 150 miliardów euro na inwestycje.
W moim sprawozdaniu wspieram realizację celu zagwarantowania, że otoczenie regulacyjne będzie proste i skuteczne, a także że nie będzie wykraczać poza to, co niezbędne.
Z drugiej jednak strony musimy podkreślić, że taki proces powinien być w pełni przejrzysty i realizowany z pełnym zaangażowaniem Parlamentu Europejskiego i pod kontrolą publiczną oraz w ramach szerokich i publicznych konsultacji z udziałem ekspertów i wszystkich zainteresowanych stron, tzn. nie tyko przedstawicieli rządów i przedsiębiorców, ale także i w szczególności organizacji pozarządowych.
Ponadto chciałabym zaproponować utworzenie rady ds. oceny skutków regulacji.
Kwestią o zasadniczym znaczeniu jest, aby taki organ służący radą i pomocą w rozwijaniu kultury stosowania przez Komisję Europejską procedur wysokiej jakości oceny skutków działał niezależnie od departamentów odpowiedzialnych za wyznaczanie kierunków polityki.
Jednakże nie oznacza to z konieczności, że ocena skutków regulacji musi być przeprowadzana przez ekspertów zewnętrznych, niepracujących w danej instytucji.
Niezbędnym jest także, aby rada ds. oceny skutków regulacji wsparła opracowanie wspólnej metodologii, którą można by stosować we wszystkich przypadkach oceny skutków regulacji.
Dodatkowo chciałabym zaproponować wdrożenie szczególnego projektu w ramach procedury oceny skutków regulacji, a mianowicie projektu dotyczącego tzw. "benchmarkingu społecznego”.
Projekt ten powinien zaspokajać w szczególności potrzeby stosownych grup docelowych, takich jak np. osób znajdujących się w szczególnie niekorzystnej sytuacji, kobiet, mniejszości etnicznych, rodziców wychowujących dzieci oraz osób starszych, nieuleczalnie chorych czy niepełnosprawnych.
Podsumowując, pragnę podkreślić, że celem inicjatywy na rzecz lepszych uregulowań prawnych jest opracowywanie i wdrażanie prostszych oraz bardziej jednoznacznych i bardziej przyjaznych dla obywateli przepisów prawa na podstawie wyników stale prowadzonych ocen skutków tych przepisów, uwzględniających w szczególności potrzeby słabszych grup społecznych, które nie mogą bronić się same.
Bez wątpienia kluczowymi elementami mojego sprawozdania są przejrzystość, prostota i ograniczanie biurokracji.
Panie przewodniczący! Chciałbym nawiązać do znakomitej argumentacji pani posłanki Lévai.
To dobrze, że Parlament przynajmniej raz w roku poświęca czas na przeanalizowanie jakości prawodawstwa i uregulowań prawnych.
Nasze uregulowania prawne i prawodawstwo są wizytówką Unii Europejskiej.
Tworzą ramy, w których nasi obywatele żyją i pracują, i w których muszą działać przedsiębiorstwa.
Oznacza to, że musimy położyć duży nacisk na ich jakość.
Jak sprawy wyglądają w chwili obecnej?
Czy idą w dobrym kierunku?
Komisja rozwinęła wiele inicjatyw.
Powołano radę ds. oceny skutków, która robi naprawdę dużo dobrego.
To jednak nie wystarczy.
Mówiłem już wielokrotnie: potrzebna jest większa przejrzystość i raz jeszcze apeluję, aby zespół ekspertów z zewnątrz stwierdził, czy oceny skutków dokonane przez Komisję zostały przygotowane zgodnie z właściwą metodologią.
Potrzebujemy przeglądu, a nie biurokracji.
Pani posłanka Frassoni zawsze woła: "Chce pan większej biurokracji”, ale ja nie chcę żadnej biurokracji.
Chcę tylko większej przejrzystości i uważam, że każda forma przejrzystości stanowi zaletę władzy.
Dodatkową zaletą byłoby to, gdyby oceny skutków były przeprowadzane w oparciu o poprawki w samym Parlamencie - a muszę powiedzieć, że jak dotąd nie były one szczególnie udane - moglibyśmy się zastanowić, czy przedłożyć je niezależnemu organowi o takim charakterze zamiast radzie ds. oceny skutków Komisji.
Fakt, iż ma istnieć zespół ekspertów zajmujący się problemem obciążeń administracyjnym stanowi ważny krok we właściwym kierunku.
To bardzo pozytywne zjawisko, które powinno odegrać swoją rolę w dziedzinie ograniczania biurokracji.
Oczywiście ważny jest także skład tego zespołu.
Nie może to być z pewnością wielkie gremium, nie może to być coś w rodzaju niby-parlamentu, lecz mały komitet ekspertów: a więc żadnych rekinów przemysłu, żadnych urzędników cywilnych, żadnych polityków, tylko zwykli specjaliści, którzy wiedzą, czym jest ocena skutków, którzy wiedzą, czym jest biurokracja i którzy mają duże doświadczenie w swojej dziedzinie uzyskane w kontekście krajowym.
Komisja określiła jasny cel: do roku 2012 obciążenia administracyjne muszą być zmniejszone o 25%.
To bardzo dobrze, ale powinien to być oczywiście cel netto.
Oznacza to, że należy spowodować ograniczenie o 25% stanu obecnego, a nowe obciążenia administracyjne powinny zostać włączone do obliczeń i odliczone od wyników, bo w innym przypadku będzie to jedynie strata czasu.
Chciałabym naświetlić jeszcze jeden punkt wymagający szczególnej uwagi ze strony Komisji.
Obecnie dyskutujemy nad zmniejszeniem obciążeń administracyjnych, ale w przyszłości będziemy także musieli pracować nad zmniejszeniem kosztów zgodności.
Koszty zgodności to koszty ponoszone przez przedsiębiorstwa i obywateli w związku z przestrzeganiem przepisów i są one niezwykle wysokie.
Kiedy będziemy mówić o kosztach uregulowań prawnych, musimy także zająć się kosztami zgodności, które obecnie są pomijane.
sprawozdawca. - (IT) Panie przewodniczący, panie i panowie!
W listopadzie 2006 r. Komisja przyjęła dokument roboczy, wstępne sprawozdanie z postępów w realizacji strategii uproszczenia otoczenia regulacyjnego, stanowiący kontynuację innego komunikatu z października 2005 r.
Jest to ważne zjawisko, które, jak słusznie powiedział pan poseł Doorn, oznacza kontynuację procesu, który sami zainicjowaliśmy chcąc doprowadzić do uproszczenia otoczenia regulacyjnego, które oznacza przejrzystość oraz stanowi przejrzystą, kompleksową metodę stanowienia prawa.
Dokument roboczy został oceniony przez Komisję Prawną, która oszacowała postęp osiągnięty w zakresie wdrażania procesu upraszczania, wprowadzonego, jak już powiedziałem, w 2005 r.
Program ten będzie obejmował w szczególności przekształcenie 43 dokumentów i chciałbym tu podać wysokiej izbie następujące dane: 12 kodyfikacji, 8 uchyleń i 46 innych środków związanych ze znacznym uproszczeniem.
Oprócz nich 500 nowych inicjatyw legislacyjnych zostało włączonych do innego programu odnawialnego specjalnie poświęconego kodyfikacji, w tym około 200 w samym tylko roku 2007.
W tym miejscu chciałbym, oczywiście bardzo krótko, wyróżnić kilka punktów, które stanowią sedno mojego sprawozdania, aby poinformować wysoką izbę o aktualnym stanie rzeczy u podstaw oraz o ogólnym kierunku myślenia całej Komisji Prawnej.
Mam trzy jasne przesłania dla Komisji.
Uważam, że istotne jest, aby wyraźnie powiedzieć, że istnieje potrzeba, po pierwsze, aby od tej chwili systematycznie włączać inicjatywy dotyczące uproszczenia do określonej części programu działalności legislacyjnej i programu prac Komisji; po drugie, aby wskazać w nim, jaki priorytet Komisja zamierza nadać każdej indywidualnej inicjatywie w zakresie uproszczenia i po trzecie, aby uniknąć rozpowszechniania dokumentów zawierających listy inicjatyw w zakresie uproszczeń, tak by mieć możliwie jak najwyraźniejsze ramy odniesienia.
Raz jeszcze podkreśliłbym więc, że Komisja musi być konsekwentna, także w stosunku do celów w zakresie uproszczeń, które wyznaczyła.
Podobnie przekształcanie powinno stać się raz na zawsze standardową techniką legislacyjną.
W sumie, jako przewodniczący komisji, w której zasiadają nasi koledzy Katalin Lévai, Bert Doorn i Manuel Medina, uważam, że te cztery inicjatywy regulacyjne kompleksowo ujmują sytuację i że Komisja ma obowiązek się nad nimi zastanowić.
Powinno być zatem zawsze możliwe dysponowanie całością tekstu regulacyjnego; nawet jeśli zostały wprowadzone nowe poprawki, zarówno nowe, jak i niezmienione części powinny zostać wyraźnie oznaczone.
To jest kluczowy projekt dla Parlamentu, ponieważ spowoduje, że prawodawstwo wspólnotowe będzie bardziej czytelne i przejrzyste, na czym nam wszystkim zależy.
Jeśli chodzi o ścisłość dokument roboczy Komisji proponuje wykorzystanie wstępnych streszczeń wniosków Komisji w celu lepszego wyjaśnienia celów uproszczenia.
Ta inicjatywa mogłaby jednak przynieść skutki odwrotne od zamierzonych: chociaż streszczenie może być uzasadnione w przypadku tekstu opisowego, takiego jak komunikat, inaczej jest w przypadku tekstu regulacyjnego, w przypadku którego wstępne streszczenie może powodować nieco niepewności.
Na ten punkt należy zwrócić szczególną uwagę.
Na koniec, sprawozdanie dąży do podkreślenia ewidentnego znaku dobrej woli, jakim jest poprawka do Regulaminu Parlamentu Europejskiego dotycząca odpowiednio ulepszenia procedury kodyfikacji (art. 80 Regulaminu) oraz i wprowadzenia nowej procedury ad hoc dotyczącej przekształcenia (art.
80a Regulaminu). Są to kwestie, które Parlament musi rozważyć, mam nadzieję w zgodzie i generalnie bez poprawek, tak aby jutro wysoka izba mogła zaznaczyć swoją aprobatę dla tej ważnej sprawy.
sprawozdawca. - (ES) Panie przewodniczący! Moje sprawozdanie stanowi sprzeczność, ponieważ użyłem sprzecznego wyrażenia "prawo miękkie”.
Prawo nie jest miękkie, prawo to przymus.
Chodzi o to, że w żargonie UE istnieje tendencja do używania tego wyrażenia: "instrumenty miękkiego prawa”.
Co ono oznacza?
Oznacza przede wszystkim dokumenty sporządzane przez Komisję: niektóre z nich są interpretacyjne, inne stanowią akty wykonawcze, natomiast jeszcze inne są tylko dokumentami przygotowawczymi.
Problem polega na tym, że ze względu na zamęt i brak wiedzy na temat charakteru prawa wspólnotowego, w wielu jurysdykcjach, w tym w samym Trybunale Sprawiedliwości, instrumentom "prawa miękkiego” nadaje się moc prawną.
Jest to naruszenie podstawowych zasad prawnych państw członkowskich UE i Unii Europejskiej jako całości.
Obecnie jedyna legitymacja do wydawania obowiązujących przepisów, mających podstawę prawną zarówno na szczeblu krajowym, jak i UE, wynika z woli ludzi, a życzenia ludzi są zazwyczaj wyrażane poprzez organy reprezentatywne, takie jak w tym przypadku Parlament Europejski, wybierany bezpośrednio przez obywateli, albo Rada, złożona z rządów, które zależą od obywateli i są przez nich wybierane w poszczególnych krajach.
Oczywiście Komisja do odegrania ma dużą rolę w zastosowaniu prawa europejskiego, będąc gwarantem zastosowania Traktatów, ale musi to czynić wspólnie z organami legislacyjnymi i z pewnością nie może przejąć uprawnień prawodawczych przydzielonych przez traktaty Parlamentowi i Radzie.
Naszą troską w Komisji Prawnej jest to, że nie chcemy ograniczać prawa inicjatywy Komisji, nie chcemy ograniczać funkcji wykonawczych, które Komisja musi pełnić, nie chcemy ograniczać możliwości rozwoju, ale uważamy za ważne, aby ustanowić różnicę pojęciową między dwoma rodzajami instrumentów i że jeżeli Komisja uważa, że musi uciekać się do takich działań, powinna nawiązać współpracę przynajmniej z Parlamentem i oczywiście z Radą, tak aby przygotowania do takiego działania nie powodowały błędnej interpretacji ani ingerencji.
Prawo z pewnością nie może być tym, co się określa mianem "otwartej metody koordynacji”.
Otwarta metoda koordynacji może być niezwykle skutecznym instrumentem osiągania celów traktatu, ale może tylko ustanawiać obowiązki uczestniczących stron.
Byłoby to równoznaczne z kontraktami między stronami, na przykład między czynnikami społecznymi.
W ten sam sposób, jak na przykład porozumienie między związkami zawodowymi i przedsiębiorcami może być wiążące dla zainteresowanych stron, otwarta metoda koordynacji może być wykorzystywana do sporządzania tego rodzaju kontraktu, ale podlega to wspólnotowym uregulowaniom prawnym i nie może nigdy zająć ich miejsca, a Unia Europejska jako wspólnota oparta na prawie wymaga przyjęcia tekstów prawnych.
W tej sytuacji nie możemy tak po prostu powiedzieć "zamierzamy zastosować otwartą metodę koordynacji”, ponieważ jest skuteczny instrument osiągania celów UE.
To nie jest skuteczny instrument, ponieważ Unia Europejska może działać jedynie jako system prawny.
Unia Europejska nie ma wojska ani policji, a funkcjonuje, ponieważ państwa członkowskie zaakceptowały wiele zobowiązań, które wypełniają ich instytucje, zaś przestrzegania tego nadzoruje Komisja i Trybunał Sprawiedliwości.
Otwarta metoda koordynacji nie jest jednak metodą prawną, nie jest instrumentem prawnym do produkcji ogólnych przepisów prawnych i tych dwóch pojęć nie można mylić.
Pan poseł Gargani już wcześniej powiedział, że Komisja Prawna martwi się tendencją anty-prawną w UE.
Parlament Europejski chce współpracować z Komisją nad osiąganiem jej celów, nad jej funkcjami wykonawczymi i nad jej funkcjami związanymi z przygotowywaniem projektów tekstów prawnych.
Nie może jednak i nie wolno mu tolerować stosowania technik, które są sprzeczne z rozwojem praworządności, z rozwojem UE jako podmiotu prawnego, wspólnoty, która musi posiadać wyraźną hierarchię przepisów: zbiór traktatów - które pomimo wszystko będę nazywać konstytucyjnymi - określających podstawowe prawa oraz prawodawstwo UE obejmujące wszystkie dziedziny, w których UE musi spełniać swoją rolę, przy jednoczesnym przestrzeganiu zasady proporcjonalności i pomocniczości, ale zachowując kompetencje Unii i ustanawiając działania legislacyjne, które mają być podejmowane, zastrzegając dla celów wykonawczych takie instrumenty, jak otwarta metoda koordynacji lub inne instrumenty, które zdaniem Komisji powinny zostać przyjęte dla osiągnięcia celów UE.
(oklaski)
wiceprzewodniczący Komisji. - (DE) Panie przewodniczący, panie i panowie! Lepsze stanowienie prawa to projekt wysoce polityczny.
Podczas ostatniej dużej debaty w tej sprawie, która odbyła się w tej izbie w kwietniu ubiegłego roku, podkreśliłem, że chcemy osiągnąć dwa cele: po pierwsze, chcemy zwiększyć zaufanie obywateli do całego systemu integracji europejskiej, a po drugie, musimy ustanowić jasne i niezawodne parametry dla europejskiej gospodarki, aby mogła ona tworzyć miejsca pracy i wzrost.
Od tamtej pory zrobiliśmy spore postępy.
Jak wynika z badań opinii publicznej poparcie społeczne dla integracji europejskiej jest wyższe niż było przez długi czas, nasza sytuacja gospodarcza znacznie się poprawiła i wygląda świetnie, i istnieje powszechny konsensus w sprawie kontynuowania podjętego kierunku, opartego na naszym partnerstwie na rzecz wzrostu i zatrudnienia.
W ramach tej polityki na rzecz zatrudnienia i wzrostu kluczowym filarem jest lepsze stanowienie prawa.
Chociaż ogólna sytuacja polityczna jest obecnie generalnie bardzo korzystna, nie możemy teraz osłabiać naszych wysiłków, przeciwnie, musimy wykorzystać obecne tempo.
Nastroje mogą przecież bardzo szybko się zmienić i złudzeniem byłoby sądzić, że wizerunek Unii Europejskiej już się kardynalnie zmienił.
Ludzie nadal mają zakodowane w głowach, że wszystko, co wywodzi się z Europy jest nieistotne, nadmiernie rozdmuchane i centralistyczne.
To oskarżenie jest niewątpliwie przesadne, ale istotne jest, aby przyznać, że takie jest wyobrażenie europejskiego społeczeństwa.
Musimy zatem ciężko pracować na rzecz zmiany tego obrazu.
Chcemy Europy, która przynosi rezultaty.
Chcemy Europy, która daje bezpieczeństwo, dobrobyt i ochronę środowiska we wszystkich sferach życia.
To musi znaleźć wyraz we wszystkich naszych praktycznych decyzjach w każdym obszarze polityki: w prawie dotyczącym chemikaliów, przemysłu farmaceutycznego, technologii informatycznych czy rolnictwa.
Nie popełniajcie błędu: lepsze stanowienie prawa to nie jest kampania dotycząca wizerunku.
Całkowicie zmieniliśmy styl naszej polityki oraz sposób, w jaki przygotowujemy i dokonujemy przeglądów prawodawstwa.
Raz jeszcze powtarzam: lepsze stanowienie prawa nie może być postrzegane w izolacji, ale jako część ogólnej strategii, całkiem nowego kierunku w polityce europejskiej.
W przeszłości czyniono podobne próby, ale ten projekt, o którym dzisiaj rozmawiamy ma dwie bardo szczególne cechy: jego zakres i jego zrównoważony rozwój.
W przeszłości koncentrowaliśmy się na dostosowaniach ad hoc.
Obecnie jednak rozszerzyliśmy zakres koncepcji "lepszego stanowienia prawa” w taki sposób, aby obejmował on cały europejski proces legislacyjny, począwszy od oceny zapotrzebowania na przepis prawny, poprzez kontrolę stosowania zasady pomocniczości, do szerokich konsultacji z zainteresowanymi stronami, ocenę skutków polityki gospodarczej, społecznej i dotyczącej środowiska naturalnego oraz do kwestii możliwie najlepszego zastosowania i wdrażania prawa wspólnotowego.
Lepsze stanowienie prawa wiąże się jednak nie tylko z nowymi inicjatywami, toczy się także proces przeglądu całego aktualnie obowiązującego dorobku prawnego, w celu stwierdzenia czy i jak może on zostać uproszczony i zaktualizowany.
Kolejnym nowym aspektem jest zrównoważony rozwój, do którego dążymy stosując to podejście.
To nie jest jednorazowa kampania; jak powiedzieli już niektórzy sprawozdawcy jest to proces głęboki i dalekosiężny i jest konsekwentnie realizowany.
Wszystkie złożone wnioski, które nie zostały przyjęte przez władzę ustawodawczą będą poddawane regularnym przeglądom i w razie potrzeby wycofywane.
Taki przegląd ma miejsce obecnie w odniesieniu do programu prac na 2008 r.
Nasz program upraszczania będzie kontynuowany w 2007 r., a także w 2008 r., i jego ramach będziemy przedstawiać szereg nowych inicjatyw.
Rezultat będzie pozytywny dla wszystkich dziedzin prawodawstwa Unii Europejskiej.
Wykorzystujemy wszystkie metody, jakie mamy do dyspozycji, które pan poseł Gargani przedstawił i poparł w swoim sprawozdaniu.
Połowa z inicjatyw przewidywanych w programie upraszczania została już pomyślnie zakończona i będziemy realizować te prace intensywnie do 2009 r.
Doprowadzi to do bezpośrednich i wymiernych korzyści dla przedsiębiorstw, władz publicznych i poszczególnych osób.
Chcemy doprowadzić do sytuacji, w której nasze prawodawstwo będzie w każdym przypadku jasne, zrozumiałe i przyjazne dla użytkownika, a także będzie uwzględniać postęp techniczny.
Dla celów kontroli jakości i oceny skutków stworzyliśmy radę ds. oceny skutków, która działa niezależnie od odnośnych służb Komisji i już wnosi bardzo pozytywny wkład.
Jestem niezwykle wdzięczny pani posłance Lévai za wyrażenie w swoim sprawozdaniu pełnego poparcia dla tego organu.
Chciałbym jednak wyjaśnić państwu, że zamierzamy dokonać przeglądu tego systemu w przyszłym roku i że w razie konieczności podejmiemy odpowiednie kroki w oparciu o wnioski z tego przeglądu.
Chciałbym to podkreślić w świetle ważnych punktów poruszonych przez pana posła Doorna.
Jednym z najważniejszych priorytetów w tym roku jest zmniejszenie obciążeń administracyjnych dla przedsiębiorstwa wynikających z unijnych przepisów.
W tym celu ogłosiliśmy 10 "szybkich działań” i dzięki natychmiastowemu poparciu Parlamentu Europejskiego dwa z nich z powodzeniem udało się wdrożyć.
Czekają już dalsze wnioski.
Obecnie toczy się proces realizacji kompleksowego monitorowania aktualnych obciążeń: monitorowanie to ma miejsce w 10 najważniejszych sektorach gospodarki, czyli w praktyce obejmuje około 85% całej gospodarki europejskiej.
Ma ono umożliwić nam zidentyfikowanie możliwości ograniczenia obciążeń.
Cel - jak już powiedziano - polega na ograniczeniu tych kosztów o 25% do roku 2012.
W pełni popieram to, co powiedział pan poseł Doorn.
Oczywiście istotne jest zapewnienie, aby po zmniejszeniu obciążeń w jednej dziedzinie nowe prawodawstwo nie spowodowało innych obciążeń w innych dziedzinach.
To bardzo ważny punkt i jestem niezwykle wdzięczny Parlamentowi za zwrócenie na to uwagi.
Mam nadzieję, że do końca tego roku państwa członkowskie wyznaczą równie ambitne cele, ponieważ projekt ten może się udać tylko wówczas, jeśli będzie realizowany jednocześnie na szczeblu europejskim i krajowym.
Oczywiście grupy zainteresowanych stron mają istotną rolę do spełnienia w tym projekcie i potrzebne jest nam ich wsparcie.
Dlatego właśnie zostanie utworzony niezależny zespół ekspertów na wysokim szczeblu, reprezentujący małe i średnie przedsiębiorstwa, konsumentów i organizacje ochrony środowiska, który będzie miał za zadanie doradzanie Komisji w sprawie potencjalnych środków ograniczających.
Komisja, podobnie jak ja, jest niezwykle wdzięczna Parlamentowi Europejskiemu za jego wyraźne poparcie, wyrażone w sprawozdaniach, nad którymi dziś debatujemy.
Komisja jest szczególnie zadowolona, że w swoim sprawozdaniu pani posłanka Lévai apeluje do Rady i Parlamentu o podjęcie systematycznych ocen skutków proponowanych poprawek mogących mieć poważne skutki.
Zgodziliśmy się w tym już w listopadzie 2005 r. we wspólnych podejściach międzyinstytucjonalnych.
Komisja chciałaby także prosić Radę i Parlament o poparcie wniosku złożonego przez pana posła Doorna i o dalsze dostosowanie swoich metod pracy, tak by można było szybko zrealizować niektóre zadania związane z uproszczeniem prawodawstwa.
W końcu nie pomoże nam, jeśli projekty pozostaną w przygotowaniu.
W odniesieniu do różnych instrumentów podsumowanych w sprawozdaniu pana posła Mediny Ortegi jako tzw. "prawo miękkie”, Komisja pragnie podkreślić, że klasyczne prawodawstwo nie zawsze jest najbardziej odpowiednim rozwiązaniem.
Chciałabym raz jeszcze podkreślić zasadę: prawa powinny być przyjmowane tylko wówczas, gdy są absolutnie konieczne.
Mamy inne instrumenty, których zastosowanie jest wyraźnie regulowane przez traktaty wspólnotowe, a także takie, które służą wyłącznie utorowaniu drogi dla przyszłego ustawodawstwa.
W imieniu całej Komisji mogę naprawdę przyrzec państwu, że we wszystkich instrumentach, które stosujemy całkowicie respektujemy prawa Parlamentu i będziemy Parlament w pełni informować w interesie wzajemnego poszanowania między naszymi instytucjami.
Chciałbym zakończyć stwierdzeniem, że podstawową zasadą jest to, co pan przewodniczący Barroso powiedział w tej izbie w kwietniu.
Europejskie prawodawstwo jest naprawdę wyjątkową i charakterystyczną cechą Unii Europejskiej, ponieważ stanowimy wspólnotę prawną.
Integracja europejska opiera się na prawie.
Tylko prawo może zagwarantować wolności, którymi cieszą się dziś Europejczycy i tylko prawo może zapewnić gospodarce niezawodne i rzetelne parametry.
Obywatele Europy mają prawo oczekiwać nie tylko lepszego prawodawstwa, ale najlepszego prawodawstwa, jakie człowiek może przygotować.
sprawozdawca komisji opiniodawczej Komisji Gospodarczej i Monetarnej. - Pani przewodnicząca, po pierwsze, pragnę podziękować sprawozdawcy w sprawie lepszych uregulowań prawnych w Unii Europejskiej pani Lévai i Komisji Prawnej za przyjęcie kilku wniosków przedłożonych przez moją komisję, co bardzo sobie cenimy.
Jest to dziedzina, w której bardzo łatwo jest uznać, że nasz cel jest słuszny.
Jednakże nie tego dotyczy debata. Debata dotyczy tego, jak osiągnąć zamierzone rezultaty.
Należy podkreślić rolę Komisji Europejskiej w tym procesie.
Komisja Gospodarcza i Monetarna zaproponowała, aby Komisja Europejska przeprowadzała roczne przeglądy rezultatów działań na rzecz zmniejszenia obciążeń administracyjnych do 2012 r. o 25%.
Komisja Europejska ma także istotną rolę do odegrania w umożliwianiu dokonywania wyboru, kiedy omawiane są przepisy prawa lub przykładowo opcja samoregulacji czy wzajemnego uznawania, a także w zapewnianiu, że będziemy mieć takie lepsze uregulowania prawne, a niekiedy również w uchylaniu przepisów prawa sprzecznych z procesem lizbońskim, co Komisja Europejska już nie raz robiła w przeszłości.
Chcielibyśmy, aby Komisja Europejska uznała realizację procesu Lamfalussy'ego za dobre doświadczenie, które zgodnie z rzeczywistością otwarło rynki finansowe.
Chcielibyśmy także zwrócić uwagę na obowiązki Komisji Europejskiej w jej bezpośrednich stosunkach z obywatelami, w zapewnianiu upraszczania i tworzenia lepszych uregulowań prawnych dotyczących finansowania badań, dotacji, pomocy państwa, różnych rodzajów subsydiów i zamówień publicznych.
Komisja Europejska nie odgrywa jednak roli w tym procesie indywidualnie.
Mamy nadzieję, że Komisja Europejska znowu zacznie stosować się do zasady przyznawania obywatelom prawa do wnoszenia skarg w przypadkach, w których państwa członkowskie dokonują transpozycji przepisów prawa UE na poziom krajowy, która, nie naruszając obowiązującego prawa, wykracza poza to, co jest wymagane zgodnie z tymi przepisami.
Kwestią o istotnym znaczeniu jest zapewnienie przeciwwagi wobec stale rosnącej biurokracji we wszystkich organach naszych władz lokalnych i krajowych, a także we wszystkich instytucjach Unii Europejskiej.
Jednym ze sposobów osiągnięcia tego celu byłoby przyznanie obywatelom prawa do wnoszenia skarg.
Pani przewodnicząca! Otoczenie regulacyjne, w którym działają firmy jest wyznacznikiem ich konkurencyjności, zrównoważonego wzrostu oraz wyników w dziedzinie zatrudnienia, czyli tworzenia większej liczby lepszych miejsc pracy.
Jak już powiedziałem w Komisji Zatrudnienia i Spraw Socjalnych oczywiście popieramy usuwanie niepotrzebnych przepisów, ale musimy mieć pewność, że likwidowane przez nas prawodawstwo jest rzeczywiście zbędne.
Z mojego punktu widzenia jako członka Komisji Zatrudnienia i Spraw Socjalnych odpowiedź będzie zależała od tego, czy jakość miejsc pracy w Europie będzie się pogarszać, czy polepszać.
Popieram lepsze stanowienie prawa tylko wówczas, jeśli chodzi o większą przejrzystość i elastyczność przepisów, natomiast nie popieram, jeśli naprawdę oznacza ono deregulację.
Ogromnie ważne jest, aby odbyło się to bez obniżenia bezpieczeństwa i higieny pracy pracowników.
Cel w postaci zmniejszenia obciążeń o 25% można jednak poddać w wątpliwość, ponieważ został wybrany na chybił trafił.
Jeśli przepisy są zbyteczne, nie powinniśmy zatrzymać się na 25%.
W całości jednak w pełni zgadzam się z celem tego działania i przyznaję, że niepotrzebne unijne obciążenia administracyjne podważają skuteczność i wiarygodność prawodawstwa UE.
Prosiłbym Komisję, aby także częściej korzystała z dialogu społecznego, będącego ważnym instrumentem realizacji celu polegającego na lepszym stanowieniu prawa.
sprawozdawczyni komisji opiniodawczej Komisji Rozwoju Regionalnego. - Pani przewodnicząca, chciałabym odnieść się w szczególności do sprawozdania pani Lévai.
Pragnę pogratulować pani Lévai i Komisji Prawnej biegłości i podziękować jej i komisji za uwzględnienie w tym sprawozdaniu w tak znacznym stopniu zarówno ducha, jak i litery naszej opinii.
Choć odpowiedzialność za zapewnienie zgodności z przepisami prawa wspólnotowego spoczywa ostatecznie na państwach członkowskich, rzeczywiste wypełnianie odnośnych wymogów powierzane jest w znacznej mierze innym władzom, takim jak władze regionalne i lokalne oraz wyspecjalizowane organizacje.
Zadanie to może obejmować zapewnienie przestrzegania rozporządzeń i dyrektyw przez siebie lub inne podmioty.
Ponadto, w przypadku niektórych dyrektyw, istotną rolę w procesie transpozycji odgrywają sfery konstytucyjne.
Wobec tego Komisja Rozwoju Regionalnego pragnie podkreślić znaczenie szerokich konsultacji na wszystkich etapach procesu legislacyjnego, w tym na etapie przygotowywania oceny wpływu, aby umożliwić rozpatrzenie zmian proponowanych przez władze krajowe, regionalne i lokalne.
Podkreślamy także znaczenie rozpowszechniania informacji.
Wzywamy w szczególności do wydawania z wyprzedzeniem wytycznych dotyczących transpozycji dyrektyw i do wydawania wytycznych dotyczących wdrażania rozporządzeń.
Wzorem dla tych ostatnich z tutaj wymienionych są wytyczne w sprawie pomocy państwa opracowane przez Dyrekcję Generalną ds. Konkurencji.
Wzywamy także do wykorzystywania w przepisach prawa jasnego i zrozumiałego języka oraz zapewniania tabel korelacji przy transpozycji dyrektyw, aby zmniejszyć ryzyko dokonywania transpozycji przepisów prawa UE na poziom krajowy, która, nie naruszając obowiązującego prawa, wykracza poza to, co jest wymagane zgodnie z tymi przepisami.
Wierzymy, że dzięki tym i innym środkom zalecanym w sprawozdaniu, a w rzeczywistości we wszystkich czterech sprawozdaniach, będziemy mogli zrobić wiele, aby stworzyć lepsze uregulowania prawne w UE.
sprawozdawca komisji opiniodawczej Komisji Rynku Wewnętrznego i Ochrony Konsumentów. - (DE) Pani przewodnicząca, panie i panowie! Chciałbym rozpocząć od przeprosin.
Nie wiedziałem, że poprzedni mówca jest nieobecny i że czas wystąpień został zmieniony.
Dziękuję za umożliwienie mi zabrania głosu teraz.
Byłem sprawozdawcą komisji opiniodawczej Komisji Rynku Wewnętrznego i Ochrony Konsumentów i po dogłębnej dyskusji komisja przyjęła to stanowisko jednogłośnie.
Chciałbym przede wszystkim zaznaczyć, że w naszej komisji panowała zgoda co do tego, że tzw. "prawo miękkie” - czy jak chcemy nazwać te środki, które obecnie są coraz częściej stosowane w prawie europejskim, ale także w ustawodawstwie krajowym - stało się bardzo popularną praktyką, dającą możliwość elastycznego i szybkiego reagowania na nowe zjawiska, a zatem nie należy go krytykować per se.
Zgodziliśmy się także w pewnym stopniu, że Komisja - mówiąc o szczeblu europejskim - stosuje "prawo miękkie” w indywidualnych przypadkach chcąc obejść możliwość udziału prawodawcy przewidzianą przez przepisy prawne.
To naszym zdaniem jest poważny problem związany z "prawem miękkim”.
Omawialiśmy także fakt, iż w jednym przypadku Parlament poparł skargę przeciwko Komisji, ponieważ ustaliliśmy, że takie obejście przepisów rzeczywiście miało miejsce.
Uważamy, że prawodawca styka się obecnie z tak różnorodnymi postaciami "prawa miękkiego”, że musimy zawsze dokonywać wyraźnego rozróżnienia między tym, co naprawdę pojawia się w postaci zielonej księgi - innymi słowy jest planowane po prostu jako przygotowanie do dalszego stanowienia prawa - a z drugiej strony, tym, co jest naprawdę niezbędne dla elastycznego prawodawstwa w ramach "prawa miękkiego”.
Jako członkowie Komisji Rynku Wewnętrznego i Ochrony Konsumentów nie stwierdzamy żadnego legislacyjnego, żadnego bezpośredniego wpływu takich zielonych czy białych ksiąg, ale uważamy, że gdy nowe przepisy prawne są przyjmowane, prawodawca musi zawsze podejmować również nową decyzję.
Ostatecznie debata ta koncentruje się tylko na "prawie miękkim”, ale także na innych wyznacznikach lepszego stanowienia prawa, i uważam, że w wielu dziedzinach z pewnością nie dokonaliśmy tak wielu postępów jak obywatele mogliby wnioskować w oparciu o doniesienia mediów, dlatego właśnie wszystkie zainteresowane instytucje - Parlament, Rada i Komisja - mają obowiązek dokonywania szybszych postępów w tej dziedzinie.
w imieniu grupy PSE. - Pani przewodnicząca, moje wystąpienie pragnę rozpocząć od wygłoszenia kilku oświadczeń, aby nakreślić kontekst tej debaty.
Po pierwsze, nie możemy zapominać, że to, co dla jednej osoby stanowi przejaw biurokracji, dla innej jest istotnym elementem prawodawstwa.
Po drugie, nie powinniśmy zapominać - jak stwierdził kiedyś komisarz Verheugen - że 50% obciążeń administracyjnych związanych z prawodawstwem UE dodawanych jest przez państwa członkowskie.
Wreszcie najważniejszą kwestią jest, że sam proces jednoczenia Europy w ramach UE jest procesem upraszczania, ponieważ dzięki jednemu zestawowi przepisów prawa zamiast dwudziestu siedmiu ograniczyliśmy znacznie koszty prowadzenia działalności gospodarczej w porównaniu z sytuacją sprzed przyjęcia wielu przepisów prawa UE.
Z drugiej strony, przepisy prawa powinny być jasno określone, zrozumiałe, łatwe w egzekwowaniu i dające się dostosować do zmieniających się okoliczności.
Nie zawsze tak było w przeszłości. Czasem można się było zastanawiać, czy cały ten wysiłek opracowania i egzekwowania przepisów danego aktu prawnego nie był przypadkiem pod pewnymi względami niewspółmierny do korzyści, jakie miały zostać osiągnięte dzięki przyjęciu tego aktu prawnego.
Dlatego jestem skłonny wspierać działania podejmowane przez Komisję Europejską w jej dążeniu do tworzenia lepszych uregulowań prawnych i ich upraszczania, a w szczególności do ustanowienia rady ds. oceny skutków regulacji.
Kwestią o istotnym znaczeniu jest, aby wszystkie instytucje zdawały sobie sprawę z roli, jaką mają do odegrania w tym procesie.
Parlament i Rada mogą perorować o lepszych uregulowaniach prawnych, pod warunkiem, że - kiedy wprowadzane mają być zmiany - rozważone zostaną skutki tych zmian.
Parlament jest również odpowiedzialny za dokonywanie przeglądów i szczegółowych analiz obowiązujących przepisów prawa w celu stwierdzenia, czy przyniosły one zamierzone przez Parlament skutki.
Mamy zwyczaj zadręczania się miesiącami tą lub inną zmianą, ale często nie wkładamy żadnego wysiłku w ustalenie, czy dany akt prawny przyniósł pożądane skutki.
Mam zatem nadzieję, że my jako Parlament zwiększymy nasze wysiłki na rzecz pełnego uczestnictwa w tym procesie.
- (NL) Pani przewodnicząca! Ja także chciałbym rozpocząć od podziękowania wszystkim sprawozdawcom za ich niezwykle interesujące sprawozdania.
To bardzo istotne, że Parlament zwraca wielką uwagę na tę sprawę i całkowicie podzielam zdanie pana komisarza, że wielu obywateli Europy ma wrażanie, jakoby wszystkie złe przepisy prawne powstawały w Brukseli.
Parlamenty krajowe zbyt często twierdzą, że nie mogą temu zapobiec, że to Bruksela je im narzuca.
Musimy zrobić co w naszej mocy, aby jak najszybciej odeprzeć ten zarzut.
Pierwszy raz wypowiadam się w kwestii poruszonej przez Komisję Prawną, a zabieram głos w tej debacie przede wszystkim dlatego, że ten temat bardzo mnie interesuje.
Jestem członkiem Komisji Budżetowej i Komisji Kontroli Budżetowej.
W ubiegłym roku Komisja Budżetowa zatwierdziła przygotowany przeze mnie wniosek dotyczący stworzenia organu, projektu pilotażowego, w celu oceny obciążeń administracyjnych niezależnie od Komisji.
Oznacza to więc, że Parlament uznał, iż ocena wewnętrzna dokonana przez Komisję jest niewystarczająca.
Całkowicie się zgadzam z panem posłem Doornem, że musi istnieć organ poza Komisją, który będzie oceniał skutki przepisów prawnych.
W dalszych działaniach Komisja powinna kierować się tekstem w budżecie, który w międzyczasie został zatwierdzony przez Radę i Parlament.
Komisja Kontroli Budżetowej także przygotowała sprawozdanie, przyjęte przez posiedzenie plenarne w lipcu.
Popierany cel w postaci zmniejszenia o 25% obciążeń administracyjnych i oczywiście - a pan komisarz i pan poseł Doorn także już to potwierdzili - przepisy prawne, które właśnie uchyliliśmy nie mogą wrócić bocznymi drzwiami jako nowe prawodawstwo.
Istotne jest, abyśmy dokonali przeglądu całego prawodawstwa przed 2013 rokiem, aby sprawdzić, czy jest ono zbędne, czy nie.
Komisja powinna publikować regularne sprawozdania lub inne oświadczenia informujące, czego już dokonano.
Działania Komisji oraz środki podjęte w celu zmniejszenia obciążeń administracyjnych powinny być przejrzyste.
Konieczna może okazać się wewnętrzna reorganizacja Komisji.
Na zakończenie mojej wypowiedzi chciałbym podziękować panu komisarzowi Verheugenowi za znakomitą współpracę podległych mu wydziałów podczas opracowywania przeze mnie projektu pilotażowego, który został przyjęty przez wysoką izbę w ubiegłym roku.
w imieniu grupy UEN. - Pani Przewodnicząca! Zabierając głos w debacie poświęconej lepszemu stanowieniu prawa w Unii Europejskiej w imieniu grupy UEN chcę zwrócić uwagę na następujące kwestie.
Po pierwsze, autorzy sprawozdania popierają proces lepszego stanowienia prawa, mający na celu zwiększenie skuteczności, wydajności, spójności i przejrzystości prawa Unii, przy czym proces ten, także moim zdaniem, powinien odbywać się przy spełnieniu następujących warunków:
niezbędne jest w tej sprawie wspólne działanie Rady, Komisji i Parlamentu Europejskiego;
należy prowadzić w tej sprawie szerokie i otwarte konsultacje ze wszystkimi zainteresowanymi stronami, w tym - co chciałbym szczególnie podkreślić - przedsiębiorcami, samorządami i organizacjami pozarządowymi;
należy zwiększać odpowiedzialność organów wspólnotowych za proces stanowienia prawa oraz pogłębiać ogólną przejrzystość tego procesu;
każda ocena prawa zmierzająca do jego uproszczenia musi jednak w równym stopniu brać pod uwagę względy gospodarcze, jak również społeczne, ochrony środowiska i zdrowotne;
wreszcie proces upraszczania prawa nie powinien prowadzić do obniżania standardów zawartych w dotychczasowym dorobku prawnym Unii.

Po drugie, autorzy zwracają także uwagę, że w przygotowywanych przepisach prawnych należy unikać niejasnych i zbędnych wyrażeń, używać języka prostego i zrozumiałego, zachowując jednocześnie precyzję terminologii i pewność prawną, tak aby prawo Unii mogło być zrozumiałe dla blisko już pięciuset milionów obywateli.
Po trzecie, należy z zadowoleniem podkreślić przyjęcie przez wiosenny szczyt Rady Unii w 2007 roku decyzji o zmniejszeniu o 25% obciążeń administracyjnych wynikających z prawa Wspólnoty do roku 2012.
Należy wyrazić tylko nadzieję, że realizacja tego celu będzie bardziej realistyczna niż osiąganie celów strategii lizbońskiej.
Po czwarte, należy również podkreślić, że w sprawozdaniach pojawiły się także propozycje rozwiązań alternatywnych dla wprowadzania nowego prawodawstwa, takie jak samoregulacja czy wzajemne uznawanie przepisów krajowych, a nawet opcja niepodejmowania żadnych działań prawodawczych.
Wszystkie one zasługują na szczególną uwagę w sytuacji olbrzymiej inflacji prawa unijnego.
w imieniu grupy Verts/ALE. - (IT) Panie przewodniczący, panie i panowie! Chciałabym podziękować kolegom za ich ciężką pracę i poruszyć inną sprawę.
Chociaż jest to wysoce polityczna sprawa, jak powiedział pan Verheugen, jest to także sprawa kłopotliwa i często techniczna; radzenie sobie z nią jest szczególnie złożone, zwłaszcza gdy należy zapytać, co określenie "lepsze stanowienie prawa” może w praktyce oznaczać dla obywateli.
Chcę powiedzieć bardzo krótko, że jeśli chodzi o sprawozdania panów posłów Garganiego i Mediny, to moja grupa zgadza się praktycznie ze wszystkim.
Jednak w sprawie alternatyw dla prawodawstwa chciałam wskazać, tak jak to uczynił pan komisarz, na potrzebę wyjaśnienia, że ich zastosowanie jest niezwykle niezadowalające, a chodzi mi tu przede wszystkim o samoregulację i współregulację.
Jak zaznaczył pan poseł Medina, chodzi przede wszystkim, aby skupić się na prawnej i legislacyjnej wartości tych aktów.
Pan poseł Doorn dobrze wie, że ja i moja grupa mamy wątpliwości co do koncepcji skupienia całej naszej uwagi na zasadach pomocniczości i proporcjonalności, czyli na początkowym temacie jego sprawozdania, oraz na kosztach administracyjnych.
Dla nas zagadnienie kosztów administracyjnych jest drobnym problemem w porównaniu do ogólnej zdolności naszych przepisów i instytucji do tworzenia prawodawstwa, które jest zrozumiałe, może być stosowane w uczciwy i zrównoważony sposób, jest jednoznaczne i nie umożliwia rozmaitych interpretacji.
Omawianie tych aspektów jest przynajmniej tak samo ważne jak omawianie kosztów.
Ponadto, jak powiedział już pan poseł Titley, istnienie dużych kosztów administracyjnych jest ewidentnie czymś, co zależy głównie od państw członkowskich, i moim zdaniem na te czynniki nie zwraca się dostatecznej uwagi.
Na przykład, chciałabym się dowiedzieć jednej rzeczy: ile będzie kosztowało, panie komisarzu, wykonanie tego wszystkiego, czego się od pana żąda?
Komisje, sprawozdania, monitorowanie: wszystko to kosztuje, a jeśli naprawdę mamy zacząć tworzyć tę olbrzymią strukturę, musimy wiedzieć, ile to będzie kosztowało.
w imieniu grupy GUE/NGL. - (CS) Pani przewodnicząca, panie komisarzu! Uważam, że bardzo pozytywnym krokiem jest fakt, że razem omawiamy sprawozdania połączone wspólnym tematem tworzenia i przeglądu wtórnego prawa wspólnotowego.
Chciałbym krótko skomentować sprawozdanie autorstwa pana posła Garganiego.
Uważam, że sprawozdanie jest ogólnie bardzo dobre, zalecam zatem Parlamentowi jego przyjęcie.
Całkowicie zgadzam się z wnioskiem, że strategia uproszczenia środowiska regulacyjnego powinna otrzymać priorytet polityczny.
Jednak w tym względzie sądzę, że konieczne jest wzmocnienie roli Parlamentu Europejskiego w procesie legislacyjnym.
Mam tu na myśli fakt, że Parlament powinien mieć taką samą inicjatywę prawodawczą, co Komisja, co niewątpliwie przyniosłoby pozytywny efekt na proces uproszczenia i poprawy jakości środowiska regulacyjnego w Europie.
Chciałbym również zaprezentować moje zastrzeżenia dotyczące celów ustanowionych przez Komisję, zgodnie z którymi nie tylko prawodawstwo wspólnotowe, lecz także krajowe powinno zostać ograniczone o 25% do roku 2012.
Harmonogram uproszczenia na lata 2006-2009 zawiera 43 przeglądy, 12 kodyfikacji, 26 innych środków oraz 8 uchyleń.
Lecz jednocześnie oczekuje się 500 nowych inicjatyw prawodawczych w samej tylko dziedzinie kodyfikacji.
Skłania mnie to do przekonania, że plany Komisji dotyczące ograniczenia wtórnego prawodawstwa wspólnotowego nie są realistyczne.
w imieniu grupy IND/DEM. - (DA) Pani przewodnicząca! Pragnę podziękować Komisji Prawnej oraz sprawozdawcy za dobre sprawozdanie dotyczące "miękkiego prawa” - brzydkiego słowa, które na szczęście nie istnieje w języku duńskim.
Jestem sprawozdawcą z tego samego tematu we Wspólnej Komisji Parlamentarnej Europejskiego Obszaru Gospodarczego i w pełni popieramy wnioski pana posła Mediny Ortegi.
W 2005 r. eksperci Komisji Europejskiej ds. rynku wewnętrznego wydali zalecenie dotyczące ochrony praw autorskich kompozytorów i autorów.
Zostało to skoordynowane z Dyrekcją Generalną ds. Konkurencji, jeśli chodzi o sprawy przeciwko agencjom udzielającym praw.
Duńskie Towarzystwo Praw Autorskich KODA jest stale, od 1973 r., zagrożone wymierzeniem mandatu w wysokości 10% jego obrotów.
Apeluję do pana przewodniczącego Komisji José Manuela Barroso o interwencję w sprawie obrony różnorodności kulturalnej.
Zalecenie i sprawa o nieuczciwą konkurencję są stosowane jak twarde prawo i wywłaszczenie - co stanowi naruszenie prawa UE, ponieważ skutek taki można legalnie osiągnąć jedynie poprzez prawodawstwo.
Niewybrana poprzez głosowanie władza wykonawcza nie może stanowić prawa i stosować wywłaszczenia poprzez zalecenia i sprawy o nieuczciwą konkurencję.
Zamiast tego powinna złożyć wniosek o sporządzenie dyrektywy dotyczącej praw autorskich artystów oraz agencji udzielających praw, zgodnie z wnioskiem zawartym w sprawozdaniu pani poseł Lévai.
Jako wyłonieni w wyborach przedstawiciele obywateli, reprezentujemy konsumentów muzyki, artystów, telewizję, radio oraz wiele małych i średnich przedsiębiorstw, które zarabiają na świadczeniu zróżnicowanych usług kulturalnych.
Odrzucamy prawodawstwo administracyjne, działające na korzyść niewielkiej grupy osób wielonarodowych.
Wyłonieni w wyborach przedstawiciele powinni zawsze być pytani o opinię, zanim Komisja wyda podobne zalecenia.
w imieniu grupy ITS. - (DE) Pani przewodnicząca, oczywiście potrzebujemy mniejszej ilości biurokracji i więcej jasności prawnej, a także niewątpliwie najwyższy czas pozbyć się starych i nieaktualnych rozporządzeń i dyrektyw.
Jeśli weźmiemy na przykład dyrektywę w spawie światła słonecznego, była ona głównie napisana z myślą o ograniczeniu narażenia pracowników na promieniowanie UV, jednak każdy, kto od samego początku odmawia zwykłemu obywatelowi odrobiny zdrowego rozsądku, nie powinien wcale być zaskoczony oskarżeniami o szaleństwo regulacyjne UE i nadmierną biurokrację, o której obecnie świadczy wielka liczba unijnych agencji powstających jak grzyby po deszczu.
Obywatele są bez wątpienia mądrzejsi od poziomu zakładanego przez unijny establishment, zauważają też, że obok zapału regulacyjnego - przysłowiowego szaleństwa regulacyjnego - pojawia się pewien rodzaj szaleństwa deregulacyjnego, szczególnie w odniesieniu do praw i bezpieczeństwa samych obywateli.
A więc, aby nie można było na przykład nikogo oskarżyć o dyskryminację, muzułmanie i inne grupy imigrantów stale otrzymują niemal carte blanche na łamanie prawa, podczas gdy zapotrzebowanie na wykwalifikowanych pracowników spoza UE stawia rynek pracy pod coraz większą presją w celu obchodzenia układów zbiorowych i innych praw socjalnych.
Tego moim zdaniem naprawdę nie można akceptować.
Obywatele są również słusznie zdenerwowani z powodu konstytucji, którą negocjowano za zamkniętymi drzwiami, a niedawno wprowadzono do niej kosmetyczne ulepszenia, a także z powodu niedopuszczania ich do głosu na różnych etapach rozszerzania UE.
Działanie pod hasłem przybliżania UE do obywateli nie może moim zdaniem odwracać uwagi od realnych problemów.
Bruksela musi nauczyć się akceptować sytuację, kiedy obywatele mówią "nie” i musi nauczyć się opierać swoje decyzje na woli ludzi.
Celem musi być federalna Europa kierująca się zasadą pomocniczości, Europa, w której dominuje demokracja, państwo prawa i przejrzystość, Europa, z którą obywatele mogą się wreszcie ponownie utożsamiać.
(SK) Przede wszystkim chciałabym skupić się na potrzebie kodyfikacji.
W Unii Europejskiej istnieje niezliczona liczba rozporządzeń legislacyjnych; dotyczą one szerokiego spektrum relacji społecznych.
Ponieważ rozporządzeń jest tak wiele, tworzą skomplikowany zbiór przepisów, po którym trudno jest się poruszać.
Unijne akty legislacyjne nie są przeznaczone jedynie dla prawników: zwykli obywatele Unii Europejskiej również z nich korzystają.
Istnieje problem, który dotyczy powiązań pomiędzy tymi aktami a krajowymi aktami legislacyjnymi.
Nawet jeśli obywatele Unii Europejskiej sprawdzają dany przepis prawny, często nie mają pojęcia, że istnieją inne akty prawne UE bezpośrednio z nim związane.
Dlatego proponuję szczegółowe zajęcie się kwestią kodyfikacji prawa, tak aby łatwiejsze było wyszukiwanie i praktyczne stosowanie przepisów.
Po drugie, pragnę odnieść się do poprawek złożonych w Parlamencie Europejskim.
Moim zdaniem, "wzbogacanie” oryginalnego tekstu UE poprawkami, które często są nonsensowne, jest niepraktyczne.
Niektóre poprawki nie mają żadnego zasadniczego wpływu na przedmiotowy temat, ponieważ są to zmiany czysto językowe.
Niektóre poprawki poszerzają zakres przyszłego prawa do takiego stopnia, że pojawia się duplikacja prawa, co prowadzi do dezorientacji.
Nie powinno się oferować rozwiązania jednego problemu w kilku aktach wspólnotowych, ponieważ komplikuje to sytuację prawną.
W wyniku tego, po zakończeniu prac Parlamentu Europejskiego, zmieniony akt legislacyjny może często być dwa razy dłuższy niż oryginalny wniosek Komisji; nie przyczynia się to do żadnego uproszczenia ani wyjaśnienia.
Kodyfikacja powinna być oparta na zasadzie skuteczności, wydajności, odpowiedzialności, przejrzystości i kontynuacji.
w imieniu grupy PPE-DE. - (DE) Pani przewodnicząca, panie i panowie! W imieniu mojej grupy pragnę wygłosić jedynie trzy uwagi dotyczące kwestii zasadniczych.
Pierwsza z nich dotyczy oceny wpływu wniosków legislacyjnych.
Zauważam znaczny postęp poczyniony od 1999 r., kiedy to Parlament podjął inicjatywę w tej kwestii, oraz od 2003 r., kiedy to przyjęto porozumienie międzyinstytucjonalne, negocjowane przez naszego przewodniczącego, pana posła Garganiego.
Jednakże, nadal istnieją pewne braki.
Parlament domaga się - co zostało zawarte w wielu rezolucjach - przeprowadzania bardziej niezależnych ocen wpływu wniosków legislacyjnych.
Nie ukrywam, że moim zdaniem powinniśmy myśleć o tym, czy przyjąć model amerykański, polegający na ustanowieniu niezależnej agencji, istniejącej poza Komisją i prowadzącej oceny wpływu prawodawstwa, zgodnie ze standardową procedurą - nie tylko na zlecenie Komisji, lecz także innych instytucji.
Jednakże kolejnym kluczowym argumentem, opartym na naszym doświadczeniu w Komisji Prawnej, jest fakt, że oceny wpływu nie są w praktyce przeprowadzane standardowo w stosunku do każdego wniosku Komisji Europejskiej. Mogę przytoczyć dwa konkretne przykłady z Dyrekcji Generalnej ds.
Sprawiedliwości i jeden z Dyrekcji Generalnej ds. Rynku Wewnętrznego, które zapamiętałem.
Uważam również, że ważne jest, abyśmy poważnie zastanowili się nad możliwością przeprowadzania ocen wpływu również w procedurach komitologii, ponieważ często to właśnie tam narasta biurokracja, w wyniku decyzji w procesie komitologii i towarzyszących im obciążeń.
W odniesieniu do miękkiego prawa, w pełni popieram sprawozdanie pana posła Mediny Ortegi.
W istocie Komisja Prawna coraz częściej odnosi wrażenie, że Komisja Europejska nadużywa instrumentu miękkiego prawa w celu obejścia prawa Parlamentu do współdecyzji.
Komisja, jako organ legislacyjny, nie może podejmować, na wniosek Dyrekcji Generalnej ds. Konkurencji, decyzji, w sprawie których zwraca się o konsultacje do Parlamentu - jednak nie dotyczy to zaleceń odnoszących się do rynku wewnętrznego.
Na zakończenie mojego wystąpienia, chciałbym zwrócić uwagę na kwestię uproszczenia.
Pilnie potrzebujemy porozumienia międzyinstytucjonalnego dotyczącego uproszczenia, na wzór porozumień, jakie zawarliśmy w innych dziedzinach, aby zagwarantować sobie skuteczną procedurę.
Nie chcemy otwierać puszki Pandory i, zamiast uproszczenia, wypracować jeszcze większy bałagan prawny.
Pani Przewodnicząca!
W ostatnich latach, co należy odnotować z zadowoleniem, w coraz większym stopniu Komisja Europejska troszczy się o jakość legislacji Wspólnoty, zarówno o jej przejrzystość i dostępność z jednej strony, jak i skuteczność oraz pozytywny wpływ na obywateli i przedsiębiorczość z drugiej.
Lepsze prawo zwiększa korzyści płynące z nowoczesnej i efektywnej legislacji przy jednoczesnym minimalizowaniu kosztów jego wdrażania.
Komunikat Komisji z 14 listopada ubiegłego roku w sprawie oceny programu lepszego rządzenia w Unii oraz ustanowiony cel zmniejszania obciążeń administracyjnych o 25 procent do roku 2012 stanowi pierwszy istotny krok na drodze do rozwiązania problemu zarówno na szczeblu europejskim, jak i krajowym.
Komunikat ten podkreśla także potrzebę dostarczania przez Radę i Parlament Europejski regularnych ocen wpływu głównych zmian wprowadzanych do wniosków i nadania większego znaczenia propozycjom upraszczania prawa w toku kodyfikacji i uchylaniu nieaktualnych aktów prawnych.
W tym kontekście niezwykle ważnym jest utworzenie specjalnej Rady do spraw oceny wpływu oraz wzmocnienie wdrażania legislacji wspólnotowej poprzez działania o charakterze prewencyjnym prowadzone przez państwa członkowskie już od najwcześniejszych etapów aplikacji prawa wspólnotowego.
Dla Parlamentu Europejskiego w toku dalszych prac na rzecz lepszego prawa kluczowym powinno być przede wszystkim włączenie się zarówno do debaty między instytucjonalnej jak i jako współ-prawodawcy do przyjęcia aktów prawnych wchodzących w zakres takiego procesu.
W tym miejscu należy pokreślić szczególną uwagę nowych zasad komitologii, które wzmacniają kontrolę Parlamentu Europejskiego i Rady nad uprawnieniami wykonawczymi Komisji, przyczyniając się do upraszczania legislacji Wspólnoty.
W kwestii roli Komisji instytucja ta powinna zobowiązywać, a nie tylko wzywać państwa członkowskie do sporządzania tabel korelacji, zwłaszcza w celu ułatwienia sprawdzania procesu transpozycji dyrektyw w każdym z krajów.
Należy także postulować wprowadzenie przez Komisję zrozumiałego i przejrzystego języka do składanych wniosków legislacyjnych przy zachowaniu precyzji terminologii i jasności prawnej.
Pani Przewodnicząca! Lepsze stanowienie prawa ma duże znaczenie dla harmonizacji działań w Unii Europejskiej.
Chciałbym podziękować wszystkim sprawozdawcom za bardzo dobre sprawozdania: Katalinie Lévai, Bertowi Doornowi, Giuseppe Garganiemu, Manuelowi Medinie Ortedze.
W wielu parlamentach krajowych i w naszym występuje tendencja do obejmowania przez regulację prawną jak największej ilości problemów.
W wielu przypadkach wynika to ze sposobu myślenia, że stanowienie przepisu załatwi sprawę.
Przy okazji chcemy uwzględniać wszystkie racje stron, lobbystów, partykularne interesy.
Przepisy prawne stają się mało przejrzyste i dostępne dla obywateli, przedsiębiorstw i administracji.
Stają się dokumentami obszernymi, mało przejrzystymi i trudnymi w transpozycji we wszystkich krajach.
Przy lepszym stanowieniu prawa powinny zostać wykorzystane instrumenty legislacyjne do osiągnięcia celów określonych w traktacie.
Współregulacja i samoregulacja mogą uzupełniać środki legislacyjne, lecz tylko wtedy, gdy metody te oferują ulepszenie w zasięgu równoleżnym lub szerszym niż te, które pozwalają przeprowadzić prawodawstwo.
Nieobejmowanie prawem jak największej ilości zagadnień, lepsza regulacja prawna nie są problemami nowymi, lecz wymagającymi możliwie szybkiego działania.
Ocena skutków legislacyjnych, zachowanie precyzji terminologicznej i pewności prawnej, ograniczanie skrótów i nadmiernie rozbudowanych preambuł powinno przyczynić się do lepszego, bardziej nowoczesnego, racjonalnego i skutecznego prawodawstwa.
Podjęte działania znacznie obniżą koszty administracyjne Parlamentu, stron i wykorzystujących stawiane prawo.
Kolejnym zagadnieniem jest stosowanie "prawa miękkiego”, opartego na praktyce wspólnotowej.
Nie zabezpiecza ono pełnej ochrony prawnej, nie ma mocy wiążącej i budzi zastrzeżenia prawne.
"Prawo miękkie” nie może być substytutem aktu prawnego w dziedzinach, w których Wspólnota dysponuje uprawnieniami prawodawczymi.
Tematy poruszone w opracowaniach mają duże znaczenie praktyczne i wymagają dalszych szybkich działań.
Sukces better regulation w dużym stopniu będzie zależał od Komisji Europejskiej, przy współudziale Parlamentu i Rady.
Pani przewodnicząca, ta wspólna debata dotyczy czterech sprawozdań, sporządzonych rzekomo w celu omówienia kwestii tworzenia lepszych uregulowań prawnych w UE.
Lepsze uregulowania prawne to bez wątpienia oksymoron!
Pomimo wielu słów napisanych i wypowiedzianych na ten temat, sedno całej tej sprawy zostało całkowicie pominięte.
Sprawozdanie pana Doorna zawiera najlepszą ocenę ograniczonego podejścia, jakie przyjęto w odniesieniu do kwestii tworzenia lepszych uregulowań prawnych.
Sprawozdanie to stanowi w końcu, że program działań Komisji Europejskiej mających zmniejszyć obciążenia administracyjne do 2012 r. o 25% "nie może [...] być porównywany z deregulacją, ani prowadzić do zmiany celów polityki i poziomu determinacji cechującego prawodawstwo wspólnotowe”.
Dlatego w żadnym sprawozdaniu nie rozważa się tego, że potrzebne jest zmniejszenie liczby przepisów - a nawet ich brak - w danej dziedzinie.
Ujmując to najprościej, istota tego problemu nie zostanie zrozumiana przez fachowców, ponieważ, jeżeliby pójść takim tokiem rozumowania, to nawet państwa strefy euro musiałyby przyznać to, co wiemy od wielu lat, a mianowicie, że UE nie sprzyja przedsiębiorczości.
Panie przewodniczący, debatując nad kwestią lepszych uregulowań prawnych, powinniśmy najpierw zwrócić uwagę na skalę problemu, o którym tutaj mowa.
Nikt nie wyobraża sobie, że można zarządzać nowoczesną gospodarką bez uregulowań prawnych, ale równocześnie, nadmierna regulacja może przynosić znaczne szkody, na co wskazują dane własne Komisji Europejskiej.
W wywiadzie udzielonym w zaszłym roku dziennikowi Financial Times, wiceprzewodniczący Komisji Europejskiej Günter Verheugen powiedział, że dokonał nowych szacunków kosztów, jakie ponoszą gospodarki UE w związku z obowiązującymi przepisami, i że dają one niewyobrażalną kwotę 600 miliardów euro!
Stanowi to około 5,5% PKB Unii Europejskiej.
Czyż można jednak nie uwzględnić niezaprzeczalnych korzyści handlowych jednolitego rynku?
W tym przypadku możemy także posłużyć się danymi Komisji Europejskiej.
Komisja Europejska szacuje takie korzyści handlowe na 160 miliardów euro rocznie.
Innymi słowy, koszty związane z przestrzeganiem obowiązujących przepisów prawa UE są ponad trzykrotnie większe od korzyści jednolitego rynku.
Unijny system regulacji prawnych powoduje, że wszyscy jesteśmy biedniejsi, a ponadto szkodzi on naszej konkurencyjności w warunkach globalizacji.
Obawiam się, że cała ta mowa o lepszych uregulowaniach prawnych stanowi zaszyfrowany język ukrywający hasło: "więcej tego samego”.
Nie potrzebujemy lepszych uregulowań prawnych. Potrzebujemy mniejszej liczby przepisów prawa.
Mam dla nas praktyczną propozycję: umówmy się, że w trakcie następnej kadencji Parlamentu nie przyjmiemy żadnego nowego aktu prawnego.
Zamiast tego wykorzystajmy pełen potencjał instytucji UE do celów deregulacji.
Dokonajmy analiz skutków regulacji i zasięgnijmy opinii przemysłu, a następnie uchylmy przepisy prawa, które nas pętają.
Dziękuję panu, panie Helmer.
O ile mi wiadomo, kiedy wstawałam dziś rano nadal byłam kobietą!
(EL) Pani przewodnicząca! Chciałbym skupić się na poprawkach, które przedstawiłem Komisji Spraw Konstytucyjnych i które zostały włączone do tekstu opinii tej Komisji na temat stosowania "miękkiego prawa”.
"Miękkie” czy też "liberalne” prawo jest mającą szerokie poparcie, opartą na dialogu formą wspólnej europejskiej polityki regulacyjnej, obejmującą koordynację, współpracę, negocjacje i hierarchię.
Z moich obserwacji wynika przede wszystkim, że instrumenty miękkiego prawa, które nie mają prawnie wiążącego charakteru, lecz wytwarzają jednak pewne pośrednie skutki prawne, okazały się instrumentami odpowiednimi dla regulacji w niektórych obszarach działalności Wspólnoty - oczywiście w ramach traktatów wspólnotowych i na warunkach ustanowionych w tych traktatach.
Jestem również zdania, że instrumenty miękkiego prawa powinno się stosować jako instrumenty przygotowawcze w odniesieniu do wiążących aktów prawnych.
Są one zastępowane, kiedy w życie wchodzą oficjalne akty legislacyjne, przyczyniają się one także do interpretacji i egzekwowania prawodawstwa wspólnotowego.
Jednakże chciałbym podkreślić, że nadmierne wykorzystywanie instrumentów miękkiego prawa sygnalizowałoby przekształcenie jednolitego modelu Wspólnoty Europejskiej w tradycyjną organizację międzynarodową.
Miękkie prawo nie powinno być substytutem w sytuacjach, gdy konieczne jest przyjęcie wiążącego prawa wspólnotowego - oczywiście z zastrzeżeniem zasad pomocniczości i proporcjonalności.
Jak już zauważyłem w jednej z przyjętych poprawek mojego autorstwa, Komisja powinna czynić szczególne wysiłki w celu zapewnienia przejrzystości, widoczności i odpowiedzialności publicznej w procedurze przyjmowania niewiążących aktów wspólnotowych, a także powinna gwarantować częstsze stosowanie oceny wpływu w procesie podejmowania decyzji.
(RO) Pani przewodnicząca, panie komisarzu! Wiosenna Rada Europejska zaproponowała ograniczenie wspólnotowej i krajowej biurokracji o 25% do roku 2012.
Państwa członkowskie powinny opracować plan oszacowania i ograniczenia kosztów administracyjnych, poprzez unikanie nadmiernej regulacji przy transponowaniu prawodawstwa wspólnotowego do prawa krajowego.
Aby zapewnić lepszą regulację, priorytet powinno się nadać wnioskom dotyczącym uproszczenia prawodawstwa, ograniczenia liczby aktów normatywnych i utrzymania jedynie najbardziej koniecznych regulacji.
Powinno się opracowywać nieobowiązkowe instrumenty legislacyjne (miękkiego prawa), we współpracy z instytucjami demokratycznymi; powinno się je stosować bardzo ostrożnie, lecz nie zastępując prawa wspólnotowego, kiedy jest ono wymagane.
W odniesieniu do prawodawstwa, które jest dobrze zrozumiałe i łatwe do stosowania, konieczne jest przeprowadzanie ocen wpływu, zwłaszcza w odniesieniu do wpływu społecznego wniosków legislacyjnych.
Powinno się stosować technologie informacyjne w celu ograniczenia kosztów administracyjnych oraz aby zapewnić przejrzystość procesu stanowienia prawa.
Przyszły traktat europejski umożliwi obywatelom Unii Europejskiej, za pośrednictwem krajowych parlamentów, sprawowanie kontroli przestrzegania zasady pomocniczości w kontekście wniosków legislacyjnych.
Pani Przewodnicząca! Dura lex - sed lex, to jedna z łacińskich maksym, którą z pewnością większość prawników doskonale kojarzy.
Twarde prawo, ale prawo.
Dziś skupiamy się nad miękkim prawem, które wyznacza pewien kierunek, ale nie jest prawnie wiążącym aktem.
Wyraża polityczne deklaracje, rezolucje, deklaracje Rady, konkluzje prezydencji, jednak postanowienia te nie są wiążące.
Może być jednak jednocześnie stosowane przez Trybunał Europejski do interpretacji przepisów.
Jest więc prawem, choć Trybunał mówi, że nawet w odniesieniu do osób, do których jest adresowane, nie ma na celu skutku wiążącego.
W praktyce jednak sądy krajowe zobowiązane są do uwzględnienia zaleceń przy rozwiązywaniu sporów.
Pomagają w interpretacji prawa krajowego, które zostało przyjęte, aby zagwarantować jego stosowanie lub by uzupełnić wiążące przepisy wspólnotowe.
Sprawozdawca bardzo krytycznie analizuje przepisy prawa niemające mocy wiążącej, a w szczególności do uznanego za niewłaściwe ich zastosowanie przez Komisję.
Podkreśla, że w sytuacji gdy Wspólnota posiada władzę ustawodawczą właściwym byłoby przyjęcie aktu przez takie instytucje jak Rada, czy Parlament z uwzględnieniem zasady subsydiarności i proporcjonalności.
Zgadzam się ze sprawozdawcą, że jedynie poprzez przyjęcie przepisów w ramach procedur instytucjonalnych i wymienionych w traktacie, można będzie zagwarantować możliwość egzekwowania i wykonalność prawa.
(SV) Pani przewodnicząca! Jako podstawa współpracy w Unii Europejskiej, państwa członkowskie zawarły szereg traktatów, ustanawiających podstawowe zasady określające, czym UE jest oraz co UE musi robić.
Jest to tak zwane prawo pierwotne, a instytucje UE nie mogą podejmować decyzji, które na nim się nie opierają.
Chciałbym zwrócić uwagę Parlamentu na rezolucję sporządzoną przez sprawozdawcę, pana posła Manuela Medinę Ortegę, w której autor apeluje do Komisji o unikanie wyrażenia "miękkie prawo”.
Jak wiemy, miękkie prawo stanowią dokumenty prawnie niewiążące, przygotowywane przez Komisję w celu objaśnienia dyrektyw w różnych obszarach polityki.
Korzystny, a nie godny ubolewania - jak ujął to pan poseł Ortega - jest fakt, że państwa członkowskie mają prawo głosu w dziedzinach, w których pełna harmonizacja prawa jest jedynie niemożliwym marzeniem federalistów.
Prawo wspólnotowe jest wiążące jedynie w obszarach, gdzie państwa członkowskie same delegowały prawa do podejmowania decyzji Wspólnocie.
Pani Przewodnicząca! Z zadowoleniem przyjąłem fakt, że po raz pierwszy inicjatywy dotyczące uproszczenia prawa zostały ujęte w programie działalności legislacyjnej i prac Komisji na bieżący rok.
Uproszczenie otoczenia regulacyjnego oraz zagwarantowanie jasności, skuteczności prawodawstwa są niezbędnym warunkiem osiągnięcia celu lepszego stanowienia prawa, co ma znaczący wpływ na wysokość wzrostu gospodarczego oraz zatrudnienia, dając tym samym cenny wkład w realizację strategii lizbońskiej.
Nie należy również zapominać, że w wielu przypadkach dotychczasowy model stanowienia prawa wspólnotowego tworzył w społeczeństwach państw członkowskich wizerunek oddalonego aparatu biurokratycznego, niezainteresowanego rozwiązywaniem problemów oraz ułatwianiem życia zwykłym obywatelom, co skrzętnie wykorzystują eurosceptycy.
Oczywiście uproszczenie nie może się tylko odbywać na szczeblu europejskim, ale także na szczeblu krajowym, tak aby korzyści wynikające z uproszczenia wspólnotowego nie zostały zaprzepaszczone wskutek regulacji krajowych.
Zdecydowanie przyłączam się do głosów adresowanych do Komisji Europejskiej, by monitorowała ten proces także na szczeblu krajowym.
Jednakże samo uproszczenie prawa nie gwarantuje nam lepszej jego jakości.
Musimy odpowiedzieć sobie na pytanie, czy "prawo miękkie” stanowi skuteczny instrument w kontekście wspólnotowym.
Jak wszyscy wiemy, dzisiejszy model "prawa miękkiego” nakłada obowiązek transpozycji do systemów narodowych, a to wiąże się nie tylko z wyższymi kosztami, ale także ma poważny wpływ na jasność i skuteczność prawodawstwa na właśnie krajowym poziomie.
Co więcej, stwarza to poważne problemy w orzecznictwie, wydłużając czas oczekiwania powodowany koniecznością kierowania zapytań prejudycjalnych do Europejskiego Trybunału Sprawiedliwości.
Zgadzam się zatem ze stwierdzeniem, że "prawo miękkie” zbyt często stanowi dwuznaczny i nieskuteczny instrument, który może mieć szkodliwy wpływ na prawodawstwo Wspólnoty i na równowagę instytucjonalną, i nie powinno być stosowane jako substytut pożądanego, a nieprzyjmowanego prawa.
Nieodłącznym elementem zapewniającym wysoką jakość i skuteczność prawa wspólnotowego czy krajowego jest efektywny system oceny wpływu aktów prawnych.
Wydaje mi się, że w tej materii jest cały czas wiele do zrobienia i chciałbym podkreślić przy okazji tej debaty, jak ważnym jest, aby instytucja zajmująca się przeprowadzaniem oceny skutków była całkowicie niezależna.
Lepsze stanowienie prawa musi też oznaczać włączenie Parlamentu Europejskiego zarówno do debaty międzyinstytucjonalnej, ale także jako współprawodawcy.
Pani Przewodnicząca! Bardzo cieszy fakt, że zwracamy coraz większą uwagę na jakość porządnego prawodawstwa Wspólnoty Europejskiej.
Legislacja poddawana jest analizie w kontekście jej przejrzystości, dostępności i skuteczności.
Należy jednak zauważyć, że lepsze stanowienie prawa obejmuje wszystkie aspekty procesu legislacyjnego, zaczynając od początkowej koncepcji do jej wdrażania i egzekwowania.
Dlatego mówiąc o lepszej regulacji, musimy przyjrzeć się również każdemu ze szczebli administracyjnych.
Nie można pozwolić na zbędne rozrastanie się aparatu administracyjnego i wszelkich obciążeń z tym związanych.
Dotyczy to nie tylko administracji europejskiej, ale także tej działającej na poziomie krajów członkowskich.
Zatem zarówno Unia Europejska, jak i państwa członkowskie, powinny zapoczątkować ambitną strategię zmniejszenia obciążeń administracyjnych, mając na uwadze, że obciążenia te biorą swój początek zarówno w prawodawstwie europejskim jak i krajowym.
Natomiast państwa członkowskie powinny tworzyć i wprowadzać mechanizmy i programy upraszczające działania administracyjne oraz zapewnić bardziej systematyczną ocenę skutków gospodarczych i społecznych stosowania prawa wspólnotowego.
w imieniu grupy ALDE. - Panie przewodniczący, nie spodziewałam się, że będę mogła wygłosić to przemówienie. Myślałam, że będę musiała przesłać je panu później, ale bardzo chciałam wziąć udział w tej debacie w imieniu mojej grupy.
Omawiane tutaj cztery sprawozdania są bez wątpienia bardzo ważne w kwestii lepszego stanowienia prawa.
Choć robię to rzadko, muszę przyznać, że do pewnego stopnia solidaryzuję się z moimi kolegami reprezentującymi w Parlamencie prawicę, kiedy twierdzą, że cztery sprawozdania w sprawie lepszego stanowienia prawa przypominają trochę "wielki hit kinowy”, nieprawdaż?
Czyżbyśmy nie mogli po prostu sporządzić jednego, jasno sformułowanego, zwykłego sprawozdania?
Chciałabym ograniczyć moje uwagi do kwestii miękkiego prawa i sprawozdania pana Mediny Ortegi.
Miękkie prawo stanowi problem.
Stosowanie miękkiego prawa może być bardzo przydatnym procesem, ale może także prowadzić do nieostrości i niejednoznaczności oraz przysparzać trudności.
W swoim sprawozdaniu pan Medina Ortega stara się stawiać sprawę jasno i pochwalam to. Jednak wśród prawodawców obecne będzie zawsze pragnienie, aby zamiast przepisów prawa stosować rzekomo alternatywne metody regulacyjne.
Musimy przyznać, że państwo nie może zajmować się wszystkim, ale jeżeli to przyznamy, to musimy także stawiać jasno sprawę zagrożeń związanych ze stosowaniem miękkiego prawa.
Po pierwsze, jak stwierdziło to już wielu moich kolegów na forum Komisji Prawnej, z miękkim prawem związana jest skłonność do pomijania prawodawcy, pomijania Parlamentu, omijania procedur demokratycznych, a to jest całkowicie nie do zaakceptowania.
Musimy być tego świadomi i pewni, że takie przypadki nie będą miały miejsca.
Widzieliśmy już jeden bardzo wyraźny przykład bardzo ważnego projektu związanego z europejskim prawem o zobowiązaniach umownych, który bez wątpienia powinien być przedmiotem wielu politycznych dyskusji, ale ze względu na sposób, w jaki się nim zajmowano, został nam przedłożony jako instrument miękkiego prawa.
Stosowanie miękkiego prawa, alternatywnych metod wymierzania sprawiedliwości lub dostępu do wymiaru sprawiedliwości wiąże się z kolejnymi trudnościami.
Jeżeli stosujemy alternatywne metody - mówimy często o alternatywnych systemach rozstrzygania sporów na szczeblu europejskim - nie znajdują one wsparcia w strukturach państwowych.
Niedawno jeden z mieszkańców mojego okręgu wyborczego wrócił z wakacji w innym państwie członkowskim UE.
Osoba ta poniosła straty w związku z wynajmem samochodu i była zmuszona skorzystać z alternatywnego systemu, a firma zajmująca się wynajmem samochodów odmówiła udziału w poniesionych przez nią kosztach.
To właśnie w takich sytuacjach miękkie systemy nieznajdujące wsparcia w obowiązujących przepisach prawa zawodzą naszych obywateli i nie umożliwiają wymierzania sprawiedliwości.
Jeżeli chcemy Unii Europejskiej, która jest w stanie wymierzać sprawiedliwość poprzez zarówno przyjmowane przez nas przepisy prawa, jak i sposób, w jaki dostępny jest wymiar sprawiedliwości za pośrednictwem sądów, musimy zachować należytą ostrożność w stosowaniu miękkiego prawa i zapewnić, że takie prawo znajduje wsparcie w strukturach państwa.
wiceprzewodniczący Komisji Europejskiej. - (DE) Panie przewodniczący, panie i panowie! Jestem niezmiernie wdzięczny za wypracowanie szerokiego konsensusu, jaki wyłonił się z tej debaty, jednak chciałbym wyjaśnić kilka kwestii.
Po pierwsze, lepsze stanowienie prawa to nie to samo, co deregulacja.
Muszę zaznaczyć to bardzo stanowczo.
Nie mamy do czynienia z Komisją Deregulacyjną: jak powiedziałem, europejska integracja jest oparta na prawie, a nie na znoszeniu prawa.
Lepsze stanowienie prawa znaczy dokładnie to, na co wskazuje sama nazwa: celem takiego działania jest poprawa stanowienia prawa oraz unowocześnienie go, uproszczenie, zwiększenie przejrzystości, a przede wszystkim dopilnowanie, by prawo w większym stopniu stanowiło odpowiedź na potrzeby małych i średnich przedsiębiorstw.
Często obciążamy MŚP takimi samymi obowiązkami, co duże korporacje, a jest to niesprawiedliwe.
W szczególności chciałbym potwierdzić to, co właśnie powiedziała pani poseł Frassoni: nie chodzi o obniżanie standardów.
Jeśli przyjrzymy się wielu inicjatywom zaproponowanym jak dotąd przez Komisję, przekonamy się, że w ani jednym przypadku Komisja nie zawnioskowała o obniżenie standardu czy o osłabienie poziomu integracji europejskiej, jaki dotychczas osiągnięto.
Celem jest zawsze jedynie realizacja priorytetów, które państwo - Parlament Europejski - uważają za politycznie niezbędne, lecz powinno się je realizować przy zastosowaniu prostszych, bardziej aktualnych i tańszych środków.
Chciałbym wyraźnie to stwierdzić.
Wydaje się, że statystyki powodują znaczne zamieszanie Naprawdę mnie to dziwi.
Proszę mi pozwolić to wyjaśnić.
W odniesieniu do uproszczenia, jest to trwający program, który jest stale ulepszany.
Komisja pracuje obecnie nad 143 inicjatywami dotyczącymi uproszczenia, z których około połowa została już przyjęta; przyjęto już 67 inicjatyw.
Obejmują one oczywiście znaczną liczbę podstawowych aktów, podlegających dalszej regulacji.
A zatem, jeśli mówimy, że mamy 143 inicjatywy dotyczące uproszczenia, oznacza to, że w grę wchodzi kilka tysięcy aktów prawnych.
Cel w tym zakresie jest taki, jak to opisałem: przegląd istniejących przepisów i stwierdzenie, czy są one na chwilę obecną nadal odpowiednie.
Nie ulega wątpliwości, że przecież po około 50 latach trwania procesu integracji europejskiej, należy takie działania podjąć.
Koszty to odrębna kwestia.
Częste powtarzanie przez pana posła Helmera jego twierdzeń nie oznacza, że są one prawidłowe.
Przypuszczam, że pan poseł nie jest obecny, ale chciałbym to raz na zawsze wyjaśnić.
Obciążenia administracyjne spółek określa się jako koszty ponoszone przez przedsiębiorstwa europejskie w wyniku prowadzenia przez nie księgowości, oraz wypełniania obowiązków statystycznych i informacyjnych, jak też w wyniku stosowania europejskiego, krajowego czy regionalnego prawa.
Wynoszą one łącznie do 3,5% europejskiego produktu krajowego brutto, chociaż obejmuje to wszystkie trzy szczeble: europejski, krajowy i regionalny.
Mamy już wyszczególnienie tego, na jakim etapie koszty te powstają: około 35% kosztów przypisuje się bezpośrednio europejskiemu prawodawstwu, 15% pochodzi z transpozycji prawodawstwa europejskiego do prawodawstwa krajowego, natomiast pozostała część - 50% - powstaje wyłącznie na szczeblu krajowym.
Oczywiście błędem byłoby twierdzić, jak to robi pan poseł Helmer, że UE kosztuje gospodarkę 350 mld EUR oraz że rynek wewnętrzny nie przynosi tak wielu korzyści, a więc koszt unijnych regulacji przekracza korzyści, jakie daje jednolity rynek.
Z całym szacunkiem - to manipulacja, bazująca na ludzkiej niewiedzy; nieuwzględniająca faktu, że, na przykład, gdyby nie było prawa unijnego, pozostałoby prawo krajowe, nawet w Wielkiej Brytanii, które, jak wiemy, jest dosyć rozbudowane.
Z pewnością byłoby to droższym rozwiązaniem.
Proszę mi pozwolić na przytoczenie jednego przykładu na to, jak duży zakres potencjalnego masowego uproszczenia i oszczędności oferuje europejskie prawodawstwo.
Mieliśmy w Europie 1 400 różnych technicznych aktów prawnych dotyczących systemów bezprzewodowych w 27 państwach członkowskich.
Oznacza to, że brytyjskie przedsiębiorstwo, produkujące konkretne systemy bezprzewodowe musiało znać 1 400 krajowych aktów prawnych.
Zgodnie z wnioskiem Komisji, Parlament w tej kadencji przyjął prawo, które uprościło te 1 400 przepisów i zastąpiło je jednym aktem prawnym.
Mogą państwo sobie dokładnie wyobrazić oszczędności, jakie dzięki temu poczyniły przedsiębiorstwa, natomiast ogólny komunikat jest wyraźny.
Ograniczenie w wysokości 25% procent jest całkowicie do osiągnięcia.
W przedmiotowym wniosku przedstawiliśmy 10 sprawnych działań, aby pokazać, że, formalnie rzecz ujmując, jest to dosyć proste do osiągnięcia.
Muszą państwo jedynie dokonać przeglądu istniejących przepisów, aby dowiedzieć się, jakie istnieją obowiązki statystyczne, informacyjne i w zakresie księgowości oraz czy wciąż faktycznie są one potrzebne aż w takim zakresie, biorąc pod uwagę obecną praktykę.
W wielu przypadkach uznajemy, że nie są one wcale konieczne w obecnie obowiązującym zakresie, albo też, że nowoczesne technologie informacyjne i komunikacyjne bardzo ułatwiają wywiązywanie się z takich obowiązków.
Osiągniemy cel 25-procentowy i doprowadzi to do zwiększenia wydajności europejskiej gospodarki, w wysokości 1,5% PKB.
Oczywiście istnieje również wymiar makroekonomiczny takiej sytuacji, ponieważ w Unii Europejskiej nie ma wielu programów gospodarczych, które przynoszą korzyści w wysokości 1,5%.
Chciałbym tylko powiedzieć na koniec, że jeśli wszystko się powiedzie, osiągniemy również bardzo wysoki skutek w postaci wzrostu, jeżeli nowa współpraca transatlantycka - zlikwidowanie barier w handlu transatlantyckim - zostanie pomyślnie ostatecznie wdrożona.
Uznaliśmy, że należało dostarczyć państwu takie wyjaśnienie, abyśmy wiedzieli, o czym dyskutujemy.
Podkreślam wszystko, co zostało powiedziane na temat ocen wpływu.
Jest to najważniejsza kwestia, a stanowisko Komisji jest następujące: nie przedstawiać nowych wniosków bez obszernej oceny wpływu oraz nie przedstawiać nowych wniosków bez oceny wpływu, która została zbadana przez Radę ds. Oceny Wpływu.
Jeśli zasada taka jest czasami łamana, Parlament Europejski ma moim zdaniem absolutne prawo, jeśli nie obowiązek, aby zwrócić na taki przypadek uwagę i odnieść się do niego krytycznie.
Bez oceny wpływu, prawodawca nie może oceniać praktycznych skutków jego działania.
Nawet jeśli ocena wpływu wskaże, że nowy wniosek będzie się wiązał z kosztami dla gospodarki czy dla obywateli, nie oznacza to koniecznie, że dany środek zostanie odłożony na półkę, ponieważ istnieją względy ważniejsze niż koszty.
Jeśli kwestia dotyczy ochrony naszego środowiska, walki ze zmianami klimatu, ograniczania zależności od paliw kopalnych czy promowania zdrowia naszych obywateli, nie chodzi o koszty.
W takich przypadkach musimy robić to, co konieczne.
Niemniej jednak Komisja czuje się zobowiązana do pełnego informowania Parlamentu o społecznych, środowiskowych i gospodarczych konsekwencjach każdego nowego wniosku.
Dlatego ocena wpływu jest tak ważna.
Bardzo uważnie przeanalizujemy propozycje, jakie tutaj dzisiaj padły.
Najważniejszą kwestią poruszoną kilka razy w tej debacie jest argument, który ja również w pełni popieram: to wszystko może odnieść skutek, jedynie jeśli będzie realizowane jako projekt wspólnotowy.
Nie odniesiemy sukcesu, jeśli uznamy takie działanie za konflikt pomiędzy instytucjami.
Uda się zrealizować nasze zamierzenia, jeżeli wszystkie trzy instytucje - Parlament, Rada i Komisja - wspólnie udzielą im poparcia i uczynią z nich swój priorytet.
To jedyna droga, aby nasze wysiłki zakończyły się powodzeniem.
Zamykam debatę.
Głosowanie odbędzie się we wtorek, 4 września 2007 r.
Sprawozdanie z działalnosci EURES: w kierunku jednolitego rynku pracy (debata)
Kolejnym punktem porządku dziennego jest debata nad pytaniem ustnym do Komisji dotyczącym sprawozdania z działalności Europejskich Służb ds. Zatrudnienia w latach 2004-2005: w kierunku jednolitego europejskiego rynku pracy, skierowanym przez Jana Anderssona w imieniu Komisji Zatrudnienia i Spraw Socjalnych (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007).
autor. - (SV) Panie przewodniczący! Wcześniej rozmawialiśmy o znaczeniu mobilności dla wzrostu i zatrudnienia w Europie.
Następnie dyskutowaliśmy o mobilności pracowników, którzy podejmują dalsze szkolenia, szukają nowej pracy we własnym kraju, zmieniają zawody w drodze dalszych szkoleń, oraz o mobilności geograficznej w granicach jednego kraju, jak też o mobilności transgranicznej.
Jeśli spojrzymy na Europę, zrozumiemy, że są to czynniki istotne dla wzrostu.
Niektóre kraje mające najwyższą mobilność osiągają również najwyższe współczynniki wzrostu i zatrudnienia w Europie.
To bardzo istotne.
Jak wygląda sytuacja w Europie?
Cóż, sytuacja różni się dosyć znacznie w zależności od kraju, lecz jednocześnie zauważamy poprawę.
W ostatnich latach zaobserwowaliśmy poprawę.
Pochodzę z regionu przygranicznego, położonego pomiędzy dwoma krajami skandynawskimi, gdzie, co muszę zaznaczyć, mobilność nie była wysoka, ale znacznie zwiększyła się w ostatnich latach.
Ze względu na wzrost i zatrudnienie, fakt, że ludzie mieszkający po jednej stronie granicy państwowej mogą przenieść się na drugą jej stronę, ma istotne znaczenie.
Być może nie mogą oni znaleźć pracy w swoim kraju, a znajdują ją za granicą.
Przyczynia się to do podniesienia współczynnika wzrostu w całym regionie i ma pozytywny skutek długoterminowy.
Istnieją również liczne przeszkody.
Widziałem je w tej pracy.
Istnieją przeszkody w poszczególnych systemach zabezpieczenia społecznego, w podatkach itd., są też przeszkody spowodowane brakiem informacji.
W odniesieniu do informacji na ten temat, prowadzimy współpracę służb zatrudnienia, współpracę EURES.
Rozwijała się ona w ostatnich latach.
Częściowo dzięki specjalnym limitom, ale prawdopodobnie przede wszystkim poprzez portal, do którego mają dostęp indywidualni obywatele i gdzie mogą znaleźć informacje na temat dostępnego zatrudnienia oraz na temat sytuacji zabezpieczenia społecznego.
Jak wygląda kwestia podatków?
Co muszę zrobić, jeżeli chcę przekroczyć granicę?
W najnowszym budżecie Parlament Europejski przegłosował zwiększenie o 2 miliony EUR środków przeznaczonych na współpracę EURES.
Dlatego składamy pytanie ustne oraz rezolucję.
Zauważamy, że istnieje szereg potrzeb, jakie trzeba spełnić, aby dalej zwiększać mobilność.
W naszym pytaniu ustnym skupiliśmy się na osobach z krajów trzecich.
Wybiega ono w przyszłość.
Wiemy, że Europa potrzebuje większej liczby pracowników, zwłaszcza obywateli krajów trzecich.
Osoby takie już u nas pracują, ale powinniśmy rozszerzyć naszą współpracę - zwłaszcza z krajami sąsiadującymi, objętymi współpracą sąsiedzką - i stworzyć im większe możliwości uzyskania istotnych informacji dotyczących zatrudnienia, systemów zabezpieczenia społecznego i podatków.
Druga część dotyczy pracowników sezonowych.
Pracownicy sezonowi od dawna przyjeżdżają do Unii, ale również oni potrzebują lepszej informacji w zakresie zatrudnienia, korzyści socjalnych i obowiązujących zasad.
Można ją uzyskać poprzez portal EURES.
Wreszcie, chciałbym także zadać pytanie, czy Komisja ma pomysły dotyczące poprawy mobilności w innych aspektach.
Odbyliśmy szeroką dyskusję dotyczącą zasad i mobilności pomiędzy nowymi a starymi państwami członkowskimi.
Nadal szereg państw UE stosuje przepisy przejściowe.
Mam nadzieję, że okres ten będzie jak najkrótszy oraz że niebawem będziemy mogli w pełni korzystać ze swobodnej mobilności i znikną wszystkie przepisy przejściowe.
Istotne jest również, abyśmy mogli rozejrzeć się i zobaczyć, jak będzie wyglądała sytuacja w przypadku większej mobilności w krajach, które nie stosowały środków przejściowych, ponieważ mobilność nie jest tam szczególnie wysoka.
Mobilność nie jest wysoka, a prawdopodobnie istnieją ogólne powody, aby usprawnić informację.
Jeśli przepisy przejściowe znikną, musimy również poprawić informowanie indywidualnych pracowników o wolnych miejscach pracy oraz o tym, jakie są wymagania, jaki należy wnieść wkład, jeśli chodzi o zabezpieczenie społeczne, podatki i tak dalej.
To pytania, jakie musimy zadać Komisji.
Wiem, że Komisja ma takie same cele, co Parlament Europejski, ale co Komisja planuje zrobić?
komisarz. - (CS) Panie przewodniczący, panie i panowie! Zanim odpowiem na postawione mi pytania, pragnę przypomnieć państwu, na czym polega system EURES.
Jest to system, system wyjątkowy, którego wielką zaletą jest połączenie sieci składającej się z ponad 800 wykwalifikowanych doradców ze skutecznym portalem, ułatwiającym dostęp do danych i interaktywną ich wymianę.
Od roku 2006 portal EURES oferował łatwy dostęp do wszystkich ofert pracy w Unii Europejskiej, jak też do krajowych publicznych służb zatrudnienia w krajach należących do Europejskiego Obszaru Gospodarczego w 25 językach europejskich.
Portal gwarantuje dostęp do średnio ponad 1 200 000 ofert.
Jednocześnie doradcy EURES z jednej strony pomagają pracownikom i ich rodzinom, którzy planują skorzystanie z możliwości oferowanych przez mobilność.
Teraz przejdę do odpowiadania na poszczególne pytania zadane przez pana posła.
Zacznę od pierwszego pytania dotyczącego możliwości rozszerzenia systemu EURES na obywateli krajów trzecich.
Jak państwo wiedzą, EURES został wprowadzony do dyspozycji obywateli Europejskiego Obszaru Gospodarczego, aby pomóc im w znalezieniu pracy poza ich krajami ojczystymi, a tym samym zwiększyć mobilność.
Obecnie Komisja planuje udostępnienie systemu EURES również pracownikom z innych krajów: nie tylko wyjdziemy naprzeciw ich oczekiwaniom, ale także przyniesiemy korzyści samej Unii.
Mając na względzie starzejącą się populację i spadek demograficzny w Europie, musimy przygotować się na niedostatki europejskiej siły roboczej w przyszłości, które dotkną kluczowe sektory gospodarki oraz nasz styl życia.
Oprócz tego, system EURES może również przyczynić się do opracowania bardziej globalnego rozwiązania problemu migracji z krajów trzecich.
W wyniku tego, dodano nowy kierunek do ogólnych celów systemu EURES na lata 2007-2010, który dotyczy możliwości rozszerzenia zakresu informacji dostępnej za pośrednictwem portalu EURES, aby wyjść naprzeciw potrzebom pracowników z krajów trzecich.
W następstwie planu działania Komisji dotyczącego legalnej migracji, pragniemy obecnie szczegółowo przeanalizować możliwości rozszerzenia systemu EURES w tym kierunku.
Na początkowym etapie moglibyśmy rozważyć uzupełnienie istniejących sekcji oferujących informacje o "warunkach życia i pracy” o informacje dostosowane do potrzeb obywateli z krajów trzecich, którzy chcą wejść na rynek europejski, oraz dostarczyć takie informacje również w językach tych krajów.
Drugie pytanie dotyczy włączenia sezonowych i krótkoterminowych, tymczasowych ofert pracy do systemu EURES.
Prawdą jest, że wstępne analizy, które przeprowadziliśmy dla systemu EURES, nie określały potrzeby i wielkości zapotrzebowania na krótkoterminowe oferty pracy za granicą.
Statystyki, jakimi dysponujemy, obejmowały jedynie minimalny okres jednego roku, nie uwzględniono zapotrzebowania na pracę sezonową lub praktyki zawodowe i staże.
Jednakże, w następstwie zaleceń Parlamentu Europejskiego dotyczących zwiększenia budżetu na system EURES w 2007 r., przeprowadzono badania w ramach systemu w celu określenia potrzeby i wykonalności wprowadzenia takiej usługi.
Reakcja szeregu krajów była bardzo pozytywna.
Niektórzy partnerzy mieli już do czynienia z usługą tego typu w branży turystycznej, budownictwa i rolnictwa.
W przyszłości, w miarę opracowywania planów dalszego rozwoju systemu EURES, automatycznie będzie brana pod uwagę możliwość rozszerzenia tej usługi.
W odniesieniu do trzeciego pytania, Komisja również jest zdania, że zarówno mobilność zawodowa, jak i geograficzna, może odegrać pozytywną rolę w poprawie funkcjonowania europejskiego rynku pracy, a zatem ważne jest wspieranie i zwiększanie takiej mobilności.
Komisja opracowuje w związku z tym plan działania, oparty na wynikach Europejskiego Roku Mobilności Pracowników 2006, który to plan ma na celu zwiększenie mobilności na europejskim rynku pracy oraz wyeliminowanie głównych przeszkód dla jej dalszego rozwoju.
Ten plan działania będzie promował wzmocnienie roli systemu EURES, czyniąc z niego główny instrument wspierania mobilności pracowników w całej Unii Europejskiej oraz zwiększając wiedzę o nim.
Plan będzie miał trzy główne cele:
1. zwiększenie strategicznego wymiaru systemu EURES poprzez wzmocnienie jego potencjału analitycznego w odniesieniu do przepływów pracowników i zmian mobilności na europejskim rynku pracy;
2. podniesienie jakości usług oferowanych przez EURES, poprzez zaoferowanie pracownikom mobilnym i ich rodzinom bardziej wszechstronnych usług;
3. rozszerzenie zakresu działania systemu poprzez zwiększenie powiązań z innymi dostawcami podobnych usług - lub z sektorem prywatnym - oraz stopniowe otwieranie usług systemu na pracowników z innych części świata, jak już wspomniałem w odpowiedzi na pierwsze pytanie.
Czwarte, ostatnie, pytanie dotyczy transgranicznych projektów systemu EURES i ich roli w pomaganiu państwom członkowskim w eliminacji środków przejściowych.
Zajmowanie się konkretnymi problemami, które pojawiają się w stosunkach transgranicznych, zawsze było ważnym priorytetem dla EURES-u.
Mamy obecnie aż 20 projektów współpracy transgranicznej, najnowsze z nich dotyczą współpracy Czech i Niemiec oraz Słowacji i Węgier.
Poza tym, obecnie prowadzonych jest 14 analiz wykonalności, mających na celu wskazanie nowych projektów i usług, czy to pomiędzy "nowymi” państwami członkowskimi, czy też pomiędzy "nowymi” a "starymi” państwami członkowskimi.
Jednakże, panie i panowie, uważam, że nadszedł czas, aby porzucić koncepcję "starych” o "nowych” państw: w pewnym sensie Hiszpania jest niewątpliwie nowym państwem, podobnie jak Grecja itd.
Zastanawiam się, jak długo jeszcze będziemy używać takiej klasyfikacji w odniesieniu do równoprawnych państw członkowskich Unii Europejskiej.
Tak czy inaczej, prowadzonych jest 14 analiz wykonalności, aby wskazać nowe projekty.
Są to projekty praktyczne, zaprojektowane w celu ułatwienia obywatelom - pracodawcom oraz pracownikom transgranicznym - codziennego życia.
Do partnerów można by zaliczyć związki zawodowe, organizacje zrzeszające pracodawców, publiczne służby zatrudnienia na szczeblu lokalnym i regionalnym.
Mamy nadzieję, że dzięki tym projektom ułatwimy wymianę pracowników pomiędzy krajami partnerskimi i zachęcimy je do podjęcia koniecznych kroków w zakresie środków przejściowych.
Panie i panowie! Chciałbym zakończyć, wskazując na kolejny istotny aspekt pracy EURES-u, czyli na ograniczenie możliwości dumpingu socjalnego.
Bez wątpienia osoby, które są dobrze poinformowane w momencie przyjazdu do innego kraju, są w o wiele lepszej sytuacji niż osoby, które nie posiadają niezbędnych informacji.
Również pod tym względem EURES jest wyjątkowym i bardzo skutecznym narzędziem.
w imieniu grupy PPE-DE. - Panie przewodniczący, na wstępie chciałbym powiedzieć, że uwagi mojego kolegi zasiadającego w ławach opozycji, pana Anderssona, uważam zasadniczo za słuszne, ale proszę, aby nie uważać tego za precedens dla kolejnych okazji.
Warto odnotować, że niniejsza rezolucja cieszyła się sporym wsparciem na forum komisji.
Nasza grupa nie wnosi żadnego wniosku dotyczącego zmian do tej rezolucji i mam nadzieję, że koledzy z wszystkich partii politycznych i wszystkich narodowości udzielą wsparcia idei, którą warto wesprzeć, tzn., że UE jest dla ludzi i ma zapewniać więcej możliwości większej ich liczbie, a w realizacji tego celu szczególną rolę może odegrać EURES.
Chciałbym jednak zadać dwa dodatkowe pytania, na które Komisarz mógłby odpowiedzieć w swoich uwagach dodatkowych lub na piśmie.
Pytania te dotyczą dwóch pomniejszych kwestii, ale miejmy nadzieję, że nie są one bez znaczenia.
Pierwsza z nich dotyczy korzystania z portalu.
Kiedy wyszukamy wyrażenie: "mobilność zawodowa w Europie”, automatycznie pojawia się portal EURES, który jest bardzo dobrym portalem, umożliwiającym łatwą nawigację.
Jednakże pojawienie się tego portalu uzależnione jest od wpisania odpowiedniego wyrażenia: "mobilność zawodowa”.
Jeżeli po prostu wpisze się "miejsca pracy w Europie” pojawi się cała lista innych portali, takich jak Eurojobs, Jobpilot, Topjobs, Careers in Europe itp.
Może portale te są wartościowe, ale sprawą o zasadniczym znaczeniu jest odnalezienie portalu EURES.
Dlatego moje pytanie brzmi: czy można coś jeszcze zrobić, aby zapewnić, że portal EURES będzie o wiele bardziej dostępny dla osób, które nie koniecznie korzystają najpierw z centrów pośrednictwa pracy, ale chcą po prostu same skorzystać z zasobów dostępnych w Internecie.
Moja druga kwestia dotyczy tego, że jeden z elementów portalu EURES, który także doceniam, to podportal dotyczący kształcenia ustawicznego i z kolei portal stanowiący jeden z elementów tego podporalu - PLOTEUS.
Portal PLOTEUS zaintrygował mnie, ponieważ jest to portal dotyczący możliwości kształcenia się w całej przestrzeni, o czym wcześniej - tak jak pewnie moi koledzy - nie wiedziałem.
To jest dopiero wielkie przedsięwzięcie, nie tylko w całej Europie, ale także w całej przestrzeni!
Zastanawiałem się nad tym, bo choć wiele kwestii dotyczących mobilności związanych jest z zapewnianiem naszym przyjaciołom i kolegom z krajów Europy Środkowo-Wschodniej możliwości przeprowadzenia się do któregoś z krajów Europy Zachodniej uważam, że więcej uwagi należałoby poświęcać możliwościom przeprowadzania się z krajów Europy Zachodniej do krajów Europy Środkowo-Wschodniej.
Jedną z przeszkód - I mówię to wyraźnie jako Anglik - jest brak znajomości języków obcych i elastyczności językowej, a wszelki wkład, jaki portal PLOTEUS może wnieść we wspieranie nauki języków obcych stanowi - i mam nadzieję, że komisarz zgodzi się ze mną - bardzo ważny aspekt mobilności zawodowej.
W obydwu tych sprawach dotyczących projektu PLOTEUS i dostępu do Internetu chcę powiedzieć, że oczywiście rozważajmy możliwości w przestrzeni, ale wróćmy na ziemię i doprowadźmy do tego, aby ten portal służył częściej większej liczbie osób borykających się z rzeczywistymi problemami.
w imieniu grupy PSE. - Panie przewodniczący, portal EURES stwarza olbrzymie możliwości, ale wiele z nich pozostaje nadal niewykorzystanych.
Portal ten ciągle boryka się z pewnymi ograniczeniami.
Według nas portal EURES powinien stanowić centrum kompleksowej obsługi, sprzyjające geograficznej i zawodowej mobilności pracowników, ale powinniśmy być szczerzy, akceptując, że pozostaje jeszcze wiele do zrobienia zanim ten cel zostanie w pełni osiągnięty.
Utworzenie takiego centrum kompleksowej obsługi powinno przecież być możliwe w tych elektronicznie zaawansowanych czasach.
Pracownicy planujący przeprowadzkę do innych państw członkowskich UE w poszukiwaniu pracy potrzebują dostępu do szczegółowych i zlokalizowanych informacji, które dawałyby im wiarę w sens przeprowadzki ze swoimi rodzinami; taka szczegółowość powinna zapewniać możliwość zdobycia informacji umożliwiających znalezienie szkoły w danej miejscowości, ocenę poziomu nauki w tej szkole, liczbę uczniów i liczbę wolnych miejsc.
To samo dotyczy ochrony zdrowia, zakwaterowania i całego szeregu innych kwestii.
Portal EURES umożliwia dostęp do informacji dotyczących tych kwestii pod odpowiednimi hasłami, ale są to informacje o znacznym stopniu ogólności, umożliwiające jedynie stworzenie sobie wycinkowego obrazu sytuacji panującej w tym zakresie w danym kraju.
Wprowadzenie do tego portalu szczegółowych i zlokalizowanych informacji mogłoby się wydawać wielkim wyzwaniem, ale niekoniecznie tak musi być w tym przypadku.
Wiele takich szczegółowych informacji jest już dostępnych poprzez witryny internetowe władz lokalnych, organów służby zdrowia, lokalnych organów szkolnictwa i organów administracji rządowej.
Odnośniki do takich witryn można umieścić w portalu EURES, aby jego użytkownicy potrzebujący bardziej szczegółowych informacji mogli łatwo znaleźć te witryny.
Informacje udostępniane na szczeblu lokalnym są coraz częściej dostępne również w kilku wersjach językowych.
Przykładowo, w mojej okolicy mamy wszystko- od informacji dotyczących tego, jak zarejestrować się jako wyborca, po znalezienie zakwaterowania - po polsku i w kilku innych językach obcych.
Na koniec chciałbym powiedzieć, że takie informacje są często dostępne również w kilku językach państw trzecich, co jest związane z kwestią podniesioną przez komisarza.
Napływ emigrantów z krajów trzecich nie jest rozwiązaniem trudności, jakie zmiany demograficzne stwarzają UE, ale może się do tego przyczynić.
Z zadowoleniem przyjąłem zatem to, co komisarz powiedział na temat planów rozwoju portalu EURES, tak aby portal ten stanowił istotny element tego procesu.
w imieniu grupy ALDE. - (LT) Swobodny przepływ pracowników jest jednym z czterech warunków niezbędnych do istnienia i skutecznego funkcjonowania jednolitego rynku UE.
Jednolity rynek pracy, który jeszcze nie został ustanowiony, pozwoliłby osobom poszukującym pracy na zyskanie nowych umiejętności i doświadczenia oraz dałby im możliwość wyboru zatrudnienia i praktykowania umiejętności, natomiast pracodawcy, którzy chcą zatrudnić określonych specjalistów, mogliby wybierać z szerszego grona pracowników Sieć EURES (Europejskie Służby Zatrudnienia) jest instrumentem służącym stworzeniu jednolitego rynku pracy poprzez ułatwianie przepływu pracowników w UE, w krajach Europejskiego Obszaru Gospodarczego i w Szwajcarii (nie wspominam tu o krajach trzecich).
Krajowe służby zatrudnienia, związki zawodowe, organizacje zrzeszające pracodawców i władze lokalne współpracują w ramach tej sieci.
Ich działalność jest koordynowana przez Komisję Europejską.
Rolą sieci EURES jest informowanie, doradztwo i pomoc potencjalnie mobilnym pracownikom w zakresie możliwości pracy za granicą oraz w zakresie warunków życia i studiowania w krajach Europejskiego Obszaru Gospodarczego, jak również pomoc pracodawcom, którzy chcą rekrutować pracowników z innych krajów.
Portal EURES został uruchomiony w 2006 r. i zapewnia dostęp do miliona ofert pracy w całej Europie.
Jak dotąd, na portalu zarejestrowało się 8 000 pracodawców i 184 000 osób poszukujących pracy.
Chociaż prawo do swobodnego przepływu podczas poszukiwania warunków życia i pracy za granicą jest jednym z podstawowych praw Europejczyków, ustanowionym traktatem rzymskim, wiele starych państw członkowskich nadal stosuje okresy przejściowe w stosunku do krajów, które przystąpiły do UE w roku 2004 i 2007.
Niemcy planują rozszerzenie okresu przejściowego na otwarcie rynku pracy do 2011 r., z powodu wysokiej stopy bezrobocia w tym kraju.
Według niektórych źródeł informacji mamy do czynienia z niedostatkiem siły roboczej w UE, natomiast inne źródła donoszą o wysokim poziomie bezrobocia.
Na portalu EURES zarejestrowano milion ofert pracy, a jednocześnie swoboda przepływu siły roboczej jest ograniczana.
Czy EURES jest skuteczny?
Podam przykład mojego kraju, Litwy.
Według oficjalnych statystyk, 34.000 pracowników opuściło Litwę w ciągu czterech lat, ale jedynie 405 w ciągu dwóch i pół roku z pomocą służb EURES.
Media często przedstawiają szokujące informacje o pracownikach migrujących, traktowanych jak niewolnicy we Włoszech, Hiszpanii i Wielkiej Brytanii, gdzie przybysze z nowych państw członkowskich napotykają nieludzkie warunki życia i pracy.
Czy nie jest to wadą systemu EURES?
Ludzie nie otrzymują wystarczających informacji o warunkach życia i pracy, i nie wiedzą, do kogo się zwrócić, jeśli napotykają problemy.
Działalność w 2006 r. wykazała, że pojawiły się przeszkody w swobodnym przepływie siły roboczej; są to problemy praktyczne, problemy związane z mieszkaniem, językiem, pracą dla partnera czy małżonka i trudności psychologiczne związane z adaptacją w nowym kraju i planowaniem powrotu do domu.
Cieszy mnie, że Komisja w 2007 r. rozpocznie wdrażanie planu działania w zakresie mobilności, który pomoże rozwiązać pojawiające się problemy.
System informujący o mobilności geograficznej i zawodowej, oparty na zasadzie jednego punktu kompleksowej obsługi również przyczyniłby się do realizacji tego celu.
w imieniu grupy UEN. - Panie Przewodniczący! Obiecuję, że nie będę mówił o cyberprzestrzeni i szansach wynikających z surfowania po niej dla mieszkańców Europy Środkowo-Wschodniej, jak uczynił to mój przedmówca - pan poseł Bushill-Matthews.
W projekcie rezolucji czytamy pochwały dotyczące Europejskich Służb ds. Zatrudnienia EURES.
Miejmy jednak świadomość, że dla niektórych obserwatorów EURES to przykład przerostu eurobiurokracji.
Przed chwilą moja koleżanka z Litwy mówiła, że zaledwie 8% Litwinów wyjeżdżających poza granice tego kraju do pracy korzystało z instrumentów proponowanych przez EURES.
To naprawdę bardzo mało.
Być może nie jest to przerost biurokracji, ale sprawa byłaby bardziej oczywista, gdyby w końcu otwarto całkowicie europejski rynek pracy.
Wówczas w naturalny sposób Europejczycy znajdowaliby pracę, niekoniecznie korzystając z pośrednictwa EURES.
Jasne, że warto wspierać wszelkie formy, także instytucjonalnego informowania o wolnych miejscach pracy dla pracowników sezonowych lub czasowych.
Dotyczyć to powinno jednak w pierwszej kolejności obywateli państw członkowskich Unii, a dopiero w drugiej kolejności państw trzecich, w tym krajów współpracujących z Unią w ramach polityki sąsiedztwa Unii Europejskiej.
Przed dwoma laty i dwoma miesiącami, przyjmując wytyczne dla polityki zatrudnienia w państwach członkowskich podkreśliliśmy, że należy "znieść przeszkody dla przepływu pracowników na terytorium Europy w ramach traktatów”.
Szkoda, że tego wezwania nie posłuchały Niemcy, Austria i niektóre inne państwa członkowskie, które dalej stosują - wbrew fundamentalnym swobodom tworzącym Wspólnoty Europejskie, o których mówiła moja koleżanka - bariery w zakresie dostępu do rynku pracy.
W końcu to nastąpi, ale szkoda straconego czasu.
Mówmy więc hic et nunc o rozwiązaniach generalnych, a nie o półśrodkach.
w imieniu grupy Verts/ALE. - (DE) Panie przewodniczący! Koledzy posłowie absolutnie słusznie twierdzą, że EURES to projekt przyczyniający się do sukcesu Europy.
Bez sieci EURES geograficzna i zawodowa mobilność w Europie nie osiągnęłaby takich rozmiarów, jakie ma obecnie; pracownicy nie mieliby do niej dostępu i nie znaliby swoich praw, a co za tym idzie, nie mogliby z nich korzystać.
Czwarta swoboda deklarowana w Unii Europejskiej istniałaby jedynie na papierze, gdyby EURES nie istniał.
A zatem, panie komisarzu, nie rozumiem, dlaczego nie wykazuje pan większego zaangażowania w celu ulepszenia systemu EURES, innymi słowy, dlaczego nie są tworzone nowe centra, dlaczego niepoprawiana jest jakość, np. poprzez modele najlepszych praktyk w regionach przygranicznych.
Przecież powinny one się pojawiać jak grzyby po deszczu, aby przyczyniać się do realizacji naszych celów w Europejskim Roku Mobilności Pracowników oraz powinny zwiększać mobilność geograficzną w Europie.
Naprawdę potrzebujemy większego zaangażowania w tym zakresie.
Gdyby mobilność w Europie była łatwiejsza, skorzystałyby na tym szczególnie regiony dotknięte niedoborem wykwalifikowanych pracowników.
Jednakże to oczywiście przede wszystkim państwa członkowskie hamują ten rozwój - a Rada również w tym przypadku nie wykazuje działania.
Proces wzajemnego uznawania systemów zabezpieczenia społecznego musi jeszcze pokonać długą drogę, zanim osiągnie poziom, który pozwoliłby pracownikom na podjęcie pracy w innym państwie członkowskim, bez utraty części ich zabezpieczenia społecznego.
Jeszcze trudniej mają pracownicy w państwach członkowskich - jak na przykład w moim kraju - które nadal nalegają na ograniczanie mobilności w okresie przejściowym.
W krajach tych mobilność jest realizowana w nielegalnych i niestabilnych warunkach zatrudnienia; czarny rynek ustala pensje i ubezpieczenie.
Jednakże walka z dumpingiem socjalnym może mieć miejsce tylko mając za podstawę legalną mobilność.
Z tego względu dziwi mnie, dlaczego niektóre rządy, jak na przykład rząd niemiecki, z jednej strony nagłaśniają problem niedoboru wykwalifikowanych pracowników, a z drugiej nie mają odwagi, aby pozwolić pracownikom z Europy Wschodniej na korzystanie ze swobody przepływu, tym samym nie chcą wreszcie załagodzić często absurdalnej sytuacji na granicach.
Apeluję także do partnerów społecznych, aby więcej robili dla mobilności w różnych krajach oraz aby narzucali kontrole publiczne w celu wskazania czarnych owiec i uniemożliwienia im czerpania korzyści z dumpingu socjalnego.
w imieniu grupy IND/DEM. - Panie przewodniczący, Europa obejmuje obszary o szeroko zróżnicowanej geografii, rzeźbie terenu i klimacie, co wiąże się z szerokim zróżnicowaniem stylów życia i gospodarek.
W szczególności w Europie zawsze istniały różne zasady działania, przy znacznym zróżnicowaniu rozwoju prawa pracy.
Metodologie pracy odzwierciedlają różnice pomiędzy poszczególnymi osobami.
Różnorodność czyni życie ciekawym.
Usuwanie takich różnic rodzi ryzyko, ponieważ taka różnorodność stanowi istotę pełnego zatrudnienia i przepisów prawa pracy.
Pełna nazwa Komisji Zatrudnienia to "Komisja Zatrudnienia i Spraw Socjalnych”, a bez wątpienia największą korzyścią społeczną dla wszystkich, tzn. zarówno dla poszczególnych obywateli, jak i dla społeczeństwa, jest sytuacja, kiedy ludzie mają pracę.
W kwietniu 2005 r., bezrobocie w Niemczech wynosiło 10%, a w Wielkiej Brytanii tylko 4,5% - a przecież Wielka Brytania przyjęła mniejszą liczbę unijnych przepisów prawa pracy.
W wielu krajach Europy Wschodniej stopa bezrobocia jest wysoka.
Poczyniły one postępy, osiągnęły pewna poprawę, lecz ostatnią rzeczą, na jakiej im zależy jest zamiana centralnie sterowanej sowieckiej gospodarki kontrolowanej przez wyznaczonych komisarzy na zcentralizowane zasady określane przez wyznaczonych komisarzy unijnych.
Europa nie potrzebuje UE, która chce narzucić wszystkim wspólny zestaw przepisów prawa pracy.
Tego rodzaju kaftan bezpieczeństwa może przyczynić się jedynie do podwyższenia bezrobocia, prowadząc do niepokojów społecznych, jakie już kiedyś widzieliśmy.
Mam nadzieję, że nikt z nas nie chce ponownie tego doświadczyć.
(HU) Wiele powiedziano o wzroście mobilności geograficznej i zawodowej w Unii, jako o kluczowym czynniku ograniczania bezrobocia i zwiększania konkurencyjności gospodarczej.
Unia składająca się z 27 państw ma bardzo dużą rezerwę siły roboczej, lecz z powodu nierównego podziału regionalnego dostępnych miejsc pracy nie może zapewnić możliwości zatrudnienia znacznej części pracowników zaczynających drogę zawodową oraz pracowników w wieku powyżej 50 roku życia.
W wyniku tego pilną kwestią jest obecnie imigracja pracowników przybywających do kilku państw członkowskich z krajów trzecich, nawet jeśli w Unii Europejskiej istnieje odpowiednia i wykwalifikowana siła robocza.
Sieć EURES odgrywa wybitną rolę w relacjach pomiędzy podażą a popytem, lecz niestety nie otrzymała jeszcze odpowiedniego wsparcia w postaci unijnych środków dostępnych na cele rozwoju.
To widać wyraźnie: słyszałem, że jest 700 doradców EURES, podczas gdy pan komisarz Špidla wymienił 800 - jeśli porównamy tę liczbę z liczbą 20 milionów obywateli, którzy nie mogą znaleźć zatrudnienia w 27 państwach członkowskich, zestawienie takie daje nam śmiesznie dane.
Tylko 25-26 doradców w każdym kraju, jedynie kropla w morzu potrzeb, w żadnym wypadku niewystarczająca dla realizacji wyznaczonego zadania.
Kolejną kwestią, jaką uważam za problematyczną, jest fakt, że podczas gdy informacja o osobach poszukujących pracy jest dostępna na portalu, jest tam o wiele mniej informacji o przedsiębiorstwach oferujących możliwość zatrudnienia.
Według najnowszych informacji, na portalu EURES reprezentowanych jest łącznie 11 000 firm.
Jeśli podmioty ekonomiczne mają zostać bardziej zaangażowane w sieć EURES niż obecnie, konieczna jest znacznie szersza kampania informacyjna.
Uważam, że elementem warunkującym rozwój sieci EURES i portalu jest wspólny interes europejski, a zatem apeluję o przyjęcie przedmiotowych wniosków.
Panie przewodniczący, bez wątpienia EURES jest bardzo ważnym i dobrze funkcjonującym portalem. Niemniej jednak wymaga on udoskonalenia.
Chciałbym zająć się specyficzną kwestią związaną z mobilnością, która - jak zgadzamy się wszyscy - jest niezbędna i dobrze służy Europie.
Problem, który chcę poruszyć w szczególności, dotyczy przypadków, w których obywatel UE, który przybył do Irlandii, ma żonę lub męża niebędących obywatelami UE.
W ostatnich tygodniach rząd Irlandii wydał nakazy deportacji 120 takich żon i mężów.
Wiem, że o wiele większa liczba osób została poinformowana przez władze irlandzkie, że postępowanie w sprawie rozpatrzenia wniosku o wydanie pozwolenia na pobyt stały zostało zawieszone do czasu zakończenia postępowania sądowego, które prawdopodobnie nie zostanie zakończone wcześniej niż w 2009 r.
Jest to bez wątpienia przeszkoda w mobilności w Europie dla każdego obywatela Unii Europejskiej pragnącego przeprowadzić się do Irlandii i podjąć pracę, która jest tam dostępna, ale stwierdza, że jego możliwości w tym zakresie są ograniczone ponieważ jego mąż lub żona nie jest obywatelem UE.
Wydaje mi się, że jest to niesprawiedliwe wobec tych, którzy mogą chcieć się przeprowadzić, ale jest to jeszcze bardziej niesprawiedliwe wobec tych, którzy już się przeprowadzili i mieszkają - w niektórych przypadkach od wielu lat - w Irlandii ze swoim mężami i żonami, którzy są obecnie deportowani.
Wzywam Komisarza do niezwłocznego skontaktowania się z ministrem Irlandii i zaapelowania do niego o cofniecie nakazów deportacji, przyznanie odnośnym rodzinom prawa pobytu na okres przejściowy i usunięcia doświadczanej przez te rodziny niepewności co do swojej przyszłości.
Jeżeli poważnie traktujemy kwestię mobilności w Europie, to takie sytuacje nie powinny mieć miejsca.
Jestem przekonany, że obowiązujące w tym zakresie przepisy prawa irlandzkiego naruszają dyrektywę Unii Europejskiej z 2004 r. w sprawie mobilności i stałego pobytu oraz przepisy UE zapobiegające dyskryminacji, ponieważ te przepisy irlandzkie mają zastosowanie wyłącznie do żon i mężów obywateli UE, którzy nie są obywatelami irlandzkimi.
Są to dwie poważne kwestie. Wzywam zatem komisarza do złożenia na ręce władz irlandzkich, a w szczególności ministra Briana Lenihana, bezpośrednio i niezwłocznie oświadczeń, aby ta sprawa została jak najszybciej rozstrzygnięta.
Panie Przewodniczący! W tej debacie chciałbym zwrócić uwagę na dwie kwestie.
Po pierwsze, potrzebna jest pełna realizacja jednej z podstawowych swobód, na jakich oparty jest europejski wspólny rynek, a mianowicie swobodny przepływ siły roboczej.
W odniesieniu do pracowników pochodzących z nowych państw członkowskich jest on poważnie ograniczony, choćby przez Niemcy czy Austrię, co w oczywisty sposób osłabia mobilność pracowników na terytorium Unii Europejskiej.
Po drugie, potrzebne jest znaczące wsparcie, szczególnie dla nowych państw członkowskich, umożliwiające podnoszenie stopy zatrudnienia w tych krajach.
Na przykład w moim kraju - w Polsce - stopa ta wynosi 51 % dla mężczyzn i zaledwie 46 % dla kobiet, podczas gdy na przykład w Stanach Zjednoczonych czy krajach skandynawskich te wskaźniki przekraczają już 70 %.
Panie przewodniczący, myślę, że znaczenie większej mobilności cieszy się powszechnym zrozumieniem, a wszystkie doświadczenia dotyczące pracowników, badaczy są bardzo dobre. Jest to wszędzie widoczne.
Powodzenie zależy w znacznej mierze od zapewnienia mobilności i współpracy europejskiej i wiemy, że taka mobilność ma istotne znacznie dla jakości zatrudnienia i efektywności rynków pracy. Wiemy, że jest to rzeczywiście idea europejska.
Wiemy też, że ma ona zasadnicze znaczenie w zapewnianiu możliwości poszczególnym osobom fizycznym. Z drugiej jednak strony nadal napotykamy kilka przeszkód.
Wspieranie EURES i zadbanie o to, by portal ten był efektywny, jest ważne.
Jednocześnie musimy jednak zadbać, by przeszkody, np. przepisy przejściowe, zostały jak najszybciej usunięte, ponieważ paradoksem jest, że jedna strona stara się zwiększyć mobilność, podczas gdy druga strona akceptuje jej ograniczenie.
Drugą kwestią, która według mnie jest istotna, jest fakt, że nawet kiedy usuniemy już te przeszkody, nadal będziemy mieli zbyt ograniczoną mobilność.
Dotyczy to zarówno naszego krajowego rynku pracy, jak i rynków pracy innych państw członkowskich.
Uważam, że portal EURES mógłby być wykorzystywany nie tylko do celów informowania i zwiększania bezpieczeństwa osób pragnących przeprowadzić się do innego kraju i znaleźć zatrudnienie na innym rynku pracy - jak zauważył to tutaj dziś wcześniej pan Andersson - ale także mógłby być wykorzystywany do informowania organów decyzyjnych o przeszkodach występujących nadal na europejskich rynkach pracy, ponieważ rozdźwięk pomiędzy wizją i teorią a rzeczywistością jest dość znaczny.
Uważam także, że portal EURES mógłby odgrywać rolę informacyjną na dwa sposoby: dla tych, którzy pragną przeprowadzić się, aby znaleźć zatrudnienie na innym rynku pracy, ale także dla nas wszystkich i dla wszystkich państw członkowskich, abyśmy mogli doprowadzić do tego, że w rzeczywistości o wiele łatwiej będzie się przeprowadzić.
Jest to wyzwanie, które moglibyśmy omówić tutaj dziś wieczorem bardziej szczegółowo.
komisarz. - (CS) Panie i panowie! Uważam, że debata wyraźnie pokazała, że EURES jest dobrym instrumentem, spełniającym określone zadania i użytecznym: faktycznie przyczynia się on do swobodnego przepływu siły roboczej, działa korzystnie na mobilność, pomaga ludziom w znalezieniu informacji o rynku pracy w różnych krajach Unii Europejskiej oraz w uzyskaniu wiedzy o ich prawach.
Z drugiej strony, co również zostało podkreślone w debacie, nie osiągnęliśmy sytuacji doskonałej czy ostatecznej i należy nadal rozwijać EURES.
W debacie poruszono pewne kwestie, których obecnie nie skomentuję indywidualnie, ponieważ mają one bardzo specyficzny i organizacyjny charakter i uważam, że każda z nich zasługuje na ocenę ekspertów, ustalającą jej wartość.
Z debaty wyraźnie wyłania się fakt, że ogólna koncepcja Komisji dotycząca rozwoju tego portalu oraz ogólna wizja Parlamentu Europejskiego w zakresie celu i rozwoju tego portalu są mniej więcej takie same i dają nam możliwość naprawdę skutecznej i długoterminowej korzystnej współpracy oraz wzajemnej inspiracji.
Chciałbym także zauważyć, że zgłoszono tutaj wiele pomysłów, które daleko wykroczyły poza zakres tego pytania parlamentarnego, jak na przykład kwestia prawodawstwa krajowego, ale są to pytania, które oczywiście odnotowałem i które rozpatrzę.
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 21.45)
Otwarcie posiedzenia
(Posiedzenie zostało otwarte o godz. 9.00)
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
Przegląd jednolitego rynku (debata)
Kolejnym punktem porządku dziennego jest sprawozdanie sporządzone przez Jacques'a Toubona w imieniu Komisji Rynku Wewnętrznego i Ochrony Konsumentów w sprawie przeglądu jednolitego rynku: przezwyciężanie barier i niewydolnych rozwiązań poprzez lepsze wprowadzanie przepisów prawa w życie i ich stosowanie.
sprawozdawca.
(FR) Panie przewodniczący, panie komisarzu, panie i panowie! Jest to sprawozdanie z inicjatywy własnej zaproponowane przez naszą grupę polityczną, które po kilku miesiącach pracy znajduje poparcie znacznej większości członków Komisji Rynku Wewnętrznego i Ochrony Konsumentów.
Muszę przyznać, że z zadowoleniem przyjmuję to szerokie poparcie, ponieważ jeżeli zostanie podtrzymane przez Parlament na posiedzeniu plenarnym będziemy mogli uczestniczyć w pełni w pracach prowadzonych obecnie przez Komisję Europejską nad sporządzeniem komunikatu w sprawie strategii rynku wewnętrznego XXI wieku, który ma zostać przedłożony w jesieni w przyszłym roku, a ponadto będziemy mogli w pełni wpłynąć na te prace.
Wprowadzenie rynku wewnętrznego stanowi podstawowe osiągnięcie Unii Europejskiej ostatnich 50 lat.
Rynek wewnętrzny stanowi kluczowy element integracji europejskiej, a obecnie także strategii lizbońskiej.
Wprowadzanie rynku wewnętrznego jest jednak stale rozwijającym się procesem i potrzebujemy przede wszystkim podchodzić do tej kwestii z politycznego punktu widzenia.
Uważam, że jest to najoryginalniejsza cecha sprawozdania, które państwu przedkładam.
Przez Europę przetaczają się obecnie fale niepokoju i kwestią o podstawowym znaczeniu jest uświadomienie sobie, że rynek wewnętrzny nie może być dalej rozwijany, jeżeli napotykać będziemy stale szerzący się sceptycyzm, a nawet wrogość ze strony społeczeństwa, które istnienie rynku wewnętrznego i polityki konkurencji uważa często za podstawową przyczynę wielu problemów społecznych, z którymi borykają się obywatele Unii Europejskiej.
Każda strategia rynku wewnętrznego musi zatem mieć za cel zmianę tego braku wiary i tej wrogości w zaufanie do rynku wewnętrznego, częściowo poprzez zwracanie uwagi na korzyści, które ten rynek przynosi, a częściowo i jednocześnie poprzez realizację celów otwartości i konkurencyjności oraz spójności społecznej z jej poszczególnymi elementami składowymi: ochroną środowiska naturalnego, zatrudnieniem, kulturą i dostępem dla grup słabszych społecznie.
W naszym sprawozdaniu, staraliśmy się osiągnąć taką równowagę i uważam, że powodem, dla którego sprawozdanie to cieszy się tak szerokim poparciem jest to, że cel ten udało się w znacznej mierze osiągnąć.
To jest właśnie najważniejsze zalecenie, które chcemy skierować do Komisji Europejskiej: rynek wewnętrzny nie może być rozszerzany i pogłębiany bez wsparcia ze strony obywateli Unii Europejskiej.
Proponujemy więc trzy podejścia: przywrócenie zaufania, zniesienie obciążeń i usytuowanie naszej polityki rynku wewnętrznego w kontekście międzynarodowym.
Dlatego położyliśmy nacisk na wszystkie aspekty wpływające na warunki życia obywateli Unii Europejskiej, takie jak ochrona środowiska naturalnego czy ochrona konsumentów.
Wzywamy do zapewnienia ściślejszej współpracy w tym zakresie pomiędzy nami a parlamentami krajowymi, aby parlamenty te miały większą świadomość korzyści z jednolitego rynku.
Ważną sporządzoną przeze mnie poprawką, która według mnie spotka się z szerokim poparciem jest zmieniona poprawka nr 12.
Poprzez tę poprawkę, odzwierciedlającą decyzje Rady Europejskiej z dnia 21 czerwca w sprawie mandatu udzielonego Konferencji Międzyrządowej w celu uwzględnienia punktu dotyczącego usług użyteczności publicznej w nowym traktacie zmieniającym, wzywamy Komisję Europejską do wyraźnego określenia sytuacji usług użyteczności publicznej, usług świadczonych w interesie ogólnym i usług świadczonych w ogólnym interesie gospodarczym, ponieważ uważamy, że usługi te odgrywają bardzo istotną rolę w efektywnie funkcjonującym rynku wewnętrznym cieszącym się poparciem społecznym.
Zdaliśmy sobie z tego już sprawę, kiedy debatowaliśmy nad dyrektywą w sprawie rynku wewnętrznego usług.
Położyliśmy także bardzo duży nacisk na MŚP oraz na osoby słabsze społecznie, a w szczególności na niepełnosprawnych.
Jeśli chodzi o rozwój prawa do konsumpcji zwracamy uwagę, że skala konsumpcji transgranicznej jest niewielka, około 6%, a zatem oczywiście zbyt mała.
Oczywiście w polityce rynku wewnętrznego uwzględniamy politykę energetyczną oraz walkę z globalnym ociepleniem, a także otwarcie sektorów sieciowych.
Jedną z podstawowych - i kontrowersyjnych - propozycji jest uwzględnienie w przypadku każdej nowej regulacji prawnej kryterium rynku wewnętrznego.
To wszystko, co chciałem powiedzieć w trakcie mojego krótkiego wystąpienia.
Myślę, że jeżeli uda nam się połączyć wewnętrzną siłę rynku wewnętrznego oraz zaangażowanie producentów i konsumentów w realizację tej polityki, będzie to rzeczywisty czynnik pobudzający wzrost dobrobytu i zatrudnienia oraz zachowanie europejskiego modelu społecznego, przy jednoczesnym zapewnieniu Unii Europejskiej mocnej pozycji gospodarczej na świecie.
sprawozdawczyni komisji opiniodawczej ECON.
(FR) Panie przewodniczący, panie komisarzu! Moim zadaniem jest przedstawienie opinii Komisji Gospodarczej i Monetarnej i tym razem, jeżeli wolno mi tak powiedzieć, z przyjemnością.
Wybrany przez nas sprawozdawca nie zgodził się na przedłożenie tego sprawozdania pod swoim imieniem i nazwiskiem, ponieważ był przeciwny temu, że w wyniku głosowania w Komisji Gospodarczej i Monetarnej nacisk położony został na warunki podatkowe dla harmonijnego rynku wewnętrznego.
Mówiąc wprost, Komisja Gospodarcza i Monetarna uważa, że harmonijne funkcjonowanie rynku wewnętrznego wymaga podjęcia przez Komisję Europejską określonych inicjatyw w celu zapobieżenia zakłóceniom spowodowanym różnicami w poziomach opodatkowania.
Mogę tylko poprzeć takie stanowisko Komisji Gospodarczej i Monetarnej.
Według mnie są jeszcze dwie kwestie, na które należałoby dzisiaj zwrócić uwagę.
Pierwszą z nich jest realizacja polityki konkurencji.
Ostatnie wydarzenia, a szczególnie wydarzenia związane z działalnością agencji ratingowych, uświadomiły nam ponownie, jeżeli potrzebowaliśmy tego uświadamiania, że jednolity rynek wymaga rygorystycznej polityki konkurencji obejmującej wszystkie sektory rynku.
Tym drugim aspektem, o którym sprawozdawca napomknął, jest wymiar międzynarodowy oraz zdolność Unii Europejskiej w kontekście funkcjonowania swojego rynku wewnętrznego do uczynienia zeń instrumentu międzynarodowej normalizacji.
Obecnie dotyczy to jeszcze bardziej rynków finansowych i mam nadzieję, że i w tym przypadku, Komisja Europejska będzie mogła przejąć inicjatywę, proponując normalizację na szczeblu międzynarodowym, która jest nam potrzebna, jeżeli mamy osiągnąć postępy w sprawowaniu nadzoru.
komisarz. - Panie przewodniczący, panie posłanki i panowie posłowie! Od lutego, to znaczy od czasu opublikowania przez Komisję Europejską sprawozdania okresowego, odbyliśmy kilka bardzo produktywnych dyskusji w sprawie przeglądu jednolitego rynku.
Obecnie prace nad tym zagadnieniem wkroczyły w decydującą fazę i Komisja Europejska przewiduje, że opublikuje swoje wnioski w listopadzie.
Pragnę podziękować członkom Komisji Rynku Wewnętrznego i Ochrony Konsumentów, a szczególnie sprawozdawcy, panu posłowi Jacques'owi Toubonowi za stworzenie imponującego pakietu zaleceń i propozycji.
Pragnę podziękować także członkom Komisji Gospodarczej i Monetarnej za ich bezsporny i konstruktywny wkład do sprawozdania, nad którym dziś tutaj debatujemy.
Komisja Europejska jest także wdzięczna ściśle zaangażowanym grupom politycznym, które sporządziły wysokiej jakości dokumenty polityczne.
Zdaję sobie sprawę, że tak jak w przypadku każdego dobrego sprawozdania, w przypadku niektórych kwestii występują różnice opinii lub akcentów.
Rozważmy przez chwilę, o co w tym wszystkim chodzi.
Jednolity rynek to 500 milionów obywateli i ponad 20 milionów przedsiębiorstw.
Od czasu ustanowienia w 1992 r. jednolity rynek przyczynił się do wzrostu produkcji Unii Europejskiej o ponad 2% i do stworzenia niemalże trzech milionów nowych miejsc pracy.
Wzrost dobrobytu Unii Europejskiej i jej wpływu na arenie międzynarodowej to wielkie osiągnięcia.
Zachowanie tego dobrobytu i tego wpływu wymaga od nas dalszego rozwoju jednolitego rynku.
Błędem byłoby uważać ten dobrobyt i ten wpływ za rzecz oczywistą.
Musimy zachować przewagę konkurencyjną Unii Europejskiej dla przedsiębiorstw Unii Europejskiej, a szczególnie dla jej obywateli.
Nie będziemy w stanie zachować Unii Europejskiej zapewniającej wysokiej jakości usługi użyteczności publicznej w zakresie zdrowia, edukacji i opieki społecznej bez gospodarki opartej na zdrowych podstawach.
Niech mi będzie więc wolno w tym miejscu określić naszą ideę przewodnią: potrzebę, abyśmy wszyscy - Komisja Europejska, Parlament i państwa członkowskie - okazali poprzez nasze reformy przywództwo i odwagę.
Przegląd jednolitego rynku stanowi niezbędny element działań tej Komisji Europejskiej na rzecz budowy Unii Europejskiej namacalnych osiągnięć i realizacji celów agendy na rzecz obywateli.
Stoi jednak przed nami nadal szereg wyzwań jednolitego rynku.
Niech mi będzie wolno podać kilka przykładów.
Jeśli chodzi o usługi pocztowe, niedługo ukończymy prace nad ostatecznym kształtem pakietu środków mających na celu pełne otwarcie tego rynku.
W dziedzinie polityki energetycznej, pan komisarz Piebalgs przedstawi wkrótce propozycje dotyczące ustanowienia jednolitego europejskiego rynku energii.
Komisarz Kuneva kieruje pracami dotyczącymi wszechstronnego przeglądu przepisów Unii Europejskiej w zakresie ochrony konsumentów.
Współpracujemy z Parlamentem i z państwami członkowskimi nad ustanowieniem ram patentu europejskiego.
Rozważając każdy z przypadków z osobna, każda poszczególna reforma jednolitego rynku ma znaczenie, ale kiedy rozważy się je razem, ich znaczenie jest jeszcze większe.
Jednolity rynek w swoim obecnym kształcie - ten olbrzymi, dynamiczny, otwarty rynek - jest wynikiem wszystkich tych trudnych reform, wszystkich tych trudnych decyzji, które podjęliśmy.
Krótko mówiąc, stała efektywność jednolitego rynku - jego potencjał poprawy warunków życia i warunków społecznych wszystkich obywateli Unii Europejskiej - wymaga od nas okazania przywództwa i odwagi, nie tylko w wyznaczaniu kierunków dalszych działań, ale także w podejmowaniu przez nas niezwykle realnych i często trudnych wyborów politycznych, przed którymi dzisiaj stoimy.
Niech mi będzie wolno jednak powrócić do kwestii samego przeglądu i zwrócić uwagę na kilka wybranych elementów: po pierwsze, na metodologię naszej pracy - metodologię wdrażania polityki jednolitego rynku - i po drugie, na nasze wspólne priorytety polityczne.
Jeśli chodzi o metodologię naszej pracy, wszyscy wiemy - i państwa sprawozdawca wyraźnie o tym wspomina - że musimy wzmocnić partnerstwo i identyfikację ze wspólnymi celami.
Dlatego z zadowoleniem przyjmuję wysunięte przez Parlament żądanie stworzenia mocniejszych sieci współpracy.
Wprowadzanie jednolitego rynku stanowi wspólne przedsięwzięcie i musimy działać razem, aby ten cel urzeczywistnić, zawsze świadomi potrzeb obywateli.
Oznacza to wykorzystywanie doświadczeń zgromadzonych w trakcie realizacji skutecznych projektów, takich jak SOLVIT, a także oferowanie obywatelom lepszej pomocy w rozwiązywaniu problemów transgranicznych, z którymi się borykają.
Oznacza to także posuwanie do przodu prac nad opracowywaniem i przyjmowanie nowych instrumentów mających na celu wzmocnienie współpracy pomiędzy państwami członkowskimi, takich jak system informacji rynku wewnętrznego.
Zdecydowanie uważam - tak jak i panie posłanki i panowie posłowie - że bliskie partnerstwo jest kluczem do skuteczności naszych działań.
Nich mi będzie wolno z zadowoleniem przyjąć interesującą propozycję zawartą w państwa sprawozdaniu - koncepcję "kryterium rynku wewnętrznego” w przypadku wszystkich nowych środków.
Jest to kwestia, która jest istotnym elementem naszych mechanizmów dotyczących "lepszych uregulowań prawnych”, którego znaczenia nie da się nie podkreślić.
Jeżeli stwierdzimy, że w rzeczywistości nowe propozycje utrudnią przepływ osób, towarów, usług lub kapitału - a tym samym wywrą niekorzystny wpływ na jednolity rynek - będziemy musieli zdać sobie z tego sprawę i zapytać, czy nie powinniśmy zmienić kierunku, zanim komuś stanie się krzywda?
Niech mi będzie wolno teraz przejść do naszych wspólnych priorytetów politycznych dla jednolitego rynku.
W sprawozdaniu okresowym dla wiosennej Rady Europejskiej Komisja Europejska zwróciła uwagę na kilka kierunków, w których należałoby rozwijać jednolity rynek.
Niech mi będzie wolno wybrać przykłady dotyczące obszarów, które znam najlepiej.
Państwa sprawozdawca słusznie wskazuje detaliczne usługi finansowe jako obszar, w którym jednolity rynek można by rozwijać dalej.
Uważam, że Unia Europejska może pomóc swoim obywatelom w robieniu lepszych interesów w przypadku kredytów hipotecznych, ubezpieczeń, kart płatniczych, rachunków bankowych itp.
Dnia 19 września Komisja Europejska będzie gospodarzem posiedzenia w Brukseli, mającego na celu zgromadzenie pełniejszych informacji dotyczących priorytetów wszystkich zainteresowanych stron.
Zapraszam wszystkich tych spośród państwa, którzy są tym zainteresowani do przybycia na to posiedzenie.
Niech mi będzie także wolno także wprowadzić do tej debaty kolejną kwestię, kwestię, która powinna zostać uwzględniona w przeglądzie jednolitego rynku, a mianowicie e-administrację.
Wszystkie państwa członkowskie świadczą coraz większą liczbę usług elektronicznie, ograniczają koszty i dążą do ułatwienia obywatelom dostępu do takich usług.
Jednakże, choć e-administracja stwarza nowe możliwości, istnieje wiele wyzwań, którym musimy sprostać.
Niech mi będzie wolno podać dwa przykłady.
Pierwszym z nich jest elektroniczny system zamówień publicznych.
Musimy zapewnić, że przyjmując technologie i normy bezpieczeństwa, władze krajowe nie będą tworzyć rynków zamówień publicznych udzielanych drogą elektroniczną, które byłyby dostępne tylko oferentom krajowym.
Podobnie, przygotowując się do wdrażania dyrektywy w sprawie usług, państwa członkowskie powinny dysponować wspólnymi systemami tak, aby mogły bezpiecznie wymieniać się informacjami.
I jeszcze jedno, jeśli chodzi o kwestię wymiaru międzynarodowego, która, co przyjąłem z zadowoleniem, została uwypuklona w państwa sprawozdaniu.
Komisja Europejska zaangażowana jest w maksymalizację wpływu Unii Europejskiej na arenie międzynarodowej oraz w budowę silnych więzów.
Dlatego oprócz poszerzania i pogłębiania naszego dialogu ze Stanami Zjednoczonymi i z Japonią organizujemy także szczyty, w których uczestniczą Chiny, Indie, Rosja czy Brazylia.
Te dialogi na arenie międzynarodowej umożliwiają nam lepsze poznanie naszych partnerów, promowanie naszych wartości i standardów, rozstrzyganie kwestii stanowiących przedmiot wspólnego zainteresowania oraz zapewnianie firmom europejskim nowych możliwości handlowych.
Krótko mówiąc, wymiar zewnętrzny stanowi istotny element naszej polityki rynku wewnętrznego.
Podsumowując, jestem w szczęśliwej sytuacji zgodzenia się z państwem w kwestii priorytetów przeglądu jednolitego rynku - zarówno jeśli chodzi o metodologię wprowadzania jednolitego rynku, jak i o obszary polityki, z którymi wiążą się największe korzyści dla obywateli.
No i oczywiście byłbym szczęśliwy mogąc ponownie wystąpić tutaj po przyjęciu przeglądu jednolitego rynku, w celu przedstawienia naszych wniosków i omówienia z państwem dalszych działań.
w imieniu grupy PPE-DE.
Panie przewodniczący! Cieszę się, że mogę dziś z zadowoleniem przyjąć sprawozdanie pana posła Toubon'a, nie tylko w imieniu mojej grupy jako koordynatora, ale także w imieniu mojej koleżanki, naszej wiceprzewodniczącej, pani Thyssen, która niestety nie może być tu dziś z nami, ponieważ musiała nagle wyjechać do Belgii odwiedzić rodziców, którzy nie czują się dobrze.
Z zadowoleniem przyjmuję to sprawozdanie w imieniu wszystkich członków naszej grupy.
Jednym z najważniejszych aspektów znakomitego sprawozdania pana posła Toubon'a jest to, że przyjął w odniesieniu do jednolitego rynku bardzo uniwersalne i bardzo wszechstronne podejście, jak sam to podkreślił w swoim wystąpieniu.
W rzeczywistości jednolity rynek wpływa na warunki życia każdego obywatela Unii Europejskiej.
Problemem jest to, że jednolity rynek oraz jego sukces i dalszy rozwój uważane są zbyt często za rzecz oczywistą.
Jak powiedział już pan poseł Toubon, w pełni zasadnym jest wezwać nas wszystkich, a w szczególności Komisję Europejską, do wypracowania w ramach swoich prac nad nową strategią jakichś radykalnych, nowych koncepcji, a w szczególności do podniesienia politycznego statusu jednolitego rynku ogółem i jego znaczenia dla nas wszystkich.
W rzeczywistości niezbędne jest skorzystanie z tej możliwości przez państwa członkowskie i premierów na ich szczycie w marcu, kiedy pochylą się nad tym dokumentem.
Drugą kwestią - i cieszę się, że pan, panie komisarzu zwrócił na to uwagę - jest wymiar globalny.
Oczywistym jest, że w pełni funkcjonujący jednolity rynek zapewnia Unii Europejskiej olbrzymią przewagę konkurencyjną w warunkach globalnej gospodarki.
Obowiązkiem nas wszystkich, wszystkich koleżanek posłanek i wszystkich kolegów posłów jest utrzymanie w imieniu wszystkich obywateli Unii Europejskiej tej zdecydowanej przewagi konkurencyjnej.
Osiągniemy ten cel tylko poprzez wyraźne, dalekowzroczne promowanie korzyści i wspieranie polityki w poszczególnych obszarach w celu rozszerzania i pogłębiania jednolitego rynku w imieniu wszystkich obywateli Unii Europejskiej, jak pokazuje to dobrze omawiane sprawozdanie.
w imieniu grupy PSE.
(FR) Panie przewodniczący, panie i panowie! Grupa PSE przyjęła właśnie dokument stanowiący istotny wkład w przegląd rynku wewnętrznego.
Z przyjemnością przekażę później egzemplarz tego dokumentu panu komisarzowi McCreevy.
Uważamy wprowadzenie rynku wewnętrznego, wraz z wprowadzeniem euro, za najważniejsze osiągnięcie gospodarcze Unii, ale w przeciwieństwie do pana komisarza, nie jesteśmy fanatycznymi zwolennikami rynku.
Rynek jest naturalnym miejscem handlu pomiędzy ludźmi od czasu zakończenia etapu zbieractwa.
Rynek jest użyteczny, a nawet ma swoje zalety, ale sam w siebie nie jest modelem społeczeństwa.
Gospodarka rynkowa jest niezłym rozwiązaniem, pod warunkiem, że nie staniemy się społeczeństwem, w którym wszystko jest na sprzedaż, gdzie potrzeby ludzkie, takie jak edukacja, kultura, opieka społeczna i ochrona zdrowia są całkowicie zależne od tendencji rynkowych.
Jesteśmy orędownikami społecznej gospodarki rynkowej, w której niezbędna konkurencja podlega regulacji, konsumenci objęci są ochroną, efektywne służby użyteczności publicznej kompensują niedostatki rynku.
W Stanach Zjednoczonych, sektor ochrony zdrowia odpowiada za ponad 15% PKB, dwa razy tyle co średnia europejska, ale 44 milionów amerykańskich pracowników nie posiada ubezpieczenia zdrowotnego.
Uważamy, że uniknięcie powstania w Unii Europejskiej systemu ochrony zdrowia dwu prędkości wymaga wspierania usług w zakresie ochrony zdrowia na szczeblu Unii Europejskiej.
Wzywamy Komisję Europejską do zastosowania się wreszcie do żądania rad europejskich w Nicei, Laeken i Barcelonie i przedłożenia propozycji dotyczących wspólnotowych ram prawnych umożliwiających władzom krajowym, regionalnym i lokalnym oferowanie efektywnych usług użyteczności publicznej z pełną pewnością prawną.
Wzywamy Komisję Europejską do podjęcia działań mających na celu zapewnienie w ramach rynku wewnętrznego ochrony socjalnej o wysokim poziomie.
Każdemu aktowi prawnemu mającemu na celu wprowadzenie jednolitego rynku powinna towarzyszyć analiza wpływu na zatrudnienie w danym sektorze.
Oczekujemy uwzględnienia klauzul chroniących prawo do strajku i układy zbiorowe, takich jak klauzula Monti'ego.
Uważamy, że zachowanie ochrony socjalnej wysokiego poziomu wymaga przyjęcia ambitnych dyrektyw w sprawie czasu pracy i warunków zatrudnienia czasowego.
Ochrona socjalna nie jest sprzeczna z efektywnością gospodarczą.
Przecież państwa o najlepiej zorganizowanym dialogu społecznym, takie jak państwa skandynawskie, Niemcy, Holandia i kilka innych, mają najbardziej efektywne gospodarki w Unii Europejskiej.
Krótko mówiąc, grupa PSE odpowiada się za konkurencją, która stymuluje, konkurencją, która wzmacnia i solidarnością, która jednoczy.
Zacytowałem właśnie pana Jacques'a Delors'a.
Odniesienie się do sprawozdania pana posła Toubon'a, które z zasady, myślę, że mogę uznać za pozytywne pozostawię mojej koleżance posłance, pani Evelyne Gebhardt.
(Oklaski)
w imieniu grupy UEN.
Panie przewodniczący! Przez pierwszych 10 lat swojego istnienia rynek wewnętrzny wniósł do gospodarki Unii Europejskiej 877 miliardów euro i przyczynił się do stworzenia ponad 2,5 miliona nowych miejsc pracy, dlatego nie sądzę, aby ktokolwiek próbował podważać zasadność twierdzenia, że oczywistym jest, iż wprowadzenie rynku wewnętrznego jest korzystne.
Uważam, że przez najbliższe 10 lat kwestią o podstawowym znaczeniu będzie zapewnienie konkurencyjności Unii Europejskiej na rynkach światowych.
Nie mogę zatem zgodzić się z twierdzeniem, że wprowadzenie wspólnego jednolitego systemu opodatkowania osób prawnych nie zaszkodzi konkurencyjności Unii Europejskiej i to jest niestety jedna z przyczyn, dla których zdecydowałem się, że nie podpiszę się pod tym sprawozdaniem jako sprawozdawca Komisji Gospodarczej i Monetarnej.
Uważam, że przyjęcie wspólnej jednolitej podstawy opodatkowania osób prawnych (CCCTB), stanowiącej harmonizację przepisów podatkowych pod inną nazwą i tylnymi drzwiami, zaszkodzi konkurencji, inwestycjom wewnętrznym, wzrostowi gospodarczemu i zatrudnieniu w Unii Europejskiej.
Jeśli chodzi o podatki, potrzebujemy konkurencji, a nie harmonizacji.
Uważam, że jeżeli mamy zapewnić Unii Europejskiej możliwość trwałego wzrostu gospodarczego i stania się w przyszłości dynamiczną gospodarką w skali światowej to potrzebujemy konkurencji w tej dziedzinie.
Dlatego wzywam Komisję Europejską do dokonania, jak najszybciej analizy wpływu CCCTB na rynek wewnętrzny.
Uważam, że Unii Europejskiej potrzebne jest wzmożenie wysiłków w zakresie dialogu na szczeblu międzynarodowym w sprawie rynków finansowych, nie tylko ze Stanami Zjednoczonymi, Japonią i Chinami, ale także z innymi gospodarkami wschodzącymi, takimi jak Indie.
Uważam, że państwa członkowskie powinny wspierać ściślejszy związek pomiędzy towarami i usługami wymagającymi zaawansowanych technologii w celu stworzenia rynków dla wiedzy.
Wreszcie, chciałbym jeszcze raz powiedzieć, że jeżeli Unia Europejska ma stać się w przyszłości dynamiczną gospodarką, to niezbędna jest nam konkurencja podatkowa, a nie harmonizacja.
w imieniu grupy Verts/ALE.
(DE) Panie przewodniczący! Pragnę podziękować sprawozdawcy za jego znakomitą współpracę oraz za otwarty i przejrzysty sposób, w który przygotował swoje sprawozdanie.
Sprawozdanie to zawiera rozwiązania istotnych problemów.
Budowa zaufania obywateli do rynku wewnętrznego stanowi istotne zadanie i oprócz zajęcia się kwestiami gospodarczymi oznaczać będzie większe wzięcie pod uwagę kwestii dotyczących ochrony środowiska naturalnego i konsumentów.
W lecie byliśmy świadkami wystąpienia kolejnych problemów w tym zakresie, kiedy spółka Mattel, największy producent zabawek na świecie, musiała w okresie niemalże jednego roku wycofać po raz trzeci zabawki ze sprzedaży.
W tym przypadku obywatele słusznie oczekują szybkiej reakcji ze strony Unii Europejskiej i Komisji Europejskiej, a my oczekujemy zmiany dyrektywy w sprawie bezpieczeństwa zabawek.
W sprawozdaniu poruszone są podstawowe kwestie, w tym rola polityki fiskalnej, a w tej dziedzinie moje stanowisko znacznie rożni się od stanowiska mojego przedmówcy.
Uważam, że jeżeli nie jesteśmy w stanie doprowadzić do ściślejszej harmonizacji przepisów podatkowych, zasygnalizowanie ryzyka zakłócenia konkurencji jest właściwe.
Jest to jeszcze jedna dziedzina, w której mamy prawo oczekiwać propozycji ze strony Komisji Europejskiej.
Uważamy, że występują także problemy z oświadczeniami dotyczącymi polityki energetycznej.
Oprócz tego, że kwestia oddzielenia sieci i usług świadczonych konsumentom ma tak duże znaczenie - i nie została tutaj podniesiona - ubolewamy, że energia jądrowa odgrywa tak istotną rolę.
Podstawowe, nierozstrzygnięte kwestie bezpieczeństwa energii jądrowej, uwypuklone nie dalej jak w tym roku w następstwie awarii reaktorów w Niemczech i w Szwecji są całkowicie ignorowane, tak jak stały brak rozwiązania problemu składowania odpadów nuklearnych czy to, że subsydiarność pozostaje nadal problemem.
Państwa członkowskie postanowiły wycofać się z korzystania z energii jądrowej i dlatego uważam, że Unia Europejska nie powinna interweniować w tej sprawie poprzez udzielanie finansowego wsparcia.
Deregulacja sektora usług pocztowych to kolejna dziedzina, w której dostrzegamy brak równowagi.
Nie zgadzamy się z twierdzeniem, że kwestia finansowania usług powszechnych w małych państwach członkowskich i w regionach oddalonych została rozstrzygnięta w należyty sposób.
A przecież odbudowa zaufania obywateli do rynku wewnętrznego wymaga także zapewnienia dostępu do usług powszechnych.
w imieniu grupy IND/DEM.
Panie przewodniczący! Pan poseł Toubon przyznaje, że "obywatele wszystkich państw członkowskich mają wątpliwości dotyczące rynku wewnętrznego i wspólnej polityki w pozostałych obszarach”.
Pan Toubon przyznaje, że Unii Europejskiej nie udało się zapobiec kryzysowi zaufania.
Pan Toubon przywołuje następnie właśnie ten dokument - znany obecnie jako "traktat reformujący” - który wywołał ten kryzys, twierdząc protekcjonalnie, że zaangażowanie parlamentów krajowych pomoże im dopomóc w dostrzeżeniu pełnych korzyści wprowadzenia jednolitego rynku.
Nawiasem mówiąc te biedne, pogrążone w niewiedzy parlamenty są jedynymi demokratycznie wybranymi, najwyższymi władzami legislacyjnymi 27 europejskich narodów, w przeciwieństwie do tego absurdalnego zgromadzenia konsultacyjnego, które nie reprezentuje i nie może reprezentować nikogo innego niż Komisję Europejską i związane z nią elity.
W takiej sytuacji przedmiotowe sprawozdanie inicjuje plan osłabienia odpowiedzialności za usługi powszechne poprzez zmianę definicji tych usług i uwzględnienie usług w zakresie ochrony zdrowia, plan przejęcia kontroli nad prawami własności intelektualnej, co jak wszyscy wiemy obejmować będzie wprowadzenie patentów na oprogramowanie, plan zmiany zasad opodatkowania osób fizycznych nieposiadających przedstawicielstwa i plan ustanowienia czegoś w rodzaju tronu króla Kanuta w sprawie izotermy w celu przejęcia władzy i pieniędzy poprzez handel uprawnieniami do emisji.
Jeśli chodzi o małe przedsiębiorstwa, wszyscy wiemy, że Unia Europejska, jej partnerzy gospodarczy i Światowa Organizacja Handlu nadal będą je niszczyć.
Panie pośle Toubon! Kryzys zaufania?
Tak, tak!
w imieniu grupy ITS. - (RO) Panie przewodniczący! Nie pozostaje nam nic innego jak tylko z zadowoleniem przyjąć analizę oceny jednolitego rynku - tego podstawowego celu projektu europejskiego - w 50 lat od zainicjowania procesu wprowadzania tego rynku.
Jednakże kwestia, czy osiągnięte zostały znaczne postępy nie została jednoznacznie rozstrzygnięta; realizacja tego projektu jest znacznie opóźniona w porównaniu z proponowanym harmonogramem.
Sytuacja jest godna pożałowania, biorąc pod uwagę, że ten ważny instrument solidarności, w tym cztery podstawowe swobody (swobody przepływ osób, towarów, kapitału i usług) nie wnosi stale wkładu w realizację projektu europejskiego.
Nie podchodząc do kwestii tworzenia jednolitego rynku bardzo analitycznie, chciałbym powiedzieć, że dążąc do osiągnięcia tego celu napotkamy trudności z co najmniej trzech powodów.
Istniejące różnice pomiędzy poszczególnymi poziomami sprawności i efektywności rynków krajowych: teoretycznie rzecz biorąc, każda gospodarka funkcjonująca w oparciu o stosunki wolnego rynku jest sprawna; praktycznie rzecz biorąc, sprawność rynku uzależniona jest od szeregu czynników politycznych, ekonomicznych, społecznych, kulturowych i szczególnie historycznych, decydujących o charakterze mniej lub bardziej sprawnego rynku; te różnice wywierają niekorzystny wpływ na tworzenie jednolitego rynku.
Środki ochrony ustanowione przez niektóre państwa, a szczególnie państwa o rozwiniętej gospodarce, nie pozwalają rozwijać się mniej rozwiniętym rynkom, a to nadużywanie pozycji ekonomicznej ogranicza znacznie ich prawa do czerpania korzyści ze skutków konkurencji, co stanowi niezbędny, demokratyczny element jednolitego rynku.
Wreszcie, brak wspólnych przepisów prawa, szczególnie w dziedzinie podatków, wywołuje niekorzystny wpływ na realizację projektu wprowadzania jednolitego rynku, pamiętając, że różnice w przepisach podatkowych mogą rodzić napięcia pomiędzy państwami członkowskimi.
Popieram przyjęcie tego sprawozdania, ale uważam, że aby zapewnić większy stopień spójności, powinno się dokonać analizy rynków krajowych państw o mniej rozwiniętych gospodarkach, a szczególnie nowych państw członkowskich takich, jak Rumunia, a na podstawie wyników tej analizy, opracować i wprowadzić środki mające na celu zbliżenie przepisów tych państw z przepisami państw o rozwiniętych gospodarkach, ponieważ jest to warunek niezbędny stworzenia jednolitego rynku europejskiego.
(CS) Panie i panowie! Nie ma wątpliwości, że wspólny rynek stanowi podstawę konkurencyjności Unii Europejskiej i zadowolenia konsumentów.
Sprawozdanie stanowiące przedmiot naszej dzisiejszej debaty stanowi wyraźnie, i według mnie w pełni zasadnie, że ten rynek, z którego możemy być dumni, stworzony został w oparciu o zasady konkurencji gospodarczej.
Dlatego chciałabym zwrócić uwagę, że jednolity rynek jest obecnie zagrożony.
Zagrożenie to wywołuje przyjęty w trakcie prezydencji portugalskiej Traktat Reformujący.
Zgodnie z mandatem prezydencji niemieckiej, cel zapewnienia niezakłóconej konkurencji powinien zostać całkowicie wyeliminowany z listy podstawowych celów Unii, celów, które są zawsze niezbędne przy rozstrzyganiu ewentualnych sporów.
Jedyne, co pozostało to cel stworzenia przez Unię rynku wewnętrznego.
Tym samym kwestia konkurencji gospodarczej została uwzględniona tylko w jakimś protokole dodatkowym, któremu całkowicie brakuje mocy Traktatu Reformującego.
Kiedy Traktat Reformujący zostanie już przyjęty, obrona zasad niezakłóconej konkurencji w Unii będzie jeszcze trudniejsza niż obecnie.
Ani to nie wzmocni konkurencyjności Unii, ani nie zwiększy zadowolenia konsumentów.
(DE) Panie przewodniczący, panie i panowie, koleżanki posłanki i koledzy posłowie! Muszę najpierw podziękować sprawozdawcy, panu posłowi Jacques'owi Toubon'owi, który był także odpowiedzialny za wypracowanie, w ścisłej współpracy z przedstawicielami państw członkowskich w Europie Północnej, Południowej, Wschodniej i Zachodniej, naszego stanowiska w grupie EPP-ED.
Mieliśmy dobrą wymianę poglądów i zgodziliśmy się, że pozytywne aspekty rynku wewnętrznego wykraczają znacznie poza zakres tego, o czym wie społeczeństwo, a także ponad to, z czego zdaliśmy sobie sprawę w trakcie niektórych debat, które toczyły się tutaj w Parlamencie.
Zgodziliśmy się także, że Komisja Europejska i jej służby public relations będą miały istotną rolę do odegrania w podnoszeniu świadomości ludności aktywnej zawodowo na temat korzyści nieodłącznie związanych z rynkiem wewnętrznym.
Uważam, że w świetle połączenia się spółek Suez i Gaz de France, kryterium rynku wewnętrznego - zaproponowane w tym sprawozdaniu i popierane przez naszą grupę EPP-ED - mogłoby z dużym pożytkiem zostać przetransponowane do prawa krajowego.
Całkowicie zasadnym byłoby także zapytać, czy połączenia takie, jak to lub inne zmiany zachodzące na szczeblu państw członkowskich nie mogłyby zastać z pożytkiem poddane analizie zgodności z podobnym kryterium w celu określenia ich wpływu na rynek wewnętrzny i zbadania, czy ewentualnie są w ramach tego rynku korzystne dla zwykłych obywateli.
Uwzględniliśmy także w sprawozdaniu fragment dotyczący usług świadczonych w interesie ogólnym, co bez wątpienia ma obecnie sens w świetle nowej podstawy prawnej ustanowionej na mocy Traktatu Reformującego, jak zostało to już wcześniej powiedziane.
Zgadzamy się także, że rynek wewnętrzny stanowi jeden z podstawowych atutów Unii Europejskiej w procesie globalizacji.
Tylko sprawnie funkcjonujący rynek wewnętrzny może zapewnić ochronę przed niektórymi zagrożeniami na rynkach międzynarodowych. Pani poseł Rühle!
Ze względu na fakt, że nie możemy polegać wyłącznie na systemach monitorowania, choć takie systemy mogły mieć znaczenie w niektórych przypadkach wycofania zabawek przez producentów, potrzebujemy także odwołać się do dumy i charakterystycznej jakości produktów naszych europejskich producentów, ponieważ nigdy nie będziemy w stanie monitorować wszystkiego.
Nie możemy się doczekać, co na jesieni Komisja Europejska zaproponuje w odpowiedzi na to sprawozdanie w swoim przeglądzie jednolitego rynku i mam nadzieję, że będziemy mieli sposobność podjęcia kolejnych decyzji w sprawie właściwego kierunku dla rynku wewnętrznego na podstawie sprawozdania, które Komisja Europejska przyjmie na tym etapie.
(DE) Panie przewodniczący! W imieniu grupy socjaldemokratów, chciałabym także podziękować panu posłowi Toubon'owi za przygotowanie sprawozdania, którego przyjęcie możemy, z zasady, poprzeć, ponieważ obejmuje wiele pozytywnych aspektów o szczególnym znaczeniu dla członków naszej grupy.
Jest tak, jak trzeba, ponieważ to, o czym tutaj mówimy to przyszłość rynku wewnętrznego; mówimy o odpowiedziach na pytania, które zadają sobie mieszkańcy Unii Europejskiej i mówimy o zaufaniu do polityki Unii Europejskiej w jej poszczególnych obszarach.
Pani posłance Riis-Jørgensen chciałabym powiedzieć, że nie wystarczy przeczytać tylko tych fragmentów sprawozdania, które dają nam szczególną, osobistą satysfakcję; sprawozdanie należy rozważyć w całości.
Sprawozdanie to nie zawiera nigdzie stwierdzenia, że jedyne priorytety to wolna konkurencja, rynek wewnętrzny i deregulacja.
W rzeczywistości wprost przeciwnie, ponieważ w sprawozdaniu uwzględnionych zostało wiele kwestii socjaldemokratycznych.
Dla przykładu, w pkt. 8 podkreśliliśmy znaczenie oceny wpływu, która ma szczególne znaczenie w kontekście praw społecznych i prawa pracy.
Jest to klucz do osiągnięcia często przywoływanego celu zapewnienia, że ludzie są ważniejsi niż gospodarka, a nie na odwrót - i to musi być priorytetem w przypadku każdej polityki, w którą wkładamy nasz wysiłek.
Kolejnym aspektem tego sprawozdania, który jest dla nas socjaldemokratów bardzo pozytywny jest dążenie do rozszerzenia zakresu harmonizacji, w przeciwieństwie do prostego mechanizmu wzajemnego uznawania.
Wzajemne uznawanie nie jest rozwiązaniem złym, ale rozwiązaniem lepszym jest harmonizacja.
W rzeczywistości, wysunęliśmy propozycję, która nie tylko zapewnia obywatelom skuteczną formę ochrony o wysokim poziomie, ale także czyni oczywistym, że nie możemy zgodzić się na scenariusz konkurencji pomiędzy systemami społecznymi państw członkowskich; oczekujemy współpracy pomiędzy różnymi systemami społecznymi, na podstawie możliwie najwyższych wartości.
Jest to niezwykle istotna kwestia i bardzo dobrze poradziliśmy sobie z jej naświetleniem.
Kolejnym szczególnie ważnym dla nas socjaldemokratów osiągnięciem jest porozumienie osiągnięte w ostatniej chwili w sprawie usług świadczonych w interesie ogólnym.
Z zadowoleniem przyjmuję, że Europejska Partia Ludowa podjęła wreszcie działania w związku z redagowanym obecnie tekstem Traktatu o Unii Europejskiej.
Właściwym jest, że obrona usług świadczonych w interesie ogólnym powinna być jednym z naszych priorytetów, a także, że powinniśmy zająć się kwestią niepewności prawnej występującej obecnie w związku ze świadczeniem takich usług w Unii Europejskiej, w celu ochrony społeczeństwa i zaspokojenia popytu w tym zakresie.
Jest jednak jedna kwestia, w przypadku której my jako socjaldemokraci musimy powstrzymać się od udzielenia poparcia, a jest to "kryterium rynku wewnętrznego”.
Panie pośle Schwab! Nigdzie w sprawozdaniu nie ma wzmianki o tym kryterium rynku wewnętrznego i wydaje mi się, że powinien pan przeczytać to sprawozdanie z większą uwagą.
Dla nas jako socjaldemokratów kryterium rynku wewnętrznego nie jest instrumentem, który chcielibyśmy stosować - lub przynajmniej nie chcielibyśmy go stosować do czasu położenia podobnego nacisku na inne kryteria wynikające z traktatów, takie jak równouprawnienie płci czy oddziaływanie społeczne.
Nie możemy zaakceptować przyjęcia kryterium, które nie zostało nawet przewidziane w traktatach Unii Europejskiej do czasu, gdy stale stosowane będą kryteria takie jak te, których spełnienia wymagają te traktaty.
Jest to kolejna kwestia, w której nasze stanowisko musi być jednoznaczne.
(DE) Panie przewodniczący! Oczywistym jest, że rynek wewnętrzny sprawdza się, kiedy oceniamy go w kontekście wzrostu gospodarczego ogółem.
Rynek wewnętrzny sprawdza się także, jeżeli zaakceptujemy fakt, że jesteśmy świadkami - od czasu wprowadzenia tego rynku w Europie - największej redystrybucji dochodów, jakiej doświadczył ten kontynent w okresie pokoju.
Niemniej jednak, jeśli chodzi o akceptację ze strony społeczeństwa, oczywistym jest, że rynek wewnętrzny się nie sprawdza.
Dlaczego?
Dlatego właśnie, że mamy taką różnorodność poziomów dochodów, ponieważ dochody z kapitału rosną szybciej niż wynagrodzenie za pracę - a także dlatego, że za 15 lat sprawozdanie pana posła Jacques'a Toubon'a uznane zostanie za niepodważalny dowód niepowodzeń socjalistów i socjaldemokratów.
Jeżeli wczytacie się państwo w projekty poprawek do tego sprawozdania, nie znajdziecie państwo żadnych niespodzianek.
Są tam apele o wprowadzenie skutecznych mechanizmów regulacyjnych, o dokonanie przeglądu strategii rynku wewnętrznego, o podjęcie inicjatyw mających na celu wzmocnienie agendy społecznej oraz o wprowadzenie klauzuli dotyczącej ochrony socjalnej.
Socjaldemokraci stanowili w Europie zdecydowaną większość przez tak długi okres i za 15 lat odkryjemy, że nic nie osiągnęli, a także, że odpowiadają za wzrost radykalizacji skrajnych ugrupowań politycznych Europy.
Panie przewodniczący! Cieszę się, że w znakomitym sprawozdaniu pana posła Toubon'a uwzględniona została większość uwag naszej grupy do opinii Komisji Gospodarczej i Monetarnej.
Pełne wprowadzenie jednolitego rynku jest niezbędne do osiągnięcia przez Unię Europejską gospodarczych sukcesów.
Bardziej szczegółowo, różne, przyjęte ostatnio w dziedzinie hurtowych usług finansowych środki prawne przyczyniają się w znacznym stopniu do ustanowienia jednolitego rynku Unii Europejskiej w tej dziedzinie, poprzez wprowadzenie norm regulatywnych i zapewnienie korzyści pośrednich konsumentom.
W kilku przypadkach, normy te stały się normami międzynarodowymi i następnym etapem jest zapewnienie należytego wdrożenia przepisów regulujących tę dziedzinę i egzekwowania przestrzegania ich na jednolitych zasadach w całej Unii Europejskiej.
Oczywiście będziemy sprzeciwiać się wprowadzeniu kolejnych, zbędnych przepisów w tym zakresie.
Jednakże istnieje wiele barier kulturowych, tradycyjnych, prawnych i podatkowych, które ciągle jeszcze uniemożliwiają sprawne funkcjonowanie jednolitego rynku detalicznych usług finansowych.
Dlatego z niecierpliwością oczekujemy możliwości dokonania przeglądu białych ksiąg Komisji Europejskiej w sprawie detalicznych usług finansowych i kredytów hipotecznych w celu znalezienia odpowiedzi na pytanie, jak doprowadzić do poprawy w tym zakresie przy możliwie najmniejszej ingerencji.
Chciałbym wspomnieć o procesie Lamfalussy'ego, ponieważ jak dotychczas proces ten okazał się bardzo pomocny przy dostosowywaniu podstawowych regulacji prawnych w dziedzinie usług finansowych do rzeczywistych potrzeb środowiska przedsiębiorstw i regulatorów rynkowych.
Jeśli chodzi o ten proces ciągle jeszcze jesteśmy na etapie uczenia się, ale w ramach tego procesu zajęliśmy się już znaczną liczbą regulacji prawnych i doświadczenia zebrane na tym wczesnym etapie są pozytywne.
Choć większość poprawek Komitetu Gospodarczego zawarta została w znakomitym sprawozdaniu pana posła Toubon'a, żałuję, że nieuwzględnione zostały poprawki dotyczące procesu Lamfalussy'ego.
Jednym z obszarów, za który odpowiada Komisja Gospodarcza, a który nadal uniemożliwia należyte funkcjonowanie jednolitego rynku jest system podatkowy.
W pełni uznając zasadę jednomyślności w tej delikatnej kwestii oraz suwerenne prawo poszczególnych państw członkowskich do określania wysokości swoich stawek podatkowych, stosowane obecnie systemy podatku VAT i akcyzy zdecydowanie uniemożliwiają wprowadzenie w pełni jednolitego rynku i zapewnienie konsumentom i przedsiębiorstwom możliwości czerpania z istnienia takiego rynku pełnych korzyści.
Wzywamy zatem Komisję Europejską do przedłożenia praktycznych propozycji ułatwienia obywatelom Unii Europejskiej korzystania z pełni praw swobodnego przepływu towarów, a w szczególności systemów opodatkowania zakupów poprzez Internet i zakupów transgranicznych.
Panie przewodniczący! Jako przewodnicząca Komitetu Rynku Wewnętrznego i Ochrony Konsumentów chciałabym pogratulować panu posłowi Toubon'owi szczególnie sposobu pracy, dzięki któremu pan poseł doprowadził do osiągnięcia konsensusu wszystkich grup w sprawie pakietu zaleceń w sprawie przeglądu rynku wewnętrznego i wierzę, że Komisja Europejska weźmie pod uwagę te zalecenia wraz z wynikami dzisiejszej debaty.
Pragnę zwrócić uwagę na niektóre propozycje, które uważam za klucz do zaangażowania obywateli w proces rozszerzania i pogłębiania rynku wewnętrznego, a szczególnie do wzrostu zaufania.
Bardzo istotną kwestią jest propozycja dotycząca zapewnienia wzrostu zaangażowania ze strony parlamentów krajowych w celu zapewnienia pełniejszego uwzględnienia różnych stanowisk państw członkowskich i ich obywateli.
Równie ważne jest uwzględnienie wymiaru społecznego rynku wewnętrznego i kwestii ochrony środowiska naturalnego, a ponadto rynek wewnętrzny powinien oczywiście nadal zapewniać obywatelom i małym przedsiębiorstwom Unii Europejskiej większy wybór, lepszą jakość i konkurencyjne ceny.
Konkurencyjność na arenie międzynarodowej zapewni nam zniesienie barier administracyjnych oraz pobudzenie innowacji, przy jednoczesnym zapewnieniu ochrony naszej własności intelektualnej.
Zaufanie konsumentów do rynku wewnętrznego jest możliwe tylko wtedy, gdy obywatele mogą dostrzec korzyści i korzystać z praw i możliwości, które mają jako członkowie Unii Europejskiej.
Dlatego mam nadzieję, że wzniesiemy się ponad poziom samej ochrony konsumentów europejskich i zadbamy o to, aby dysponowali środkami zaradczymi, kiedy coś się stanie.
W tym kontekście, chciałabym podnieść kwestię bardzo ważnych działań prowadzonych w ramach sieci SOLVIT i przez europejskie centra konsumentów.
Te nieformalne, praktyczne centra zapewniają szybkie rozwiązania bardzo złożonych problemów w środowisku uważanym przez obywateli Unii Europejskiej za biurokratyczne.
Jednym z powodów, dla których obywatele nie chcą robić zakupów za granicą jest brak wiary w to, że dysponują środkami zaradczymi, kiedy coś się stanie.
Komisja Europejska powinna zatem wzmocnić te sieci w ramach procesu przeglądu. Panie komisarzu!
Sądzę, że mamy wspólne cele, a mianowicie stworzenie rynku wewnętrznego, który jest istotny dla wszystkich i wrażliwy na potrzeby wszystkich - powiedział pan to na początku swojego dzisiejszego wystąpienia - i sądzę, że chcemy teraz współpracować z panem w celu zapewnienia, że obywatele Unii Europejskiej będą nadal mieli dostęp do rynku wewnętrznego, korzyści i w rzeczy samej ochronę w formie środków zaradczych i zadośćuczynienia, na odpowiednim poziomie.
Panie przewodniczący, panie komisarzu! Chciałbym poruszyć trzy kwestie.
Po pierwsze chciałbym podziękować panu posłowi Toubon'owi i pogratulować sposobu, w jaki pokierował całym procesem.
Sądzę, że wszyscy posłowie tego Parlamentu, czy to z lewicy i czy to z prawicy są zadowoleni w pełni z tego, jak potoczyły się wypadki.
Uważam, że sprawozdanie jest bardzo dobre i zrównoważone.
Moja druga kwestia dotyczy przekonania wszystkich do rynku wewnętrznego.
Uważam, że sprawozdawca stara się przekonać wszystkich do rynku wewnętrznego i naprawdę powinniśmy ten cel osiągnąć.
Panie Goebbels! Przywołał pan wcześniej tak zwany "model skandynawski”.
No cóż, niech mi będzie wolno powiedzieć panu, że model skandynawski to z jednej strony pomoc społeczna, ale z drugiej strony, model ten oparty jest na otwartości gospodarczej.
Państwa skandynawskie to państwa w pełni przestrzegające reguł jednolitego rynku - swobodnego przepływu towarów, swobodnego przepływu usług - z polskimi hydraulikami włącznie! - swobodnego przepływu pieniądza i swobodnego przepływu osób, gdzie osoby przybywają z innych krajów w celu podjęcia pracy, więc są to także jednocześnie gospodarki otwarte.
Twierdzę, że nie powinniśmy czepiać się jednolitego rynku, ponieważ prawdopodobnie jest to jak dotychczas największe nasze osiągnięcie w Unii Europejskiej.
Wreszcie, chcę podać przykład braku sprawności jednolitego rynku.
Jest to przykład z życia wzięty.
Na początku lata kapitan linii lotniczych Finnair kupił we Włoszech samochód, nie będę tutaj wymieniał jego marki.
W pół godziny po tym jak wyjechał z salonu samochodowego został zatrzymany przez policję.
Policja zabrała mu jego legalne, nabyte w Niemczech tymczasowe tablice rejestracyjne i skonfiskowała samochód, którego nie odda do czasu zakończenia procedury prawnej w grudniu.
Istnieje duże prawdopodobieństwo, że lotnik ten straci swój samochód i mówimy tutaj o wewnętrznym rynku, na którym zagwarantowana powinna być pełna swoboda przepływu towarów.
Pragnę więc powiedzieć, że przedmiotowe sprawozdanie jest znakomite, pokazując, że rzeczywiście musimy dążyć do poprawy i pracować nad wprowadzeniem sprawnego jednolitego rynku, charakteryzującego się równowagą pomiędzy wolną konkurencją i opieką społeczną.
(RO) Panie przewodniczący, drogie koleżanki posłanki i drodzy koledzy posłowie! Rozwój jednolitego rynku stanowi niezbędny element integracji europejskiej.
Jednakże rozwój jednolitego rynku nie powinien być uważany za cel sam w sobie, gdzie nieważne są skutki społeczne.
W następstwie ostatniego rozszerzenia, Unia Europejska jest gospodarczo bardziej niejednorodna niż kiedykolwiek w przeszłości.
Ten brak jednorodności może być postrzegany jako korzystny dla niektórych strategii neoliberalnych, ale nie dla ogółu obywateli.
Jak powiedział pan Jacques Delors, konkurencja jest dla przedsiębiorstw, solidarność dla ludzi.
Z tego punktu widzenia, oprócz swoich niepodważalnych zalet, sprawozdanie pana posła Toubont'a ma kilka słabych punktów.
Teoretycznie rzecz biorąc, wszyscy jesteśmy zwolennikami strategii lizbońskiej, gospodarki opartej na wiedzy i miejsc pracy wysokiej jakości, gdzie przewagi względnej nie może stanowić tania siła robocza.
Sprawozdanie zawiera także stwierdzenie, że podstawowym czynnikiem wzrostu konkurencyjności przedsiębiorstw jest mobilność pracowników, którą należy wspierać.
Jako socjaliści, uważamy, że zniesienie wszystkich barier w świetle swobodnego przepływu osób i siły roboczej stanowi podstawowe prawo określone w traktatach.
Wspieranie mobilności wyłącznie ze względów ekonomicznych wywołuje już poważne skutki społeczne w państwach pochodzenia robotników: oprócz rzeczywistych dochodów, mamy do czynienia z utratą specjalistów i wykwalifikowanej siły roboczej, wyludnianiem się i spadkiem liczby osób aktywnych zawodowo, tysiącami dzieci dorastających bez rodziców i wymagających specjalnej edukacji i pomocy ze strony wyspecjalizowanych służb społecznych.
Nie znamy jeszcze długoterminowych kosztów społecznych i ludzkich.
Dlatego domagamy się zbadania tej szczególnej kwestii, ponieważ środki ekonomiczne nie powinny nigdy osłabiać aspektu społecznego.
(Oklaski)
(ES) Panie przewodniczący! Niech mi będzie wolno najpierw pogratulować sprawozdawcy, panu posłowi Toubon'owi sprawozdania i umiejętności zapewnienia szerokiego poparcia dla przyjęcia tego sprawozdania na tym posiedzeniu plenarnym.
Ponowne potwierdzenie w tym miejscu, że poczynione zostały znaczne postępy w tworzeniu jednolitego rynku Unii Europejskiej jest powiedzeniem czegoś, co jest już oczywiste, niemniej jednak istotne jest stałe powtarzanie, choć może to i jest oczywiste, że ciągle jeszcze wiele pozostaje do zrobienia.
Uważam, że doświadczenie pokazuje nam, że najszybciej rozwijającymi się gospodarkami są gospodarki otwarte, a także, że wzrost konkurencji przekłada się zawsze na korzyści dla konsumentów poprzez wzrost jakości oraz spadek cen towarów i usług konkurujących ze sobą lub oferowanych na rynku.
W warunkach globalizacji, to znaczy rynku, takiego jak dzisiejszy rynek światowy nie można uważać, że postępy można osiągnąć stosując środki ochrony i oczywiście Unia Europejska, jako strona zainteresowana na szczeblu światowym, będzie mogła mieć silną gospodarkę, jeżeli będzie nadal prowadziła działania mające na celu liberalizację oraz rozszerzanie i pogłębianie jednolitego rynku.
Wielokrotnie różne osoby twierdziły, że zapewnienie wzrostu konkurencji i wdrażanie środków liberalizacji na rynku europejskim stanowi rezygnację z europejskiego modelu społecznego lub z ochrony gwarantowanej prawami społecznymi.
Uważam, że jest wprost przeciwnie, a mianowicie, że jeżeli europejski model społeczny ma się dalej rozwijać, jeżeli obywatele Unii Europejskiej mają mieć nadal możliwość korzystania ze środków ochrony socjalnej i dobrych świadczeń socjalnych to kwestią o podstawowym znaczeniu jest zapewnienie Unii Europejskiej wzrostu gospodarczego, a ten wzrost będzie, podkreślam, możliwy tylko wtedy, gdy pogłębimy jednolity rynek Unii Europejskiej.
Powiedziałam, że poczynione zostały znaczne postępy, ale że ciągle jeszcze jest wiele do zrobienia, a jeden z moich kolegów posłów podał właśnie kilka konkretnych przykładów.
Uważam, że kwestią o podstawowym znaczeniu jest zniesienie barier, aby małe i średnie przedsiębiorstwa mogły działać w całej Unii Europejskiej.
Kwestią o podstawowym znaczeniu jest także, jak zostało to podkreślone w sprawozdaniu, zbadanie możliwości rozwoju i rozwijanie rynku detalicznych usług finansowych, a szczególnie praw własności intelektualnej.
Chciałabym zaapelować do Komisji Europejskiej, aby wezwała rządy krajowe i Radę do zapewnienia należytej transpozycji przepisów prawa wspólnotowego do prawa krajowego.
(DE) Panie przewodniczący! Popieramy zniesienie ograniczeń rynku wewnętrznego w celu wspierania pozytywnych skutków jego funkcjonowania, takich jak stały wzrost gospodarczy, a w tym procesie kwestią o podstawowym znaczeniu jest zwracanie odpowiedniej uwagi na środki ochrony socjalnej dla zwykłych obywateli.
Ze względu na ich szczególne znaczenie, usług świadczonych w interesie ogólnym - czegoś, co nazywamy "podstawowymi” formami pomocy - nie można tak po prostu pozostawić wolnej konkurencji rynkowej.
Szczególnie w dziedzinach zdrowia i opieki społecznej usługi te wymagają szczególnego zestawu przepisów.
Z żalem odnotowuję całkiem niepotrzebne zawarcie w pkt. 16 odniesienia do energii jądrowej.
Jest to bezspornie technologia wysokiego ryzyka, narażająca ludność na niebezpieczeństwo.
Więc jeśli chodzi o ten punkt, nie mogę poprzeć przyjęcia tego sprawozdania.
Należy także stwierdzić, że niepewność wywołują rozbieżne interpretacje krajowe w transpozycji prawa Unii Europejskiej.
Jak wykazały to liczne badania, jest to znaczna przeszkoda we wprowadzaniu rynku wewnętrznego.
Wreszcie, chciałbym podnieść kwestię międzynarodowego znaczenia norm europejskich.
Kontrowersje, które wzbudzają obecnie wadliwe zabawki z Chin stanowią dobry przykład tego, jak istotne jest opracowanie, w porozumieniu z partnerami handlowymi z państw trzecich, norm uznawanych na szczeblu międzynarodowym.
Nawet wtedy, gdy państwa takie jak Chiny uskarżają się na nadmierne obciążenia spowodowane długą listą wymogów jakościowych, potrzebujemy środków mających na celu podniesienie poziomu bezpieczeństwa produktów i żywności w celu zapewnienia konsumentom europejskim ochrony.
(SV) Panie przewodniczący, panie komisarzu! Rynek wewnętrzny stanowi jedną z najważniejszych podstaw współpracy w Unii Europejskiej.
Współpraca opiera się na wzajemnym zaufaniu i poszanowaniu państw członkowskich.
Ważne jest zatem, aby wszyscy w niej uczestniczyli, szybko i skutecznie wdrażając prawodawstwo UE, które ma podlegać transpozycji do prawa krajowego.
SOLVIT to dobry sposób monitorowania przestrzegania prawa i może być rozwijany.
My, politycy działający na szczeblu europejskim w Parlamencie czy w Radzie mamy obowiązek zagwarantować, by prawodawstwo było przyjazne dla konkurencji i nie powodowało powstawania niepotrzebnych obciążeń administracyjnych, a także, aby zaspokajało potrzeby i rozwiązywało jeszcze istniejące problemy.
W tym celu musimy zadbać o konsensus polityczny oraz powszechne zrozumienie znaczenia rynku wewnętrznego, do czego już w dużym stopniu przyczynili się pan poseł Toubon i Komisja.
Bardzo panu dziękuję, panie pośle.
EPP-ED chce jednej Europy dla wszystkich, w której wszyscy mają szansę znalezienia pracy, w której jest skuteczna opieka zdrowotna i w której nie ma ubóstwa.
Chcemy UE, która może stać się jeszcze silniejsza.
Jedynym sposobem, aby to osiągnąć jest zadbanie o to, by rynek był konkurencyjny i by przestarzałe przepisy, niepotrzebne cła, dotacje lub środki kontroli rynku nie osłabiały handlu.
Bez sprawnie funkcjonującego rynku i mocnych spółek europejskich nie będzie pieniędzy na opiekę społeczną.
Rynek wewnętrzny i konkurencyjność automatycznie tworzą zabezpieczenie społeczne i stanowią warunek wstępny opieki społecznej.
(HU) Chciałabym zacząć od tego, że byliśmy bardzo zadowoleni z jasnej i kompleksowej debaty, którą koledzy pana posła Toubona odbyli z nami w zeszłym roku, przed przygotowaniem tego sprawozdania.
Chciałabym także pogratulować panu posłowi Toubon przygotowanego przezeń sprawozdania.
Ja osobiście chciałabym skomentować najpierw punkt 40, który kładzie nacisk na obowiązki państw członkowskich.
Chodzi mi głównie o to, że państwa członkowskie mają obowiązek transpozycji przepisów dotyczących rynku wewnętrznego nie ze względu na Komisję Europejską, ani nie ze względu na Parlament Europejski - są one to winne przede wszystkim samym sobie, a zwłaszcza swoim własnym obywatelom i swoim własnym firmom.
W związku z tym nie możemy zignorować tabeli wyników rynku wewnętrznego z lipca 2007 ani zawartych tam informacji.
Warunkiem dla nowych państw członkowskich, które przystąpiły do Unii w roku 2004 i 2005 było wprowadzenie i transpozycja całego dorobku prawnego Wspólnoty.
Z tabeli wynika, że dwa lata po upływie terminu rekordzistami w dziedzinie zaległości w transpozycji są bez wyjątku stare państwa członkowskie, które odpowiadają za cztery największe braki w transpozycji.
Wskaźnik niewywiązania się ze zobowiązań dotyczących rynku wewnętrznego przez poszczególne stare i nowe państwa członkowskie wynosi 1:2, ale czasami może wynosić nawet 1:8, jak ma to miejsce na przykład między Słowenią i Włochami.
W bezpośrednim rozrachunku ci, którzy przestrzegają prawa tracą, ze względu na nierówne traktowanie i dyskryminację.
Kiedy mówimy o przyszłym rynku wewnętrznym, musimy wszyscy nalegać, aby przedsiębiorstwa i kraje przestrzegające przepisów i dokonujące transpozycji wspólnotowego dorobku prawnego nie ponosiły strat w związku z aktualnym rozwojem rynku wewnętrznego.
Chciałabym podziękować sprawozdawcy.
(CS) Panie komisarzu! Piętnaście lat temu państwa zgodziły się na pogłębioną integrację gospodarczą i zobowiązały do utworzenia jednolitego europejskiego rynku, na którym będzie odbywać się swobodny przepływ towarów, usług, kapitału i osób.
W latach 90-tych spowodowało to powstanie warunków konkurencji dla przedsiębiorców, co zaowocowało większymi możliwościami wyboru i niższymi cenami dla konsumentów.
Jednakże od 2000 r. widzimy, jak niektóre państwa członkowskie, w szczególności stare państwa członkowskie, chronią, zarówno ukradkiem, jak i otwarcie, swoje małe rynki krajowe przed konkurencją z sąsiedztwa oraz tolerują przeszkody administracyjne i inne, blokując w ten sposób szybkie i całkowite utworzenie jednolitego rynku wolnego od barier.
Jest to paradoksalne zachowanie w kontekście szybkiej liberalizacji światowego handlu oraz biorąc pod uwagę to, jak pospiesznie my Europejczycy robimy miejsce dla towarów z krajów trzecich.
Czy zdrowy europejski rynek nie powinien być zasadniczym elementem stawiania czoła takim wyzwaniom, jak globalizacja i bezrobocie?
Ta nieracjonalna sytuacja jest spowodowana przez populizm oraz przedkładanie fałszywych interesów narodowych nad wspólne interesy konsumentów i przedsiębiorców.
Jestem więc zadowolona z zielonej księgi Komisji oraz z wniosku o dokonanie przeglądu: ten przegląd pokaże, w jaki sposób w niektórych krajach jest obchodzone obowiązujące prawodawstwo europejskie oraz ujawni uchybienia, które osłabiają zaufanie do jednolitego rynku.
Przykładem tego jest szara strefa dotycząca przypadków stosowania lub niestosowania zasady kraju pochodzenia.
Jeżeli rynek ma właściwie funkcjonować, to musimy dokonać postępu w zakresie liberalizacji usług sieciowych i ukończenia rynku usług finansowych oraz zwalczyć mity istniejące w dziedzinie ochrony zdrowia i usług socjalnych.
Wprowadzenie euro oraz niedawne dyrektywy umocniły handel wewnątrz Unii i sprawiły, że stał się bardziej przejrzysty.
Mimo to wszyscy wiemy, że przedsiębiorcy cierpią z powodu obciążenia coraz większą ilością papierkowej roboty i że potrzebujemy sprawiedliwych warunków dla uczciwej międzynarodowej konkurencji.
Potrzebujemy także nowocześniejszych i prostszych mechanizmów kontroli.
Apeluję do Komisji, aby podjęła wszelkie starania w celu monitorowania sposobu wdrażania obowiązujących dyrektyw, a także by dokonała postępów w dziedzinie wzajemnego uznawania zanim wesprze ewentualną harmonizację.
Zdaję sobie sprawę, że globalizacja handlu będzie wymagała standaryzacji innych produktów i porozumienia w sprawie europejskiego znaku pochodzenia.
Przyznaję, że zasadnicze różnice w dziedzinie podatku od osób prawnych stanowią źródło napięć i wymagają dalszej debaty.
Europejski rynek to proces, a nie dogmat.
(FI) Panie przewodniczący! Nie powinniśmy atakować globalizacji z powodu szkód, jakie powoduje, ale powinniśmy podjąć praktyczne działania.
Ochrona rynków krajowych paraliżuje nasz kontynent, zagrażając także jego wzrostowi gospodarczemu, czyli czemuś, na czym opiera się także Europa socjalna.
To dobrze, że sprawozdanie podkreśla znaczenie ukończenia procesu, dzięki któremu w szczególności energetyka i komunikacja będą otwarte dla konkurencji, ponieważ rozwinięte i otwarte sieci leżą ostatecznie w interesie konsumenta i stanowią gwarancję wzrostu.
W celu przyspieszenia tego rozwoju potrzebujemy także skutecznych mechanizmów regulacji i monitorowania.
Jeden z mechanizmów należałoby włączyć do tzw. zasady odpowiedzialności klienta na poziomie transgranicznym.
Dzięki niemu każdy, kto zleca roboty lub usługi będzie miał obowiązek zagwarantować przejrzystość działania i realizację zobowiązań przez podwykonawców.
Ta Unia i ten Parlament zajmują zbyt ideologiczne stanowisko podczas rozważania różnych opcji energetycznych.
W praktyce szkodliwym skutkom zmian klimatu zapobiega się poprzez zmniejszenie emisji.
W przeciwieństwie do tego, co powiedział przed chwilą pan poseł Bulfon, rzeczą nierealistyczną jest założenie, że uda nam się osiągnąć prawdziwe i rzeczywiste skutki bez energii jądrowej stanowiącej część rozwiązania.
Naszym priorytetowym celem musi być ograniczenie wykorzystania paliw kopalnych.
(SK) Na początku chciałabym wyrazić uznanie mojemu koledze, Jacquesowi Toubonowi, za jego inspirujące sprawozdanie, które stanowi znakomitą i zrównoważoną podstawę dla następnych dokumentów Komisji.
Pomimo tego, iż traktaty rzymskie zagwarantowały cztery podstawowe wolności, nadal istnieje wiele przeszkód dla ich praktycznego zastosowania.
Przegląd obecnej sytuacji na rynku wewnętrznym to dla nas szansa, aby poprzeć obowiązujące przepisy i zrewidować przepisy przestarzałe.
To nowe podejście może zlikwidować przepaść między możliwościami i realiami oraz zapewni rozwiązania dotyczące poradzenia sobie z barierami między rynkami 27 państw członkowskich.
Zgadzam się z poglądem sprawozdawcy, że sukces jednolitego rynku opiera się na trzech filarach: pierwszy to umocnienie praw konsumenta i stworzenie warunków sprzyjających działalności gospodarczej, co ma szczególne znaczenie dla małych i średnich przedsiębiorstw.
Na przykład konieczna jest poprawa dostępu małych i średnich przedsiębiorstw do kontraktów w ramach zamówień publicznych.
Jeśli chodzi o drugi filar to powinniśmy wyeliminować wszelkie pozostałe bariery, takie jak przeszkody w utworzeniu jednolitego obszaru płatności.
Trzeci filar polega na umacnianiu międzynarodowego wymiaru rynku wewnętrznego UE dzięki stworzeniu większego, transatlantyckiego rynku wewnętrznego.
W kontekście gospodarki światowej UE będzie dobrze prosperować tylko wówczas, gdy jej zdolności innowacyjne będą równe, a nawet przewyższą zdolności innowacyjne jej partnerów handlowych.
Dlatego właśnie UE potrzebuje konkretnych środków w celu zwiększenia swoich zdolności innowacyjnych.
Państwa członkowskie muszą stworzyć warunki sprzyjające aktywnej współpracy między przedsiębiorstwami, sektorem publicznym i środowiskiem akademickim.
Skierowanie inwestycji publicznych i prywatnych do wysoko wyspecjalizowanych ośrodków badawczych związanych z uniwersytetami może stworzyć kolebkę społeczności przedsiębiorców jutra.
(DE) Panie przewodniczący, panie komisarzu, panie i panowie! Wielu słuchaczy może uznać dzisiejszą debatę za dość dziwaczną: w końcu rynek wewnętrzny istnieje od ponad 15 lat i wiele osób się już do niego przyzwyczaiło.
Jednak nawet po tylu latach istnieją pewne zaskakujące niedostatki, w niektórych przypadkach spowodowane przez protekcjonistyczne zachowania kilku państw członkowskich tym okresie.
Pewne sprawy również z upływem lat potoczyły się nie tak jak trzeba.
Członkowie społeczeństwa - konsumenci - mają mniejszą swobodę wyboru, a rynek nie jest bynajmniej miejscem jednakowych szans dla wszystkich; być może jest taki dla wielkich spółek, ale z pewnością nie dla małych i średnich przedsiębiorstw.
Wszyscy podzielamy pogląd - i mam nadzieję, że mówię tutaj nie tylko w imieniu Parlamentu, ale także Komisji i Rady - że rynek wewnętrzny nie jest celem samym w sobie.
Chciałabym zacytować jednego z ojców założycieli jednolitego rynku, który mówił o trzech podstawowych zasadach - konkurencji, która ma stymulować; współpracy, która ma wzmacniać i solidarności, która ma jednoczyć.
Z upływem czasu ta ostatnia stała się słabo widoczna.
Dla nas, jako socjaldemokratów, solidarność i spójność na rynku wewnętrznym są bardzo istotne.
Podsumowując: skuteczny rynek implikuje skuteczne gwarancje i ochronę konsumenta.
Tylko dzięki nim możemy budować zaufanie, o którym wszyscy wokół nam przypominają.
W ostatnich latach wzrasta liczba produktów, które zawierają substancje niebezpieczne lub stanowią ryzyko: chińskie zabawki to jedynie czubek góry lodowej.
Przedmiotem skarg są tysiące produktów.
Nasze zadanie, a także pańskie zadanie, panie komisarzu, polega na tym: musimy wykorzystać nasz pakiet środków kontroli rynku, aby odzyskać zaufanie ludzi, musimy działać, a nie po prostu zostawiać sprawy swojemu biegowi.
(RO) Panie przewodniczący! Spójność gospodarcza i społeczna, a także solidarność są dla Unii Europejskiej niezbędne.
Fundusze strukturalne przyczyniają się do rozwoju wszystkich regionów europejskich i są ważne zwłaszcza dla nowych państw członkowskich.
Potrzebujemy nie tylko unii gospodarczej mającej najbardziej dynamiczną gospodarkę opartą na wiedzy, ale także Europy socjalnej, w której każdy spełnia swoją rolę i w której usługi publiczne są wysokiej jakości i są dostępne dla prawie 500 milionów obywateli Europy.
Potrzebujemy usług w dziedzinie zdrowia i edukacji, potrzebujemy zrównoważonego systemu opieki społecznej.
Transport, energetyka, komunikacja są sprawą zasadniczą dla rozwoju UE, ale należy zadbać, aby wszyscy mieli dostęp do tych usług.
Rozwój e-administracji i usług finansowych jest sprawą podstawową dla przejrzystości i jakości usług publicznych, ponieważ powinny one gwarantować ochronę konsumenta w środowisku cyfrowym.
Mamy nadzieję, że zostaną usunięte ograniczenia nałożone na pracowników z Rumunii i Bułgarii, dotyczące dostępu do rynku pracy Wspólnoty.
Niedyskryminacyjny dostęp do europejskiego rynku pracy jest istotny dla zapewnienia równych warunków pracy i dla uniknięcia społecznego dumpingu.
Panie Przewodniczący! Rynek wewnętrzny stanowiący jeden z filarów Unii Europejskiej podlega ciągłym przekształceniom.
Każdego dnia obserwujemy, jak bardzo jego urzeczywistnienie wpływa na życie przeciętnego obywatela.
Pogłębienie integracji europejskiej zależy bezpośrednio od pogłębienia integracji gospodarek poszczególnych państw członkowskich.
Dlatego tak ważne jest dla wszystkich obywateli, aby rynek wewnętrzny poprzez zdecydowane działania pozbywał się kolejnych barier i przeszkód w przepływie osób, kapitału, towarów i usług.
Sprawozdanie pana posła Toubon jest trafnym sprawozdaniem wskazującym obszary, na których prawodawstwo oraz polityki unijne powinny się koncentrować w celu usprawnienia działania rynku wewnętrznego.
Zwraca on uwagę na wiele kwestii, które powinny stać się priorytetami w naszej pracy, a przede wszystkim na wypracowanie zaufania obywateli, zarówno konsumentów, jak i przedsiębiorców, do rynku wewnętrznego.
Zdecydowanie popieram zawartą w sprawozdaniu pana Toubon tezę, by włączyć parlamenty narodowe do prac legislacyjnych Parlamentu, czego konsekwencją będzie znaczne przybliżenie Unii naszym obywatelom.
Jest to bardzo cenna wskazówka.
Na koniec pragnę dodać, że jako była bizneswoman zgadzam się z zawartymi w sprawozdaniu wszelkimi zaleceniami dotyczącymi eliminacji obciążeń administracyjnych dla przedsiębiorstw.
Tylko dzięki konsekwentnej, prorynkowej i liberalnej polityce gospodarka Unii będzie w stanie konkurować z gospodarkami Stanów Zjednoczonych, Chin czy Indii.
Gratuluję sprawozdawcy świetnie napisanego sprawozdania, którego główną zaletą jest jego wyważona treść.
Powiedziałabym wręcz, że stanowi ono swego rodzaju ponadpolityczną mapę drogową priorytetów naszej pracy nad rynkiem wewnętrznym.
komisarz. - Panie przewodniczący, panie posłanki i panowie posłowie! Uważnie przysłuchiwałem się dyskusji w sprawie przyszłości jednolitego rynku i chciałbym podziękować wszystkim jej uczestnikom za uwagi.
Przegląd jednolitego rynku w zasadniczy sposób nawiązuje do idei stworzenia Europy przynoszącej wymierne rezultaty, wyraźnie zorientowanej na obywateli.
Jednolity rynek nie jest środkiem do celu.
Nasze strategie muszą służyć ludziom i podnosić ich jakość życia.
Wszyscy Europejczycy, państwo i ja, powinni móc się z tymi strategiami identyfikować.
Na jednolitym rynku pozostają wielkie wyzwania.
Część z naszych wniosków już została złożona.
Inne zostaną złożone wkrótce.
Potrzebne jest nam państwa poparcie, aby je pomyślnie zrealizować.
Zastanawiamy się na nowo nad sposobem administrowania jednolitym rynkiem, na szczeblu krajowym i na szczeblu UE.
Wszelkie inicjatywy są starannie przygotowywane zgodnie z zasadami lepszego stanowienia prawa.
To nam pozwala przeanalizować wszystkie opcje przed podjęciem działań i może obejmować rozważenie samoregulacji w określonych dziedzinach.
Musimy ulepszyć odpowiedzialność za jednolity rynek.
Należy ona do naszych konsumentów, naszych przedsiębiorstw, naszych pracowników i naszego społeczeństwa obywatelskiego.
Należy ona do władz krajowych, regionalnych i lokalnych.
Musimy ułatwić codzienną współpracę między państwami członkowskimi.
Chciałbym raz jeszcze podziękować sprawozdawcy i oczekuję na dalsze uwagi Parlamentu w nadchodzących miesiącach.
Debata została zamknięta.
Głosowanie nad tym punktem odbędzie się dzisiaj.
Oświadczenia pisemne (art. 142 Regulaminu)
na piśmie. - To sprawozdanie z inicjatywy własnej znakomicie się wpisuje w obecny przegląd jednolitego rynku.
Nasz Parlament ma więc okazję, aby podkreślić korzyści wynikające z rzeczywiście istniejącego jednolitego rynku.
Mówiąc dokładniej, sprawozdanie podkreśla wyzwania, jakie stoją przed jednolitym rynkiem, ale i przedstawia konkretne zalecenia.
Spośród tych zaleceń szczególnie popieramy położenie nacisku na znaczenie rozwiązania problemu zmian klimatu poprzez działania w dziedzinie zrównoważonego rozwoju; konieczność znacznego zwiększenia zaufania konsumentów do zakupów transgranicznych; podkreślenie potencjału konkurencyjności, wzrostu i zatrudnienia związanego z innowacjami i MŚP; zachęcanie do naprawdę swobodnego przepływu pracowników w Unii oraz, mówiąc ogólniej, do usunięcia wszystkich przeszkód dla ukończenia zintegrowanego i wydajnego jednolitego rynku.
Oczywiście te zalecenia muszą zostać przekształcone w dyrektywy dotyczące jednolitego rynku, tak aby zostały dokładnie wdrożone przez państwa członkowskie.
Aby zapewnić skuteczne ukończenie przepisów dotyczących jednolitego rynku Unia musi sobie stworzyć niezbędne narzędzia realizacji, zachęcające do współpracy między administracjami krajowymi, tworzenia informacyjnych punktów kontaktowych dla firm i obywateli, poprawy skuteczności procedury składania skarg oraz w razie potrzeby wszczynania postępowania w odpowiednich sądach.
na piśmie. - Jednolity rynek nadal stanowi zasadnicze osiągnięcie UE.
Jednakże nie został jeszcze ukończony.
Istnieją niedostatki dotyczące wszystkich czterech swobód.
Widzimy też słabnięcie zaufania zainteresowanych stron do osiągnięć wspólnego rynku.
Są one w dużym stopniu traktowane jako coś oczywistego.
Jeśli chodzi o przepływ towarów to 25% nadal podlega różnorodnym krajowym barierom technicznym.
Miejmy nadzieję, że pakiet polityczny Komisji ze stycznia 2007 r. zostanie szybko przełożony na konkretne środki służące likwidacji pozostałych przeszkód.
Jeśli chodzi o ludzi, to utrzymuje się niepewność co do niektórych podstawowych zasad, mianowicie jeśli chodzi o możliwość przenoszenia praw socjalnych.
Bardzo się cieszę, że to polityczne pole minowe staje się stopniowo przedmiotem negocjacji na przykład w dziedzinie emerytur i dostępu do ponadgranicznej opieki zdrowotnej.
Jeśli chodzi o kapitał i usługi, szykują się duże zmiany.
Istniejąca sytuacja, na przykład jeśli chodzi o brak wspólnej podstawy opodatkowania przedsiębiorstw, zakłóca decyzje dotyczące inwestycji na jednolitym rynku i stawia MŚP w niekorzystnej sytuacji.
Mimo że UE zamierza zabrać się za przyszłe wyzwania dzięki traktatowi reformującemu, potrzebny jest rozmach polityczny dla ukończenia jednolitego rynku.
Należy dążyć do usunięcia niejasności w warunkach prowadzenia działalności gospodarczej, wyjaśnić, jaki system regulacyjny ma zastosowanie oraz dążyć do zmniejszenia obciążeń administracyjnych.
na piśmie. - Generalnie wyrażam zadowolenie ze sprawozdania i zgadzam się, że rozwój jednolitego rynku przyniósł obywatelom Europy różne korzyści, a mianowicie zapewnił konsumentom większy wybór i niższe ceny, stworzył dynamiczne warunki dla działalności gospodarczej oraz umożliwił swobodną wymianę towarów, usług i idei.
To z kolei ułatwiło integrację europejską w wielu dziedzinach i nadal stanowi podstawę zdolności UE do osiągania rozległych celów.
Mam jednak zastrzeżenia do konkretnych elementów tego sprawozdania:
Nie zgadzam się z tym, że wprowadzenie wspólnej skonsolidowanej podstawy opodatkowania jest konieczne lub pożądane, tak jak to sugeruje się w sprawozdaniu.
Uważam, że taki wniosek, gdyby został złożony przez Komisję, byłby pierwszym krokiem do harmonizacji podatkowej, co uważałabym za rzecz nie do przyjęcia.
Wierzę, że państwa członkowskie są najlepiej predestynowane do określania charakteru i zakresu swoich odnośnych systemów podatkowych.
Wreszcie uważam, że nawiązanie w sprawozdaniu do energii jądrowej jako zasadniczej części kombinacji źródeł energii w UE jest niewłaściwe i nie poprę tego elementu sprawozdania.
Statut europejskiej spółki prawa prywatnego, prawo spółek (debata)
Kolejnym punktem porządku jest pytanie ustne Giuseppe Garganiego, w imieniu Komisji Prawnej, do Komisji dotyczące stanu procesu legislacyjnego w sprawie "Statutu europejskiej spółki prawa prywatnego” oraz "Czternastej dyrektywy w sprawie prawa spółek” - B6-0137/0000).
autor. - (IT) Panie przewodniczący, panie komisarzu, panie i panowie! Debata w tej kwestii jest bardzo ważna zarówno w kontekście instytucjonalnym, jak i politycznym, wziąwszy pod uwagę, że ma ona istotne znaczenie polityczne i instytucjonalne.
Chciałbym powiedzieć bardzo wyraźnie, i odpowiadam za swoje słowa, że Komisja Europejska poważnie zawiodła Parlament Europejski, ponieważ nie zastosowała się do formalnych wniosków Parlamentu i nie przedstawiła wniosków legislacyjnych w sprawie europejskich spółek prawa prywatnego oraz zmiany lokalizacji głównych siedzib spółek kapitałowych.
Wniosek z żądaniem o przedstawienie wniosku legislacyjnego w sprawie statutu spółki został oficjalnie złożony w lutym 2007 r., w oparciu o art. 192 traktatu i - co chciałbym podkreślić i chciałbym prosić pana komisarza, aby uważnie słuchał, ponieważ jest to bardzo ważne pytanie, panie przewodniczący, na które musi zostać udzielona odpowiedź - po szczegółowej debacie i przesłuchaniu wykwalifikowanych i kompetentnych ekspertów, którzy udowodnili nam, jak ważny jest taki instrument i jak przydatny będzie dla popierania małych przedsiębiorstw, które chcą aktywnie działać na rynku wewnętrznym.
Obowiązkiem Komisji było, panie komisarzu, natychmiastowe uruchomienie procedury przyjęcia wniosku legislacyjnego, poczynając od oceny skutków.
Komisja dysponowała analizą wykonalności z grudnia 2005 r., ale nie zrobiła nic i zamiast tego zwlekała i dopiero w lipcu rozpoczęła konsultacje w sprawie zapotrzebowania - była to znów tylko hipotetyczna dyskusja - na europejską spółkę prawa prywatnego, jak gdyby wybrani przedstawiciele całej Unii nie mogli legalnie oprzeć swego wniosku na merytorycznym akcie legislacyjnym.
Nie będę się szczegółowo zajmował prawodawstwem europejskim, ponieważ Klaus Lehne, jeden z wiodących ekspertów naszej komisji i lider w tej dziedzinie krótko omówi aspekty prawne tej kwestii.
Chciałbym się bardziej szczegółowo przyjrzeć problemowi i przypomnieć panu komisarzowi, aby mógł należycie uwzględnić wszystko, co powiem o relacji istniejącej między instytucjami, na której powinna się opierać konieczna współpraca między Komisją i Parlamentem.
Moim zdaniem, panie komisarzu, zachował się pan nieuprzejmie wobec Parlamentu, potraktował pan Parlament lekceważąco.
Zignorował pan wnioski Parlamentu przyjęte na mocy art. 192, a w szczególności porozumienie międzyinstytucjonalne w sprawie lepszego stanowienia prawa, wielokrotnie zresztą nie podejmowano działań - jestem przewodniczącym tej komisji i doskonale wiem, ile pytań czeka na odpowiedź - mimo że Komisja formalnie zobowiązała się nie tylko uwzględniać wnioski, ale także udzielać szybkich i stosownych odpowiedzi komisjom Parlamentu.
Tym razem wcale tak nie było!
Niewywiązanie się z tych zobowiązań oznacza odpowiedzialność Komisji, której nie waham się nazwać prawną, wobec Parlamentu Europejskiego.
Na konferencji w sprawie prawa spółek zorganizowanej przez prezydencję niemiecką Klaus Lehne słusznie powiedział, że Komisje Europejską można zasadnie postawić przed Trybunałem Sprawiedliwości za niewywiązanie się ze zobowiązań.
Parlament, i mówię to jasno, powinien mieć świadomość, że Komisja na swojej stronie internetowej już potwierdziła, że konsultacje przeprowadzone w 1997 r. i w 2002 r. wykazały duże i konkretne zapotrzebowanie ze strony podmiotów gospodarczych.
Komisja wie zatem, jak ważna jest ta sprawa i ma świadomość, że powinna i jest obowiązana odpowiadać na wnioski Parlamentu.
Nie tylko nie zatwierdziła wniosku legislacyjnego, ale na konferencji w Berlinie pan komisarz posunął się nawet do tego, że stwierdził, iż konieczna jest dalsza dyskusja nad przydatnością wniosku.
To nas bardzo zaskoczyło, ponieważ teraz musimy rozważyć - jak mówi pan komisarz - czy Parlament Europejski ma jeszcze szanse, aby skutecznie udowodnić znaczenie tego wniosku legislacyjnego.
Dyrektywa w tej dziedzinie - już kończę - z pewnością stworzyłaby mocne podstawy prawne dla swobody prowadzenia działalności i swobody świadczenia usług.
Oczekujemy na szczegółowy projekt ze strony pana komisarza, co oznacza nie tylko dostosowywanie się do różnych lobby z Anglii, z Wielkiej Brytanii i z Irlandii, jak sądzę, ale zajęcie się niesprzyjającą sytuacją.
Nie chodzi o to, aby służyć interesom poszczególnych krajów, panie komisarzu, o czym pan dobrze wie, ale interesom Europejczyków!
Parlament to nie jest lobby i my jasno i wyraźnie mówimy o tym wymogu i o tej konieczności!
komisarz. - Panie przewodniczący! Pytanie ustne złożone przez pana posła Garganiego w imieniu Komisji Prawnej daje mi możliwość przekazania państwu najświeższych informacji na temat obecnych działań Komisji dotyczących czternastej dyrektywy o prawie spółek i europejskiej spółki prawa prywatnego (EPC).
Jak państwu wiadomo, w ramach "lepszego stanowienia prawa” 20 lipca dyrekcja generalna ds. rynku wewnętrznego i usług uruchomiła publiczne konsultacje w sprawie statutu europejskiej spółki prawa prywatnego.
Te konsultacje mają na celu zebranie opinii zainteresowanych stron co do zapotrzebowania na taki statut i jego ewentualnej treści.
Wiem, że Parlament Europejski chciałby, aby Komisja przyspieszyła ten proces.
Jednakże musimy przeprowadzić niezbędne prace przygotowawcze.
Zasadniczą ich częścią jest zasięgnięcie opinii zainteresowanych stron w sprawie różnych możliwych rozwiązań regulacyjnych - to znaczy: statutu bardziej jednolitego, ale mniej elastycznego, lub też statutu, który daje użytkownikom dużą swobodę, ale powoduje istnienie różnorodnych struktur europejskiej spółki prawa prywatnego na terenie Unii Europejskiej.
Musimy wysłuchać opinii zainteresowanych stron, które rozwiązanie jest najatrakcyjniejsze dla spółek.
Na tym polega lepsze stanowienie prawa.
Analiza wykonalności z końca 2005 r. zawiera raczej ogólną ocenę bieżącej sytuacji, ale nie udziela jasnej odpowiedzi co do najlepszego rozwiązania politycznego i możliwych elementów statutu europejskiej spółki prawa prywatnego.
Dlatego właśnie potrzebujemy bardziej szczegółowej analizy.
Analiza będzie oczywiście stanowić dobry materiał wyjściowy dla naszej pracy.
Korzystamy także ze sprawozdania Parlamentu Europejskiego w sprawie statutu europejskiej spółki prawa prywatnego oraz jego zaleceń dotyczących ewentualnej treści takiego statutu.
Jeśli chodzi o wniosek dotyczący czternastej dyrektywy o prawie spółek, to prace przygotowawcze w tej sprawie nie są jeszcze ostateczne.
Lepsze stanowienie prawa i polityka dotycząca skutków wymaga od nas udowodnienia, że inicjatywa daje wyraźne korzyści gospodarcze, zanim będziemy mogli się nią zająć.
Wkrótce powinienem móc przedstawić bardziej autorytatywne oświadczenie w tej kwestii w kontekście wartości dodanej takiego wniosku.
Musimy jeszcze dokładniej się zastanowić przed przygotowaniem takiego wniosku, który może budzić kontrowersje.
Jak państwo wiedzą, nie boję się kontrowersji, ale muszę być przekonany, że potencjalne korzyści takiej inicjatywy dla Unii Europejskiej zasługują na wniosek legislacyjny.
Nie chodzi tutaj o ociąganie się, ale o przekonanie, iż, aby ostateczny rezultat był dobrej jakości, trzeba należycie przeprowadzić prace przygotowawcze.
W ciągu najbliższych paru miesięcy poinformuję państwa, w jaki sposób zamierzam postępować w tych ważnych sprawach.
w imieniu grupy PPE-DE. - (DE) Panie przewodniczący, panie komisarzu, panie i panowie! Po pierwsze muszę powiedzieć, że jestem zadowolony, że pan komisarz McCreevy w swojej odpowiedzi na to pytanie ustne nie odrzucił sugestii Parlamentu Europejskiego.
W ciągu kilku ostatnich lat odbyło się tyle przesłuchań i konsultacji dotyczących europejskiej spółki prawa prywatnego, że nie mogę zrozumieć, dlaczego potrzebne są nam trzecie, czwarte, piąte, a może nawet szóste i jeszcze wiele kolejnych.
Sprawa jest zamknięta.
Mamy wstępny wniosek w planie działania Komisji.
To zostało zatwierdzone, w poprawionym planie działania, przez większość zainteresowanych stron.
Przesłuchania w Parlamencie zaowocowały jednoznacznym przesłaniem.
Decyzje Parlamentu były bardzo jasne i na tej podstawie nie mogę zaakceptować żadnych dalszych opóźnień.
Eksperci generalnie zgadzają się, że istnieje luka prawna w dyrektywie o przenoszeniu siedzib zagranicę.
Unia Europejska oferuje swobodę przepływu kapitału - to znaczy możliwość przenoszenia swojej własności lub kapitału w inne miejsce - ale jeżeli jestem właścicielem firmy, to obecnie nie mam takiej możliwości, ponieważ nie mogę swobodnie decydować, gdzie na obszarze Unii Europejskiej zlokalizować moją firmę albo gdzie ją przenieść.
To jest ewidentna luka prawna.
Komisja, w swoim rocznym programie legislacyjnym, ogłosiła zamiar zlikwidowania tej luki.
Obecna sytuacja jest taka, że Europejski Trybunał Sprawiedliwości rozwija swoje własne orzecznictwo w tym obszarze i dąży do deregulacji w stylu dzikiego zachodu, z tej to prostej przyczyny, że władza ustawodawcza jest opieszała; nie robi nic, aby zająć się dziedzinami, w których brak jest harmonizacji.
Najwyższy czas, aby władza ustawodawcza zaczęła działać, zamiast zrzucać całą odpowiedzialność na Trybunał Sprawiedliwości.
I ostatni punkt: monopol Komisji Europejskiej na inicjatywę nie istnieje w próżni.
Jak każdy monopol musi być postrzegany w określonym kontekście, a w tym przypadku kontekst wynika z traktatu i porozumień międzyinstytucjonalnych.
Jak wynika z tych dokumentów zarówno Rada, jak i Parlament Europejski mają pośrednie prawo inicjatywy.
Komisja, w porozumieniu międzyinstytucjonalnym zobowiązała się do reagowania na ich wnioski.
Ponieważ tak jest, chcę bardzo wyraźnie zaznaczyć, że jeśli Komisja nie dostarczy merytorycznej odpowiedzi w tej kwestii w przewidzianym czasie, zaproponuję Komisji Prawnej, aby wszczęła w Trybunale Sprawiedliwości postępowanie przeciwko Komisji z powodu zaniechania działań.
w imieniu grupy PSE. - Panie przewodniczący! Jestem zadowolony z uwag komisarza McCreevy, zwłaszcza że zobowiązanie do lepszego stanowienia prawa wiąże się ewidentnie z pracą zespołową organów regulacyjnych oraz osób, których sprawa dotyczy, nad konkretnym dokumentem.
Jestem także zadowolony ze stwierdzenia, że muszą istnieć cele gospodarcze i że dokument musi odzwierciedlać potrzeby rynku.
Przeglądając dokonane przez Komisję podsumowanie tych konsultacji w sprawie prawa spółek widzę, że mniej niż połowa respondentów apeluje o przyjęcie statutu europejskiej spółki prawa prywatnego.
To chyba kłóci się nieco z niektórymi oświadczeniami, które słyszeliśmy do tej pory, więc może pan komisarz mógłby wyjaśnić dokładnie, jakie to były odpowiedzi.
Zauważam także, że większość osób chciała raczej kodyfikacji i konsolidacji obowiązującego prawa spółek, niż jakichś dalej idących środków.
Najwyraźniej komisarz ma do czynienia z kłopotliwym dokumentem.
Oto, co chciałbym wiedzieć: w jakim stopniu zidentyfikowaliśmy do tej pory wyraźne zapotrzebowanie na przepisy na szczeblu europejskim, w odróżnieniu do przepisów krajowych?
Podejrzewam, że w niektórych przypadkach naciski pochodzą od osób wywodzących z krajów, w których przepisy są bardzo skomplikowane i które chcą, aby prawo europejskie uprościło te kwestie.
Jednakże problem polega na tym, że europejskie przepisy prawne stanowią dodatek do przepisów krajowych i często okazuje się, że to bardzo utrudnia życie.
Z pewnością celem tego działania jest uproszczenie i wyjaśnienie przepisów.
w imieniu grupy ALDE. - Panie przewodniczący! Kiedy ostatni raz zabierałam głos w tej sprawie w lutym, zwróciłam uwagę pana komisarza na fakt, iż nie podobają mi się wszystkie zalecenia w sprawozdaniu Parlamentu, takie jak wielkość kapitału, ponieważ uważam, że każdy statut przygotowany zgodnie z nimi będzie faworyzował większe spółki.
Dlatego też jestem zadowolona z tego, że w ramach ostatnich konsultacji komisarz apeluje o odpowiedzi ze strony MŚP.
Wszyscy jednak musimy proaktywnie szukać tych odpowiedzi, zwracając uwagę raczej na małe firmy niż na średnie.
Z pewnością będę to robić w moim regionie i mogę powiedzieć, że w Wielkiej Brytanii są inne instytucje, które postępują podobnie, a zatem cieszę się ze starań mających podkreślić znaczenie małych przedsiębiorstw.
Tak jest zwłaszcza w przypadku, gdy brak jest często informacji od małych firm, a przecież każdy przyzna, że to właśnie te firmy nie mają środków, aby radzić sobie z różnymi przepisami i ustawami, więc przynajmniej w teorii chcemy, aby to one właśnie skorzystały najbardziej na statucie.
Moim zdaniem Parlament złożył kilka propozycji, które sprawią, że statut nie uzyska poparcia tych małych firm, więc mamy problem.
Zależy mi na tym, aby statut był prosty, bo w innym wypadku, przynajmniej dla małych firm, będzie to tylko listek figowy kryjący brak zmian.
(FR) Panie przewodniczący, panie komisarzu, panie i panowie! Konkurencyjność spółek i wydajność rynku wewnętrznego także wymagają odpowiednich i aktualnych statutów prawnych dla spółek.
W przypadku dużych przedsiębiorstw dokonano pewnego postępu przyjmując w dniu 8 października 2001 r. rozporządzenie w sprawie statutu europejskiej spółki prawa prywatnego.
W 2004 r. Komisja Europejska rozpoczęła dyskusję nad nową formą europejskiej spółki, adresowaną bardziej do małych i średnich przedsiębiorstw: europejską spółką prawa prywatnego.
Ta inicjatywa została bardzo ciepło przyjęta przez wszystkich tych, którzy czekali na nią przez minione 30 lat - tak, 30 lat.
Wyniki analizy wykonalności statutu przeprowadzonej przez Komisję zostały zaprezentowane w grudniu 2005 r.
Wskazywały one wyraźnie, że znaczna większość pytanych podmiotów gospodarczych chce takiego statutu, z dwóch ważnych powodów.
Po pierwsze, wprowadzenie europejskiego statutu byłoby korzystne pod względem usunięcia przeszkód dla prowadzenia działalności i mobilności MŚP w Unii Europejskiej.
Po drugie, ułatwiłoby stworzenie europejskiej marki dla MŚP, zwłaszcza tych z nowych państw członkowskich.
Dla MŚP europejska spółka prawa prywatnego wydaje się skuteczną drogą dotarcia do europejskiego rynku.
Przyjęcie statutu przyczyniłoby się także pośrednio do rozwoju i harmonizacji prawa krajowego, co z kolei sprzyja rozwojowi i integracji gospodarki europejskiej.
Ten nowy statut zaspokoiłby zapotrzebowanie na uproszczenie instrumentów prawnych dostępnych dla spółek i uczyniłby je bardziej skutecznymi.
W moim przekonaniu wiele małych i średnich przedsiębiorstw skorzystałoby z takiego statutu, który oczywiście byłby opcjonalny.
Plan dotyczący europejskiej spółki prawa prywatnego jest zdecydowanie popierany przez środowiska gospodarcze praktycznie we wszystkich państwach członkowskich.
Tak jest oczywiście w przypadku Francji i Niemiec.
Parlament zatwierdził sprawozdanie z inicjatywy własnej pana posła Lehne, którego wnioski popieram, ale w chwili obecnej nie ma żadnego postępu.
Dlatego właśnie popieram pytania skierowane do Komisji przez pana posła Garganiego w imieniu komisji JURI.
Jest istotne, aby poznać podstawowe problemy, które spowodowały opóźnienie prac Komisji w tej sprawie.
(ES) Panie przewodniczący! Podzielam pogląd wyrażony przez pana przewodniczącego Garganiego i pana posła Lehne, dotyczący potrzeby promowania przepisów Unii Europejskiej w sprawie siedziby spółki oraz statutu europejskiej spółki prawa prywatnego.
Komisarz McCreevy powiedział nam, że istnieją pewne problemy, że jest opóźnienie, że w sprawie jednego wniosku rozpoczęły się konsultacje, a w sprawie drugiego nie sformułowano jeszcze opinii.
Mamy więc do czynienia ze znaną nam kwestią przyjmowania prawodawstwa wspólnotowego i ulepszania wspólnotowych przepisów.
Pan poseł Lehne wyraźnie powiedział, że mamy tutaj klimat współpracy między instytucjami: Parlament nie jest po jednej stronie, a Komisja po drugiej.
Parlament ma nadzieję, że Komisja może szybko przedstawić wnioski, ponieważ prawo Komisji do inicjatywy stanowi część systemu współpracy z pozostałymi instytucjami.
Komisarz McCreevy mówił o trudnościach dotyczących państw członkowskich, ale mimo tej debaty nie jest jeszcze dla nas jasne, skąd się biorą zastrzeżenia i czy pochodzą od samego sektora prywatnego, czy też w gruncie rzeczy od państw członkowskich.
Które państwa są przeciwne przyjęciu tego rodzaju wspólnotowych przepisów?
Czy mówimy wyłącznie o prywatnym sprzeciwie?
Ponieważ komisarz McCreevy będzie miał kolejną możliwość wystąpienia, mam nadzieję, że będzie mógł dokładniej wyjaśnić, gdzie leżą przyczyny trudności, czy w sektorze prywatnym, czy zasadniczo w państwach członkowskich.
Członek Komisji. - Chciałbym podziękować wszystkim posłom uwagi.
Nie mogę zgodzić się z panem posłem Garganim, który powiedział, że Komisja nic nie zrobiła i że zignorowała Parlament.
Kiedy omawialiśmy rezolucję Parlamentu w dniu 1 lutego 2007 r. w Brukseli, zobowiązałem się do udzielenia Parlamentowi szczegółowej odpowiedzi i mam szczery zamiar to zobowiązanie wykonać.
Odnotowałem także wniosek wielu posłów, w trakcie naszej debaty w dniu 1 lutego, aby nie ignorować prac przygotowawczych.
Konsultacje w sprawie europejskiej spółki prawa prywatnego rozpoczęły się odpowiednio w lipcu.
Istnieje pewne poparcie ze strony zainteresowanych stron dla statutu europejskiej spółki prawa prywatnego.
Jednak błędem byłoby zakładać, że istnieje konsensus co do jego ewentualnej treści, o czym mówili pan poseł Titley i pani posłanka Bowles.
Wyciąganie pospiesznych wniosków grozi odłożeniem wniosku na półkę jeszcze przed jego powstaniem.
Debata została zamknięta.
Ryzyko zamknięcia Stoczni Gdańskiej (debata)
Kolejnym punktem porządku dnia jest oświadczenie Komisji w sprawie ryzyka zamknięcia Stoczni Gdańskiej.
komisarz. - Panie przewodniczący! Zajmuję się tą sprawą w imieniu mojej koleżanki, Neelie Kroes, komisarz ds. konkurencji.
Komisja nie dąży do zamknięcia Stoczni Gdańskiej.
Stocznia Gdańska odegrała zasadniczą rolę w europejskiej historii oraz w walce o wolność i o ponownie zjednoczoną Europę.
Chcielibyśmy, aby ta stocznia dokonała realnej, daleko idącej restrukturyzacji i aby zaczęła odnosić sukcesy jako przedsiębiorstwo zdolne do konkurowania w oparciu o własne zasługi w UE i na światowych rynkach stoczniowych.
W ostatnich dekadach przemysł stoczniowy w całej Europie ulega restrukturyzacji.
Komisja ma świadomość, że dla wielu stoczni i regionów jest to trudny proces.
Wiele stoczni zamknięto i potencjał stoczniowy musiał zostać ograniczony.
W przypadkach zastosowania krajowej pomocy państwa przy tej restrukturyzacji Komisja musiała wykonać swoje obowiązki wynikające z traktatu w celu zapewnienia, aby nie została zakłócona uczciwa konkurencja między stoczniami w Unii Europejskiej.
Komisja ma teraz taki sam obowiązek dotyczący jej interwencji w sprawie Gdańska.
Warunki, na jakich pomoc państwa dla podupadających przedsiębiorstw jest zgodna z traktatem zostały wyraźnie przedstawione w wytycznych wspólnotowych w sprawie pomocy państwa na ratowanie i restrukturyzację przedsiębiorstw.
Należyta restrukturyzacja Stoczni Gdańskiej była przez wiele lat odkładana; pieniądze ze środków publicznych nie zostały wykorzystane na utworzenie trwałych miejsc pracy, ale na utrzymywanie przy życiu firmy, która w normalnych warunkach rynkowych przestałaby istnieć.
Komisja ma potrójny cel.
Po pierwsze, zapewnić, by restrukturyzacja Stoczni Gdańskiej doprowadziła do długoterminowej opłacalności przedsiębiorstwa.
Mogłoby to ewentualnie oznaczać ograniczenie jej działalności, lecz w końcu doprowadziłoby do wyłonienia się mniejszej, ale bardziej wydajnej i samowystarczalnej stoczni.
Po drugie, w celu ograniczenia zakłócania konkurencji i wszelkich szkód dla europejskich konkurentów spowodowanych przez interwencję państwa, zdolność produkcyjna stoczni musi zostać ograniczona.
Znaczący wkład w restrukturyzację powinien także mieć miejsce ze środków własnych, z uwzględnieniem sprzedaży aktywów, które nie są konieczne dla przetrwania stoczni, albo z zewnętrznych źródeł finansowania na warunkach rynkowych.
Po trzecie, zapewnienie równego traktowania.
Stocznie w innych krajach, a także pozostałe polskie stocznie znacznie zmniejszyły swoje moce.
Stocznia Gdańska nie może być wyjątkiem.
Fundusze strukturalne oraz pozostała pomoc UE została wykorzystana przez inne państwa członkowskie do poradzenia sobie z trudnym okresem przejściowym i do wsparcia dotkniętych regionów.
Wielokrotnie przypominaliśmy polskim władzom o tej możliwości.
Komisja prowadzi i będzie prowadzić szczegółowy i konstruktywny dialog z polskimi władzami w celu znalezienia sposobu umożliwiającego spełnienie warunków dotyczących pomocy państwa oraz zatwierdzenie pomocy państwa.
Ten proces trwa.
Stocznia Gdańska zasługuje na mającą szanse powodzenia przyszłość dzięki zdobyciu nowej i zrównoważonej pozycji w konkurencyjnym przemyśle stoczniowym w UE.
w imieniu grupy PPE-DE. - Panie Przewodniczący! Jako euro-deputowany z Gdańska poczuwam się do podwójnej odpowiedzialności: po pierwsze za los 3000 miejsc pracy i zakładu, który ma rangę symbolu w Polsce, po drugie jednak, za to, abyśmy wspólnie przestrzegali zasad racjonalnej gospodarki, na której wspiera się Wspólnota Europejska, i która przyniosła dobrobyt milionom mieszkańców Europy.
Wierzę więc, że dzisiejsza debata nie będzie manifestacją polityczną.
Polityki jest za dużo wokół Stoczni Gdańskiej.
Była ona dotąd nadmiernie politycznie eksploatowana.
Ufam, że będzie to krok w kierunku znajdowania optymalnych rozwiązań.
Wierzę również, że takie intencje przyświecały radykalnej lewicy w Parlamencie, która wywołała debatę, ale chciałbym jednak przypomnieć, że to nie marzyciele o ustroju szczęścia społecznego, ale praktycy realnego socjalizmu zwani u nas postkomunistami dwukrotnie w akcie politycznej zemsty likwidowali Stocznię Gdańską, co podcinało jej wiarygodność ekonomiczną i jest jednym ze źródeł dzisiejszych problemów.
Byłem świadkiem i skromnym uczestnikiem tego zbiorowego uniesienia w sierpniu 1980 roku, które zrodziło Solidarność, później ruch 10 milionów ludzi.
Wiem, że wśród 3000 pracowników dzisiejszej Stoczni są ci, którzy wówczas ryzykowali życie w imię ludzkiej godności, w imię praw człowieka i innych wartości wypisanych na sztandarach Unii Europejskiej.
Robili to z odwagą, ale i z rozwagą, bez użycia przemocy, dlatego ta droga, bez użycia przemocy, narzędzi terroru może być drogowskazem dla nas w XXI wieku.
I oczywiście chciałoby się, żeby te wielkie skupiska pracownicze, stocznie, kopalnie, huty, które były ostoją Solidarności, dawały jej moc nieporównywalnie większą niż osamotnieni dysydenci w innych krajach, żeby te skupiska stawały się teraz wzorami sukcesu ekonomicznego na wolnym rynku.
Ale to jest bardzo trudne, niemożliwe w krótkim okresie czasu, o czym poucza doświadczenie wielkich ośrodków przemysłu ciężkiego na Zachodzie Europy, które potrzebowały całych dziesięcioleci, aby przekształcić się w nową ekonomiczną jakość.
Zwłaszcza w tej branży, w branży stoczniowej, która staje wobec konkurencji z Dalekiego Wschodu, Korei, Chin, Wietnamu, gdzie decyduje nie tylko tani koszt siły roboczej, ale przede wszystkim rozmaite otwarte i zakamuflowane formy interwencjonizmu państwowego.
Chciałbym, aby ta złożoność docierała również do Komisji Europejskiej, bo jeżeli się tego nie bierze pod uwagę, to skutkiem są skupiska frustracji i podłoże populizmu politycznego w naszym kraju.
Mogę zrozumieć zarówno frustrację stoczniowców, którzy mają poczucie historycznych zasług i którzy, jak to mówią, zderzają się z bezduszną biurokracją.
Jak i z drugiej strony frustracje Komisji Europejskiej, która ma do czynienia z wyjątkowo niepokornym, krnąbrnym zakładem pracy, na którym wyłamały sobie zęby niejedne władze.
Wiem, że pracownicy tej stoczni nie powinni być karani za niezbyt udolne, wręcz niesprawne prowadzenie tych spraw przez obecną ekipę rządową.
Wiem również, że podstawą uzgodnienia powinna być długofalowa wizja, a nie naprędce pisane plany.
Ta długofalowa wizja to jest inwestor, który wyposaży stocznię w nowoczesną technologię zamiast przestarzałych obecnie spornych pochylni.
I wierzę, że dzisiejsza debata jest krokiem w tym właśnie kierunku.
w imieniu grupy PSE. - Panie Przewodniczący! Dobrze się stało, że odbywamy debatę na temat Stoczni Gdańskiej.
Ważne są tu dwie bezpośrednie okoliczności tej debaty: pierwsza - są to rocznice podpisania porozumień szczecińskich 30 sierpnia i gdańskich 31 sierpnia 1980 roku, a druga bardzo ważna okoliczność, to aktualna kondycja finansowa Stoczni Gdańskiej.
Stocznia Gdańska jest symbolem historycznych przemian w Polsce, ale także początku wielkich przemian w skali Europy i w skali świata.
To tutaj się zaczęło.
To do Stoczni Gdańskiej również w latach osiemdziesiątych przyjeżdżali przywódcy wolnego świata, zachęcając do wytrwałości w walce.
To tutaj także walczono o prawa człowieka, o wolność słowa, o wolne związki zawodowe, o godność ludzką, o rozwój na kształt ówczesnej Europejskiej Wspólnoty Gospodarczej.
Jest to zatem żywy pomnik, z którego powinniśmy być dumni, ale jest to też stocznia - może przede wszystkim dzisiaj jest to przedsiębiorstwo produkujące statki.
Przypomnieli o tym stoczniowcy tydzień temu w Brukseli: nie mówili oni o zasługach historycznych, mówili o sprawach gospodarczych, o swoim życiu, o swoich miejscach pracy.
Otóż przemysł stoczniowy jest jednym z przemysłów globalnych - statki można łatwo kupować w Azji, niekoniecznie w Europie.
Mając powyższe na uwadze, panie komisarzu, w postanowieniach dotyczących konkurencyjności nie powinniśmy koncentrować się li tylko na tzw. "uczciwej konkurencji” wewnątrz Unii.
Potrzebne jest podejście globalne, czyli spojrzenie na przemysł stoczniowy Unii Europejskiej w globalnym otoczeniu konkurencyjnym, a następnie rozważenie wszystkich uwarunkowań działalności stoczni wewnątrz Unii Europejskiej, w tym Stoczni Gdańskiej czy Stoczni Szczecińskiej.
Unijne uregulowania rynkowe są akceptowalne i akceptowane jako zasada, ale sposób ich wprowadzania w życie i harmonogram czasowy muszą być realistyczne, zwłaszcza adresowane do poszczególnych podmiotów.
Zatem prywatyzacja jako środek do celu - tak, prywatyzacja jako cel, który ma być wykonany do określonego dnia - w tym momencie mogą być pewne wątpliwości.
Zwracam się zatem do rządu polskiego o ścisłą współpracę z Komisją, a do zarządu stoczni o sprawne zarządzanie tym przedsiębiorstwem.
w imieniu grupy ALDE. - Panie Przewodniczący! Chciałbym przede wszystkim wyrazić radość, że dzisiaj Parlament Europejski rozważa tę sprawę, i wdzięczność za tę inicjatywę.
Chciałbym podziękować Panu Komisarzowi McCreevy za dzisiejszą deklarację i powiedzieć, że jest rzeczą bardzo ważną, ażebyśmy myśleli o Unii Europejskiej jako wspólnocie.
Wchodząc do gmachu Parlamentu Europejskiego przechodzimy obok statuy, rzeźby, która powiada L'Europe a un coeur - Eurapa ma serce.
Na język polityki to przekładając oznacza to siłę europejskiego modelu społecznego.
To 27 lat temu robotnicy Stoczni Gdańskiej wystąpili do walki przeciwko systemowi komunistycznemu, wystąpili do walki o chleb i wolność, chcieli przywrócić sens pracy ludzkiej, chcieli uwolnić gospodarkę z monopolu państwa.
Dziś ta historyczna stocznia staje przed dramatycznym poleceniem Komisji Europejskiej zredukowania swojej produkcji o 2/3, a w każdym razie zamknięcia dwóch pochylni.
Uważamy, że należy w tej sytuacji: po pierwsze, ograniczyć zamknięcie pochylni do jednej i w ten sposób przywrócić szansę rentowności stoczni.
Po drugie, dać czas na racjonalizacje zarządzania stocznią, dlatego, że obecne zarządzanie pozostawia wiele do życzenia. Po to, aby stała się rentowna i po to, ażeby 3000 robotników nie straciło pracy.
Po trzecie, pamiętać, że Stocznia Gdańska jest jednym z wielkich miejsc pamięci europejskiej i świadectw, że solidarność społeczna jest jedną z wartości konstytutywnych Unii Europejskiej.
Tej decyzji instytucji europejskie ignorować przecież nie mogą.
Pragmatyzm naszych działań powinien iść w parze ze zrozumieniem, że budujemy Unię dla ludzi i dzięki ludziom.
Siła w konstrukcji w europejskiej zależy od tego jak potrafimy być innowacyjni i konkurencyjni, ale jednocześnie jak potrafimy być wrażliwi na los słabych i mniej korzystających z dobrego losu.
Taki jest też sens, w moim przekonaniu, liberalnego przesłania wolności.
Odwołać bym się chciał także do pewnego wspomnienia jakie zachowuję: pokolenia Europejczyków we wszystkich krajach Unii Europejskiej, którzy nosili z dumą i z nadzieją znaczek Solidarności w klapie.
Są ci ludzie i w tej sali.
Skoro tak, to jest to pokolenie, które buduje jedność europejską i powinno być świadome znaczenia historycznego Stoczni Gdańskiej.
w imieniu grupy UEN. - Panie Przewodniczący! Towarzyszyłem robotnikom ze stoczni w czasie rozmów u pani komisarz Kroes i u pana komisarza Špidli.
Byłem z nimi również w tym czasie, kiedy stali przed Komisją Europejską i apelowali do Europy o to, żeby im pomóc.
Dzisiaj Stocznia Gdańska wychodzi z kłopotów finansowych, zaczyna pracować z zyskiem.
Byłoby wielkim nieporozumieniem, gdyby w tym momencie silne restrykcje finansowe uniemożliwiły jej wypracowanie zysku finansowego i odniesienie sukcesu przez pracujących tam ludzi i nas wszystkich.
Chciałbym też zaznaczyć aspekt historyczny.
Nie bylibyśmy dzisiaj w 27 państw w zjednoczonej Europie, Europie wolnej od groźby wojny atomowej, gdyby nie Solidarność, która zrodziła się właśnie w Stoczni Gdańskiej.
O tym muszą pamiętać dzisiaj wszyscy, również ci politycy, którzy tu zasiadają.
Chciałbym też zwrócić uwagę na zupełną zgodność poglądów w tej sprawie, niezależnie od różnic politycznych, wszystkich mówców, którzy zabierali głos w tej sprawie dotychczas i jak sądzę będą zabierać.
To musi być wzięte pod uwagę.
w imieniu grupy GUE/NGL. - (FR) Panie przewodniczący! Cieszę się z tego, że moi koledzy z Konferencji Przewodniczących zgodzili się na moją propozycję, aby zwrócić się do Komisji o złożenie oświadczenia przed posłami zanim zostanie podjęta jakakolwiek decyzja co do przyszłości Stoczni Gdańskiej.
Dyrekcja generalna ds. konkurencji nie potrzebowała tego nowego przypadku do zilustrowania swego toku myślenia.
Spowodował on tak wiele protestów, że liczni obserwatorzy, których nie bardzo można posądzać o antyliberalizm, sami przez pewien czas traktowali je jako dogmatyczne.
W chwili obecnej plan restrukturyzacji jest uważany za przekonywujący tylko wówczas, gdy przewiduje zwolnienie 1000 pracowników.
Jest cała masa wcześniejszych przykładów, gdy przedsiębiorstwom mającym trudności kazano zlikwidować setki miejsc pracy, bo w innym wypadku będą musiały zwrócić pomoc, które potrzebna im była, aby przetrwać.
Proszę nam powiedzieć, jaka stocznia działa teraz bez dotacji.
Nie sądzę, aby ktokolwiek wątpił w to, iż przydzielanie dotacji powinno podlegać pewnym warunkom.
Problem jednak polega na tym, że te warunki oznaczają duże ofiary dla pracowników.
W tym względzie, chociaż kolejni komisarze ds. konkurencji, jakich znałem nie dzielili raczej włosa na czworo i wyraźnie nie charakteryzowali się duchem społecznym, wiodąca dyrekcja generalna Komisji posunęła się tym razem jeszcze dalej pokazując, że jest tak samo obojętna na problemy polityczne, jak i na problemy społeczne.
Czy Komisja, grożąc samemu istnieniu miejsca mającego takie znaczenie dla Polski, zdaje sobie sprawę z implikacji politycznych przesłania, jakie wysyła do mieszkańców tego nowego państwa członkowskiego zaledwie w trzy lata po jego przystąpieniu do UE?
To chyba najmniej martwi strażników wolnej i niczym niezakłóconej konkurencji.
Sądzą, że jest czas na świętowanie kluczowej roli robotników ze Stoczni Gdańskiej w walce o wolność - roli historycznej, jak powiedział pan komisarz McCreevy - i jest też czas na narzucanie im żelaznych reguł wolnego rynku.
Jeszcze jest czas, aby powstrzymać to nieodpowiedzialne działanie.
Moim zdaniem pierwszym krokiem powinny być rzeczowe rozmowy z polskimi związkami zawodowymi, a nawet z Europejską Federacją Pracowników Sektora Metalowego.
Należy wyjaśnić, jaką faktyczną kwotę pomocy wypłacono tym stoczniom, a przede wszystkim znaleźć rozwiązanie pozwalające na uniknięcie utraty miejsc pracy.
Oprócz tego, ten nowy przypadek, który podkreśla aż do granic absurdu ograniczoność kryteriów obecnie stosowanych w imię zapobiegania zakłóceniom konkurencji, umacnia jeszcze pogląd mojej grupy, że zanim zostanie podjęta jakakolwiek ostateczna decyzja w sprawie przyszłego traktatu europejskiego, jest niezwykle istotne, aby odbyła się dogłębna, publiczna i szeroko zakrojona debata na temat celów Unii i na temat tego, czy są one zgodne z wprowadzonymi w życie kierunkami polityki.
Historia Stoczni Gdańskiej przypomina, że struktura polityczna, która nie jest w stanie sprostać własnym sprzecznościom i wynikającemu z nich postępowi, jest skazana na zagładę.
Ta lekcja jest dzisiaj nadal aktualna i niektórzy europejscy przywódcy powinni się nad nią dobrze zastanowić.
w imieniu grupy IND/DEM. - Panie Przewodniczący! Sugerowane przez Komisję Europejską zamknięcie dwóch z trzech pochylni w Stoczni Gdańskiej pod groźbą zwrotu pomocy publicznej jest wielkim nieporozumieniem.
Nie uwzględniono bowiem wielu elementów, w tym dotychczasowych działań na szkodę Stoczni ze strony politycznych niszczycieli i nieuczciwych biznesmenów czyhających na majątek i tereny w centrum miasta.
Nieuczciwa prywatyzacja stoczni jest przedmiotem procesów sądowych.
Komisja nie ma rzetelnej wiedzy na ten temat.
Dokonano już restrukturyzacji Stoczni, zwolniono tysiące pracowników, zlikwidowano 7 z 10 pochylni.
Obecnie stocznia uzyskuje dodatnie wyniki finansowe.
Zamknięcie dwóch pochylni zniszczy ten dorobek i ten wysiłek.
Olbrzymia pomoc publiczną, jaką otrzymały stocznie w starych państwach członkowskich ominęła Stocznię Gdańską, nie stwarza to równych szans konkurencji, nie uwzględnia się też różnicy w metodologii liczenia rentowności stoczni.
Uderzenie w Stocznię Gdańską to także osłabienie przemysłu stoczniowego całej Unii Europejskiej.
Przypominam, że udział Unii w światowej produkcji statków jest trzykrotnie niższy od udziału samej tylko Korei Południowej, która przecież dotuje ten przemysł.
Wskazuje to na brak troski Komisji o długofalowe interesy gospodarcze Unii.
Zamiary Komisji stoją w sprzeczności z celami strategii lizbońskiej.
Stoczniowcy Gdańska walczyli o solidarność, która nie oznacza brutalnej gry eliminującej konkurentów.
Solidarność to nie puste hasło, to nie litość, ale odpowiedzialność i uczciwość, to stawanie w prawdzie.
Czy dziś Unia Europejska sprosta tym wartościom?
Panie Przewodniczący!
Stocznia Gdańska ma dla Polski szczególne znaczenie - jest nie tylko zakładem pracy, ale i symbolem politycznym.
Próbowano ją zniszczyć w czasach komunistycznych.
Zaangażowanie polityczne załogi oraz poparcie całego narodu spowodowało, że ówczesnym władcom nie udało się jej zlikwidować.
Załoga ma świadomość szczególnego znaczenia tej placówki i reaguje na zagrożenia jak za ówczesnych czasów - protestami.
Byłoby bardzo źle, gdyby placówka, która obroniła się przed władzą komunistyczną, musiała upaść pod naporem dyrektyw Unii Europejskiej.
Najbardziej istotne jest, by placówka ta pozostała stocznią, by należała do przemysłu stoczniowego, a nie do jakiegoś innego.
Proponowana przez Komisję redukcja liczby pochylni z trzech do jednej pozbawiłaby ten zakład zdolności do długoterminowej rentowności w budowie statków.
Potrzeba co najmniej dwóch pochylni, by mogła być kontynuowana dochodowa działalność stoczniowa.
Polska respektuje obowiązujące przepisy finansowe, ale wiemy, że budowa statków to nie jest już tak wrażliwy sektor w gospodarce Unii, by pomoc Stoczni Gdańskiej mogła zakłócić rynek.
Komisja musi uwzględnić specyficzny charakter Stoczni Gdańskiej, musi ją potraktować specjalnie.
Symbol walki o niezależność od władzy komunistycznej - Stocznia Gdańska - musi pozostać stocznią.
Panie Przewodniczący!
Panie Komisarzu! Stocznia Gdańska jest wielkim symbolem Europy, miejscem, w którym robotnicy polscy, na czele z Lechem Wałęsą, w sierpniu w 1988 roku rozpoczęli strajk o wolność i sprawiedliwość.
Stocznia stała się symbolem walki o prawa związkowe, polityczne i obywatelskie dla ruchu robotniczego na całym świecie.
Chciałbym podkreślić znaczenie inicjatywy przewodniczącego Wurtza, dzięki której może dzisiaj w Parlamencie Europejskim odbyć się debata na temat ryzyka upadku Stoczni Gdańskiej.
Po raz pierwszy wypowiadałem się w obronie Stoczni Gdańskiej jeszcze jako działacz podziemnej "Solidarności” w listopadzie w 1988 roku, kiedy rząd Mieczysława Rakowskiego postawił stocznię w stan likwidacji pod pretekstem słabych wyników ekonomicznych.
Niestety, Stocznia Gdańska stała się także symbolem upadku przemysłu ciężkiego oraz bezbronności pracowników i związków zawodowych wobec tego procesu, modelowym przykładem tego wszystkiego, co określa się mianem kasynowego kapitalizmu.
Z tamtej dumnej stoczni, kolebki "Solidarności”, niewiele pozostało.
Solidarnościowe rządy po 1989 roku nie przejmowały się losem stoczni.
Zakład stawał się miejscem rynkowych spekulacji z jednej strony i demagogii oraz populizmu z drugiej.
Po wejściu do Unii Europejskiej polskie stocznie otrzymały pomoc publiczną od państwa.
Stocznia Gdańska rozpoczęła restrukturyzację i wykazuje, że jest w stanie rentownie działać.
Obecne żądania Komisji Europejskiej, dotyczące zamknięcia dwóch z trzech używanych przez stocznię pochylni do budowy statków, doprowadzą do utraty rentowności zakładu, w rezultacie do bezrobocia i dramatu wielu rodzin pracowniczych.
Apeluję w Parlamencie Europejskim, w 27 rocznicę podpisania porozumień sierpniowych, o rozwagę w tej sprawie.
Panie Komisarzu, zastanówmy się na mądrym kompromisem, który pogodziłby z jednej strony zasady jednolitego rynku, na straży których stoi Komisja Europejska, z interesem trzech tysięcy pracowników stoczni.
Uratujmy Stocznię Gdańską!
Panie Przewodniczący! Mówiąc o Stoczni Gdańskiej Komisja w całym swoim pragmatyzmie zapomina o kwestii dużo ważniejszej od pieniędzy - o historii.
Gdyby nie Stocznia, nie byłoby tu dzisiaj ani mnie, ani wielu innych posłów z Europy Środkowo-Wschodniej.
Gdyby nie przemiany zapoczątkowane w Stoczni, cała Europa wyglądałaby teraz zupełnie inaczej - Europa zbudowana na takich wartościach, jak demokracja, wolność, równość czy poszanowanie praw człowieka, o które walkę symbolizuje Stocznia Gdańska.
Właśnie od strajków w tej stoczni rozpoczął się demontaż komunizmu.
Unię Europejską stać na symbole, wystarczy spojrzeć na miejsce, w którym się znajdujemy i przypomnieć sobie, że w imię powojennego pojednania dwóch narodów jesteśmy w stanie wydawać rocznie ponad 200 milionów euro na comiesięczną podróż do Strasburga.
Dlaczego też nie wesprzeć finansowo Gdańskiej Stoczni, która symbolizuje zakończenie zimnej wojny oraz wyzwolenie całej Europy Środkowo-Wschodniej od jarzma komunizmu?
Apeluję, więc z tego miejsca: nie pozwólmy upaść Stoczni, nie niszczmy kolebki "Solidarności”, nie przeliczajmy historycznej wagi tego miejsca na euro.
Panie przewodniczący, panie komisarzu! Sam pan przyznał, jak ważnym symbolem jest Stocznia Gdańska i to, o czym przypomina.
Oczywiście jednak stocznie to coś więcej niż ten symbol.
Stanowią kamień węgielny całej regionalnej gospodarki, bezpośrednio i pośrednio zapewniając tysiące miejsc pracy.
Zamknięcie lub ograniczenie działalności Stoczni Gdańskiej mogłoby doszczętnie zniszczyć całą regionalną gospodarkę, rujnując życie setkom tysięcy ludzi.
Panie komisarzu! Mówił pan o znaczeniu konkurencji, o znaczeniu wolnego rynku.
Chciałabym usłyszeć od pana coś o znaczeniu tych miejsc pracy.
Chciałabym, aby uznał pan strategiczne znaczenie tej stoczni dla Polski - a także tego przemysłu dla całej Unii Europejskiej.
Myślę, że ta kontrowersja odsłania raz jeszcze przepisy dotyczące pomocy państwa i dokładny kierunek polityki UE.
Myślę, że byłoby to ironią losu i czymś niemal tragicznym, gdyby upadek Stoczni Gdańskiej i wszystkiego, co ona symbolizuje był spowodowany ciężką ręką polityki UE, która, jak mi się wydaje, jest całkowicie oddana dynamice konkurencji, gospodarce rynkowej - z wyłączeniem całej reszty.
Panie Przewodniczący! Nikt nie neguje faktu, że reguły wspólnego rynku i konkurencja to napęd dla europejskiej gospodarki, który gwarantuje jej szybki rozwój.
Zakłady pracy, które nie sprostają tym wyzwaniom będą miały kłopoty, włączając w to ich likwidację, i jest oczywiste, że pracownicy tych zakładów będą protestowali.
Ale na protest polskich stoczniowców z ubiegłego tygodnia należy spojrzeć inaczej.
Oni nie przyjechali do Brukseli, aby się żalić, aby wzbudzić współczucie czy prosić o pieniądze.
Oni chcieli zaprotestować przeciwko decyzji, którą odebrali jako kolejny wyrok śmierci na ich stocznię i która wyśle na bruk przynajmniej tysiąc pracowników.
O co zatem im chodzi?
Tym stoczniowcom, którzy byli w Brukseli, chodzi o równe szanse oraz o to, aby decyzja Komisji była oparta na wiarygodnych, sprawdzonych informacjach, albowiem rzeczywistość wskazuje, że stocznia wychodzi na prostą, że ma wreszcie szansę być przedsięwzięciem rentownym.
A przecież prawo unijne pozwala na dodatkową pomoc w podobnych sytuacjach.
Mamy przykłady zapisane w traktacie, kiedy z takiej pomocy korzystały wschodnie landy niemieckie.
Chcę także podkreślić, że nie był to protest polskiego rządu, ale protestowali obywatele Unii Europejskiej - stoczniowcy, którzy mają do tego prawo, którzy sami się zorganizowali i przyjechali zwrócić naszą uwagę, że dzieje się wokół nich coś złego.
Powinniśmy to docenić, bo w ten sposób budujemy obywatelskie społeczeństwo.
I ostatnia sprawa: ich obecność w Brukseli wskazuje także na fakt, że mają ogromne zaufanie do Unii Europejskiej, a takie zaufanie wyraża całe polskie społeczeństwo i tego zaufania polskiego społeczeństwa do Unii Europejskiej nie powinniśmy zawieść ani my, ani Komisja Europejska.
Panie Przewodniczący! W ubiegłym tygodniu do Brukseli przyjechała delegacja polskich stoczniowców protestujących przeciwko decyzji Komisji o likwidacji dwóch pochylni, co skutkowałoby masowymi zwolnieniami z pracy.
Stoczniowcy uważają, że podejście Komisji do ich zakładu pracy jest zbyt rygorystyczne i niesprawiedliwe.
Po odbytych rozmowach z komisarz Kroes i komisarzem Špidlą stoczniowcy wrócili do Polski z dużymi nadziejami.
Komisja powinna zgodnie z zapowiedzią ponownie gruntownie przeanalizować sytuację Stoczni.
Pragnę nadmienić, że od wejścia Polski do Unii Europejskiej z mojego kraju wyjechało już około milion ludzi w poszukiwaniu pracy za granicą, przy czym liczba ta ciągle wzrasta.
Podtrzymanie decyzji Komisji Europejskiej spowoduje nieuchronne zwolnienie tysięcy pracowników zakładu, który w tej chwili nieźle radzi sobie na konkurencyjnym unijnym rynku.
Formułuje się już podejrzenia o stronniczość Komisji i wspieranie innego lobby stoczniowego.
W gąszczu wielu często niespójnych przepisów na pewno znaleźć można rozwiązanie satysfakcjonujące obie strony.
Przyłączam się więc do apelu do zmiany krzywdzącej Stocznię decyzji i potraktowanie Stoczni Gdańskiej nie tylko jako zwykłego zakładu produkującego statki, ale także narodowego i europejskiego symbolu.
komisarz. - Panie przewodniczący! Chciałbym tylko podkreślić, że Komisja rozumie historyczne znaczenie Stoczni Gdańskiej oraz że jest to drażliwa sprawa.
Wszyscy zgadzamy się co do celu polegającego na restrukturyzacji Stoczni Gdańskiej, aby mogła stać się ona stocznią opłacalną.
Komisja chce popierać ten właśnie proces.
Komisja ma jednak obowiązek czynić to, jednocześnie gwarantując uczciwą konkurencję na europejskim rynku stoczniowym oraz spójność traktowania przedsiębiorstw będących przedmiotem restrukturyzacji.
Mam nadzieję, że dyskusje toczące się między polskimi władzami i Komisją doprowadzą do zadowalającego rozwiązania.
Debata została zamknięta.
(Posiedzenie zostało zawieszone o godz. 11.15 na głosowanie i wznowione o godz.
11.30)
Komunikat przewodniczącego
Szanowni państwo! Jak państwo widzą, w sali posiedzeń zainstalowano dwa nowe ekrany informacyjne.
Są większe i umożliwiają o wiele więcej rozwiązań niż stare ekrany.
Jest to pierwszy krok trwającego właśnie projektu mającego na celu lepszą jakość i prezentację informacji dotyczących przebiegu posiedzeń plenarnych, zarówno dla posłów, jak i dla publiczności.
W szczególności po każdym głosowaniu imiennym będzie krótko wyświetlany graficzny układ izby, ukazujący sposób głosowania w Parlamencie.
Ta nowa cecha, znana wielu parlamentom krajowym, stanowi jedynie odzwierciedlenie informacji, które są zawsze szczegółowo podawane w załączniku "Wyniki głosowania” do protokołów z posiedzeń.
Jednakże, w związku z decyzją prezydium Parlamentu podjętą wczoraj wieczorem, Konferencja Przewodniczących w swej nieskończonej mądrości w czwartek zdecyduje, czy przewodniczący grup będą w przyszłości chcieli na stałe wykorzystywać ten element systemu.
W międzyczasie dziś rano odbyły się konsultacje z grupami politycznymi, podczas których wyraziły one zgodę na wykorzystanie tej prezentacji graficznej na zasadach eksperymentu podczas naszych dzisiejszych porannych głosowań.
1.
NUTS - zmiana rozporządzenia (WE) nr 1059/2003 w związku z przystąpieniem Bułgarii i Rumunii do UE (głosowanie)
- Sprawozdanie: Gerardo Galeote
2.
Pliki do analizy Europolu (głosowanie)
- Sprawozdanie: Agustín Díaz de Mera García Consuegra
3.
Klęski żywiołowe (głosowanie)
- Wspólny projekt rezolucji: Klęski żywiołowe
- Przed głosowaniem nad poprawką 4:
(IT) Panie przewodniczący, panie i panowie! Chciałbym prosić o dodanie na końcu ustępu 23 słów: "oraz do aktualizacji rejestru gruntów”, co ma stanowić zasadniczy instrument monitorowania sytuacji oraz instrument polityki terytorialnej.
(Poprawka ustna została przyjęta)
4.
Lepsze stanowienie prawa w Unii Europejskiej (głosowanie)
- Sprawozdanie: Katalin Lévai
5.
Lepsze stanowienie prawa 2005: zasada subsydiarności i proporcjonalności (głosowanie)
- Sprawozdanie: Bert Doorn
6.
Strategia uproszczenia otoczenia regulacyjnego (głosowanie)
- Sprawozdanie: Giuseppe Gargani
7.
Korzystanie z instrumentów "miękkiego prawa” (głosowanie)
- Sprawozdanie: Manuel Medina Ortega
8.
Przegląd jednolitego rynku (głosowanie)
- Sprawozdanie: Jacques Toubon
(IT) Panie przewodniczący, panie i panowie! Prosiłam o głos w sprawie związanej z harmonogramem naszej pracy: Fakt, iż rozpoczęcie nowego roku szkolnego przez kilka lat zbiegało się w czasie z naszym posiedzeniem plenarnym i niestety zbiegnie się z nim także w przyszłym roku, powoduje poważne problemy rodzinne dla naszych posłów i dla wielu naszych urzędników.
Moim zdaniem jest to kwestia, którą Parlament powinien przedyskutować, ponieważ dobro naszych dzieci, którym w drodze do szkoły powinni towarzyszyć rodzice, to sprawa, którą wypada zająć się Parlamentowi.
(Oklaski)
Dziękuję, pani posłanko Frassoni. Jestem pewien, że to słuszny wniosek, ale spóźniła się pani na posiedzenie, więc marsz do dyrektora!
(Śmiech)
Panie przewodniczący! Nie wiem, jakiego artykułu to dotyczy, ale na mojej liście głosowań znajduje się inne sprawozdanie, nad którym mamy głosować - sprawozdanie posłanki Ayala Sender.
Czy zbieramy się ponownie o godz. 12.30?
Ta debata jeszcze się nie odbyła, a głosowanie odbędzie się jutro.
Dziękuję za poruszenie tej sprawy.
Głosowanie
Następny punkt porządku to głosowanie.
(Wyniki i inne dane dotyczące głosowania: patrz protokół)
Wyjaśnienia dotyczące sposobu głosowania
na piśmie. - (PT) Mamy tutaj inicjatywę Republiki Finlandii, której celem jest dostosowanie przepisów dotyczących plików do analizy do obowiązującego prawodawstwa.
W rzeczywistości protokół z 2003 r., który wszedł w życie w kwietniu bieżącego roku zmienia tytuł III konwencji o Europolu, a w szczególności część dotyczącą plików do analizy oraz gromadzenia, przetwarzania, wykorzystania i usuwania danych osobowych zawartych w takich plikach.
To oznacza, że przepisy wykonawcze, które zostały przyjęte będą musiały zostać odpowiednio zmienione.
Jest to zatem środek, który, chociaż jest środkiem tymczasowym, jest konieczny i właściwy.
Jeśli chodzi o ścisłość, środek ten będzie obowiązywać przez czas określony, ponieważ wszystkie wcześniejsze przepisy zostaną uchylone wraz z wejściem w życie decyzji Rady ustanawiającej Europejski Urząd Policji.
(DE) Panie przewodniczący! Głosowałem za tą rezolucją, ale jest jeden punkt, na który chciałbym zwrócić uwagę - wzmianka o tworzeniu europejskich sił ochrony.
Tu, w Parlamencie Europejskim, mamy do czynienia z tendencją do reagowania na określone wydarzenia poprzez natychmiastowe wzywanie do utworzenia nowej instytucji lub stworzenie nowego stanowiska.
W tym przypadku należy jednak wyraźnie raz jeszcze zaznaczyć, że odpowiedzialność za reagowanie na katastrofy naturalne nie może zostać zwyczajnie zdjęta z barków państw członkowskich. Przeciwnie, jest to przede wszystkim ich odpowiedzialność i na nich spoczywa podejmowanie działań zapobiegawczych oraz zagwarantowanie, aby służby pożarnicze dysponowały możliwie najlepszym sprzętem i wyszkoleniem tak, aby mogły skutecznie walczyć z katastrofami.
Tylko w wyjątkowych przypadkach - chodzi tu o katastrofy o wyjątkowo wielkiej skali, istniała będzie możliwość skorzystania ze wsparcia i solidarności Unii Europejskiej, która zostanie wówczas poproszona o interwencję.
Jednakże odpowiedzialność ta musi dotyczyć w pierwszym rzędzie państw członkowskich.
(DE) Panie przewodniczący! Głosowałam za rezolucją w sprawie katastrof naturalnych, ponieważ jeszcze raz okazało się, że w takich skrajnych sytuacjach Europa wcale nie jest niewrażliwa i że potrzebuje solidarności UE.
Jedno musi być jasne: niezbędna jest znacznie lepsza koordynacja i nie można dopuszczać do zaistnienia takich sytuacji, w których państwa członkowskie będą potrzebować dodatkowej pomocy od państw trzecich, ponieważ sami nie będziemy w stanie zapewnić niezbędnej pomocy.
Wyzwaniem dla państw członkowskich jest stworzenie lepiej zorganizowanych struktur pomocy, w szczególności opierającej się o wykorzystanie ochotników, na przykład poprzez możliwie najlepsze wyszkolenie i wyposażenie straży pożarnej.
Istotnym problemem jest usuwanie ciał martwych zwierząt domowych i dzikich. Wymaga on szybkiej interwencji - zarówno po to, by zapobiec ryzyku powstawania ognisk chorób, jak i zmniejszyć skalę szkód w środowisku.
(DE) Panie przewodniczący! Ja również głosowałem za tą rezolucją, chociaż moim zdaniem te straszliwe pożary lasów nie powinny prowadzić do dalszego rozrostu instytucji UE.
Zgodnie z moim rozeznaniem, ani europejska agencja ochrony cywilnej, ani europejski zespół interwencyjny mający likwidować skutki katastrof, nie będą zdolne do zapewnienia skutecznej ochrony w Unii Europejskiej.
Istnieje ryzyko, że w związku z ich powstaniem dojdzie raczej do rozbudowy biurokracji i wzrostu kosztów.
Dlatego też musimy pracować nad poprawą współpracy międzynarodowej, tak, abyśmy byli przygotowani na mogące wydarzyć się w przyszłości katastrofy naturalne oraz utrzymywać zarówno nasze straże pożarne, jak i lasy w kondycji wystarczająco dobrej, aby te katastrofy nie przybierały w przyszłości takiej skali.
Panie przewodniczący!
Muszę powiedzieć, że na liście głosowań mojej grupy omawiana rezolucja w sprawie katastrof naturalnych figuruje jako pożary lasów. Jednak tamtego lata w Europie wydarzyło się wiele nieszczęść innego rodzaju.
Ja chciałbym poruszyć sprawę jednej z najgorszych w ostatnim stuleciu powodzi, jaka nawiedziła mój własny region.
Jedna trzecia miliona ludzi przez ponad tydzień pozbawiona była wody pitnej. 4000 domów zostało poważnie uszkodzonych, a dziesiątki tysięcy osób zmuszonych było do ewakuacji, której koszt wyniósł 150 mln euro.
Mam nadzieję, że mój rząd złoży wniosek do Komisji Europejskiej o pomoc, aby umożliwić odbudowę mojego hrabstwa oraz miast położonych na jego obszarze i w innych częściach Wielkiej Brytanii, tak aby otrzymać pewną rekompensatę kosztów, które w nieunikniony sposób dotkną wąskie grupy mieszkańców.
Tytuł projektu rezolucji brzmi: "katastrofy naturalne” i został zmieniony.
Panie przewodniczący! Chciałabym tylko powtórzyć to, co powiedział poseł Ford na temat katastrof naturalnych w Wielkiej Brytanii.
Można nie być tego świadomym, ale zalanych zostało 40 000 lokali i budynków mieszkalnych.
Powódź dotknęła 900 szkół.
Główne linie kolejowe są wciąż nieczynne.
Katastrofa dotknęła też grunty uprawne, w tym 75% brytyjskich upraw grochu.
W moim własnym regionie, Yorkshire and the Humber, ucierpiały tysiące ludzi. Wielu spośród nich wciąż nie może wrócić do swoich mieszkań.
To, czego oczekujemy teraz od Komisji, zważywszy, że rząd Wielkiej Brytanii wystąpił teraz o pomoc w ramach funduszu solidarności, to szybka odpowiedź na ten wniosek. Jednak równocześnie należy zapewnić, aby wszystkie instytucje UE uczyniły ze zmiany klimatu główny priorytet.
Mam nadzieję, że gdy za kilka miesięcy przez tę Izbę przechodzić będą duże akty prawne, moi koledzy będą pamiętać o katastrofach naturalnych ubiegłego lata i zagwarantują, że wniesiemy nasz wkład w rozwiązywanie długoterminowego problemu zmiany klimatu. Mam nadzieję, że nie będzie już katastrof naturalnych o skali, z jaką mieliśmy do czynienia tego lata.
Panie przewodniczący! Ja również chciałbym wyrazić poparcie dla zastosowania funduszy przekazanych przez Komisję Europejską.
Mój region - południowo-wschodnia Anglia, ucierpiał wyjątkowo, zwłaszcza hrabstwo Oxfordshire i część Berkshire, a mój kolega, poseł Hannan i ja złożyliśmy wniosek do Komisji Europejskiej o przyznanie środków kryzysowych.
Powód, dla którego stoję tu jest taki, że pragnę poprosić Komisję o przyśpieszenie procesu przyznawania środków, które pozwolą na odbudowę i przywrócenie normalności w moim regionie, w południowo-wschodniej Anglii.
na piśmie. - (FR) W związku z głosowaniem nad rezolucją w sprawie katastrof naturalnych, do jakich doszło zeszłego lata, chciałabym wyrazić solidarność z rodzinami ofiar oraz ludźmi mieszkającymi w zniszczonych regionach.
Jest to również przesłanie z podziękowaniami dla wszystkich specjalistów, ochotników i przedstawicieli miejscowych władz, którzy pomagali zwalczać pożary i ratować ofiary powodzi.
Wierzę, że teraz istnieje potrzeba uruchomienia kryzysowych środków pomocowych Wspólnoty - a szczególnie środków finansowych, które pomogą w regeneracji tych regionów, które zostały poważnie zniszczone.
Należy również odbudować potencjał produkcyjny dotkniętych katastrofami obszarów, postarać się o stworzenie większej liczby miejsc pracy oraz podjąć odpowiednie kroki na rzecz zrównoważenia kosztów społecznych wynikających z utraty pracy lub innych źródeł dochodów.
W dalszym ciągu jestem zaniepokojona rosnącą liczbą katastrof spowodowanych przez ekstremalne warunki pogodowe, które zdaniem ekspertów są skutkiem zmiany klimatu, powodującej globalne ocieplenie.
Dlatego też wzywam Komisję, aby podjęła działania na rzecz zagwarantowania zgodności z zobowiązaniami podjętymi w Kioto oraz ich następstwami.
na piśmie. - Podczas, gdy brytyjscy konserwatyści popierają wspólny projekt rezolucji w sprawie katastrof naturalnych i głosują za nim, żywią również obawy dotyczące stworzenia "europejskich sił” (ust. 9), ponieważ uważamy, że zarówno zdolność do zapobiegania, jak i szybkiego reagowania powinna koncentrować się na zasobach państw członkowskich.
na piśmie. - (PT) Uważamy, że ta rezolucja jest dobra i proponujemy, aby głosować za jej przyjęciem. Musimy jednak zwrócić uwagę, że brakuje w niej jakichkolwiek ważnych propozycji (pomimo kilku odnośników do poprzednich rezolucji PE), a poza tym nalega ona na inne propozycje, w stosunku do których mamy poważne wątpliwości.
Dlatego też musimy przypominać o potrzebie dokonania rewizji rozporządzenia w sprawie Funduszu Solidarności, tworzenia mechanizmów wspierania dotkniętych klęskami ludzi i wspomagania akcji zalesiania, z poświęceniem należytej uwagi zapobieganiu wielkim katastrofom spowodowanym przez zmianę klimatu.
Powinien powstać publiczny system ubezpieczeń rolnych, finansowany przez Unię Europejską, który powinien zagwarantować rolnikom minimalny dochód w takich sytuacjach kryzysowych, jak susze, pożary i powodzie.
Zasadnicze znaczenie ma popieranie polityki prewencji, mającej na celu zajęcie się problemem klęsk żywiołowych, dotykających głównie obszar śródziemnomorski oraz wprowadzenie radykalnych zmian w WPR, mających na celu zapobieżenie procesowi zanikania małych i średnich gospodarstw i gospodarstw rodzinnych poprzez zachęcanie do prowadzenia produkcji rolnej, wspieranie różnorodności biologicznej i zagospodarowania gruntów.
Żywimy wątpliwości względem wspólnotowego mechanizmu ochrony obywateli, ponieważ może okazać się on jeszcze jednym sposobem na likwidację ważnych aspektów suwerenności narodowej, takich jak zarządzanie zasobami naturalnymi, a w szczególności obszarami leśnymi.
na piśmie. - Już od kilku lat pierwszą jesienną sesję Parlamentu rozpoczynamy dyskusją o tragicznych skutkach katastrof naturalnych, które latem nawiedzają Europę.
Susze, fale upałów, powodzie oraz pożary pustoszą Europę.
Jeśli do tego dodamy spowodowane siłami natury katastrofy przemysłowe, to otrzymamy obraz Europy, w której obywatele stają się bezradni wobec niszczących sił przyrody.
W pożarach w Grecji zginęło w tym roku ponad 60 osób, wiele rodzin straciło dorobek całego życia, spłonęły tysiące hektarów lasów i gajów oliwnych.
To tragiczny bilans!
Wiem, co oznacza taka tragedia.
Mój kraj także nawiedzały powodzie, długo liczyliśmy ofiary tragicznych katastrof górniczych.
Dlatego rodzinom i bliskim ofiar greckiej tragedii oraz mieszkańcom regionów dotkniętych pożarami pragnę przekazać wyrazy współczucia i europejskiej solidarności.
Jednocześnie uważam, że Europa nie może być bierna wobec takich zdarzeń!
I chodzi tu nie tylko o unijną pomoc finansową, która pozwoli na odbudowę regionów dotkniętych kataklizmem.
Przede wszystkim wewnątrz Unii musimy wypracować skuteczniejszy mechanizm prewencyjno-ostrzegawczy, który, nawet jeśli nie pozwoli uniknąć katastrofy, to z pewnością wpłynie na ograniczenie jej rozmiarów.
I chociaż ochrona ludności przed katastrofami to zadanie każdego państwa, to jednak należałoby pomyśleć o skuteczniejszym monitoringu krajowych polityk antykryzysowych, a być może także - o wspólnych siłach szybkiego reagowania w przypadku takich katastrof.
na piśmie. - (PT) Chciałbym wyrazić nasze najgłębsze współczucie dla ofiar wielkich pożarów lasu, które miały miejsce wiosną - szczególnie w Grecji - oraz solidarność z rodzinami i wszystkimi dotkniętymi przez to nieszczęście.
Czas teraz oczywiście na czyny, a nie na słowa.
UE musi uruchomić niezbędne instrumenty finansowe i środki, niezbędne dla zaspokojenia potrzeb materialnych osób nimi dotkniętych oraz promowania odnowy społecznej, gospodarczej i środowiskowej obszarów, których to dotyczy.
W świetle poruszanych dotychczas zagadnień, chciałbym przypomnieć niektóre z propozycji przedstawionych przez nas w latach 2003 i 2005, które jak zawsze pozostają aktualne:
Utrzymanie kwalifikowalności regionalnych klęsk żywiołowych do otrzymania pomocy w ramach Funduszu Solidarności;
Uznanie w szczególności klęsk żywiołowych dotykających obszar śródziemnomorski, gdzie odnotowuje się ponad 90% pożarów lasu i klęsk suszy;
Stworzenie wspólnotowego programu na rzecz ochrony obszarów leśnych przed pożarami;
Sprawdzenie możliwości w zakresie powołania rolnego funduszu kryzysowego;
Zwrócenie szczególnej uwagi na obszary o niekorzystnych warunkach w przypadku katastrof naturalnych;
Na koniec, chciałbym podkreślić, że gdyby fundusze przeznaczone na cele wojskowe zostały zamiast tego wydane na zapobieganie katastrofom naturalnym, ich zwalczanie oraz likwidację ich skutków na dotkniętych przez nie obszarach, to ich częstotliwość zostałaby w znacznym stopniu zmniejszona, a i następstwa byłyby mniej dotkliwe.
na piśmie. - (FR) W końcu sierpnia Grecja doświadczyła najcięższej klęski żywiołowej w swojej historii.
Pierwsze, częściowe straty powstałe wskutek ogromnych pożarów, które spustoszyły olbrzymie połacie Peloponezu wyniosły 63 osoby zabite, ponad 40 000 sztuk spalonego bydła, 250 000 spalonych drzew oliwnych oraz setki tysięcy hektarów spalonego lasu.
Trzy dni żałoby narodowej, jakie ogłosił premier Kostas Karamanlis, nie mogą przysłonić faktu, że państwo poniosło całkowitą klęskę, jeśli chodzi o ochronę obywateli, czy pomoc ludziom w otoczonych przez płomienie wsiach i to w kraju, gdzie upalne lata i zagrożenie pożarem są na porządku dziennym.
Wszędzie widoczne były nie tylko braki w personelu i sprzęcie, ale też niezdolność do planowania z wyprzedzeniem i koordynacji działań.
Podobnie, jak wszystkie wcześniejsze rządy partii PASOK, rząd Nowej Demokracji nie zrobił nic, aby zapobiec temu wielkiemu i okrutnemu pożarowi.
Pomimo, iż pożary szalały w całej Grecji, to przy całkowitym braku skrupułów i z przyczyn czysto politycznych premier ogłosił, że wybory powszechne odbędą się zgodnie z planem.
Wyrażając poparcie dla Greków, którzy stali się ofiarami swoich polityków, miejmy nadzieję, że w przyszłości rządy nieodpowiedzialne zostaną zastąpione rządami odpowiedzialnymi.
na piśmie. - Głosowałem za rezolucją w sprawie letnich klęsk żywiołowych i szczególnie cieszy mnie fakt istnienia Funduszu Solidarności UE, którego celem jest pomoc państwom członkowskim w likwidacji skutków takich katastrof.
Jest to praktyczny wyraz solidarności, który jest bardzo pomocny dla krajów i obywateli UE w chwilach wielkiej potrzeby.
na piśmie. - (IT) Straszliwe pożary, które spustoszyły Grecję i południowe Włochy szczególnie ostatniego lata, powodując ofiary i niszcząc tysiące hektarów lasów i gruntów rolnych, znów przypominają o pilnej potrzebie lepszej koordynacji środków szybkiego reagowania przez siły obrony cywilnej państw członkowskich.
Oczywiste jest już teraz, że tym celu niezbędne jest powołanie Europejskiej Agencji Ochrony Cywilnej, w celu koordynowania i zarządzania środkami niezbędnymi dla zapobiegania klęskom lub dla likwidacji ich skutków.
Agencja ta, której utworzenie, z wykorzystaniem pozytywnych doświadczeń amerykańskiej Federalnej Agencji Zarządzania Kryzysowego autor wiele razy proponował Komisji, nie byłaby odpowiedzialna tylko za zwalczanie niszczycielskich pożarów, które co roku przynoszą wielkie zniszczenia w krajach śródziemnomorskich, ale również za szybkie działania w związku z sytuacjami kryzysowymi będącymi następstwem wszelkich katastrof, wywołanych przez zjawiska naturalne, takie jak niedawna powódź w Bułgarii, lub przez człowieka.
Należy również podkreślić, że klęski mogą mieć charakter międzynarodowy, a Europa nie powinna polegać jedynie na zapale ochotników lub kompetencjach i środkach tylko tego państwa, które zostało dotknięte katastrofą, lecz również dysponować wystarczającymi zasobami ludzkimi i finansowymi oraz odpowiednim sprzętem, umożliwiającymi natychmiastowe działania.
na piśmie. - (PT) Gwoli spójności, w świetle tego, co mówiliśmy w przeszłości i tego, czego oczekujemy od Europejskiego Funduszu Solidarności, będę oczywiście głosował za tą rezolucją.
Ale nie tylko z uwagi na spójność.
Integracja europejska, oprócz niezliczonych innych korzyści, wiąże się też z korzyściami skali oraz ekonomiką skali, które wiążą się z solidarnością.
Istnieje możliwość i jest pożądane, aby bez żadnego zmniejszania zakresu odpowiedzialności państw członkowskich i ich rządów, likwidować skutki katastrof mających raczej źródła w przyczynach naturalnych, a nie błędach w zarządzaniu gruntami, na szczeblu europejskim i w duchu solidarności.
Jednakże podkreślając wagę tego punktu, nie możemy wykluczać czynnika ludzkiego - przypadków, w których pożar wywołuje przestępca, lub sposób zagospodarowania gruntów prowadzi do takich klęsk lub pogarsza ich następstwa.
Dlatego też uważam, że czas już zrewidować wiele z naszych polityk, szczególnie w obszarach zarządzania obszarami leśnymi i rozwoju obszarów wiejskich. Musimy również zwrócić uwagę na instrumenty środowiskowe, aby człowiek nie stał się siłą bardziej niszczycielską od natury.
na piśmie. - (FR) Ponad 60 osób zabitych i 184 000 hektarów spalonej ziemi - oto żniwo pożarów, które w końcu sierpnia spustoszyły Grecję.
Europa nie była biernym obserwatorem. Solidarność odegrała w pełni swoją rolę dzięki "europejskiemu instrumentowi szybkiego reagowania”, nad którym głosowaliśmy pod koniec marca tego roku.
Uczestniczy w nim 30 państw, a na jego zasoby składają się m.in. samoloty Canadair, tankowce oraz wykwalifikowany personel ('zielone berety'). Mogą z nich skorzystać kraje, które ucierpiały wskutek katastrof będących skutkiem działań człowieka lub zjawisk przyrodniczych.
Nie jestem fanatykiem systematycznego przenoszenia kompetencji na Europę, ale uważam, że wspólnotowy system ochrony cywilnej jest potrzebny, ponieważ nieszczęścia nie znają granic.
Powtarzałem to kilkakrotnie w tej Izbie, a zwłaszcza w czasie katastrofalnych pożarów w Portugalii w 2003 r.
Unia Europejska musi niezwłocznie przedstawić wynikające z jej istnienia korzyści.
Musi służyć jako przykład, tak, aby solidarność łączyła wszystkich obywateli Europy i nie tylko w czasie tej jednej katastrofy.
na piśmie. - (FR) Katastrofalny sztorm w grudniu 1999 r., powodzie w Europie Środkowej w 2002 r., pożary w Portugalii i Hiszpanii w 2004 r. i tegoroczne pożary w Grecji, które pociągnęły za sobą ofiary śmiertelne, a także w Rumunii i Bułgarii - reakcje są za każdym razem żywiołowe, każdorazowo Europa wyraża współczucie, Komisja przyrzeka poprawę solidarności oraz usprawnienie mechanizmów pomocy.
Z tego samego miejsca, dokładnie 18 stycznia 2000 r., wezwałem do utworzenia służby zabezpieczenia publicznego Eurocorps. Pomysł ten podchwycił komisarz Barnier w swoim sprawozdaniu z maja 2006 r.
To właśnie w tym Parlamencie bezskutecznie wzywaliśmy do odnowienia rozporządzenia z 1992 r., na mocy którego sfinansowane zostałyby takie środki ochrony przeciwpożarowej, jak przecinki, drogi pożarowe i systemy monitoringu.
Nie wolno nam już czekać na kolejną katastrofę, na następne ofiary.
Wprowadźmy w życie projekt komisarza Barniera.
Wojskowy Eurocorps już istnieje.
Z całą pewnością Europa może utworzyć taki Eurocorps dla własnego bezpieczeństwa publicznego, aby chronić swoich obywateli przed zagrożeniami naturalnymi i nieprzewidzianymi klęskami.
Następnie powinniśmy zwrócić się do państw członkowskich o sporządzenie planu zapobiegania pożarom lasów i pomagać im - zachęcać je do finansowania tego celu poprzez ukierunkowany instrument finansowy, podobny do ustanowionego w rozporządzeniu z 1992 r.
Wobec faktu, że mamy do czynienia ze zmianą klimatu, w interesie całej Europy leży wprowadzenie ambitnej polityki zapobiegania.
(SK) W takim stopniu, w jakim dotyczy to regionów i z uwagi na to, że ich rola w procesie legislacyjnym oznacza, że często są one bezpośrednio odpowiedzialne za wdrażanie i egzekwowanie prawa UE, wysiłki na rzecz lepszej regulacji są niezwykle ważne.
Instytucje na różnych szczeblach rządów krajowych i lokalnych, partnerzy społeczni i gospodarczy, przedstawiciele społeczeństwa obywatelskiego i organizacji pozarządowych muszą - tak bardzo, jak to możliwe - aktywnie uczestniczyć w procesie konsultacji w ramach tworzenia prawa europejskiego.
Równie istotna jest ich rola w dokonywaniu oceny wpływu i skutków tego prawodawstwa dla państw członkowskich.
Wpłynie to na poprawę jakości, przejrzystości i zrozumiałości przygotowywanych przepisów, z jednoczesnym uwzględnieniem warunków i różnic szczebla lokalnego i regionalnego.
W ten sposób unikniemy również błędnych interpretacji oraz opóźnień w transpozycji i wdrażaniu prawa.
(SK) W trakcie wykonywania mojego mandatu parlamentarnego dotarły do mnie skargi obywateli, że w trakcie transpozycji prawodawstwa UE niektóre państwa członkowskie nakładają na nich zobowiązania wykraczające poza zakres wymogów tych aktów prawnych.
Obywatele są obarczani zbędnymi obciążeniami administracyjnymi, które sprawiają, że stają się oni przeciwnikami przyjmowanego prawodawstwa UE.
Głosowałam za przyjęciem sprawozdania dotyczącego lepszej regulacji w Unii Europejskiej, które zawierało moje poprawki, ponieważ stanowi ono doskonałą okazję, aby przyjrzeć się europejskiemu prawodawstwu w innym świetle.
Europejskie akty prawne sporządzane są z myślą o ułatwieniu życia obywateli UE, a ich celem nie jest wprowadzanie obciążeń; dlatego też muszą być formułowane w sposób prosty i zrozumiały, z położeniem nacisku na jakość, a nie na ilość.
Równocześnie, jeżeli odpowiednie strony są informowane na wszystkich szczeblach o transpozycji prawodawstwa UE skutecznie i na czas, to zapewnia to większe zaufanie obywateli do europejskiego projektu.
na piśmie. - Głosowałem za przyjęciem sprawozdania dotyczącego lepszej regulacji w UE.
Zdecydowanie popieram taką regulację, która pociąga za sobą jak najmniejsze koszty i jest możliwie najbardziej skuteczna, wspomaga rozwój bardziej konkurencyjnej gospodarki europejskiej, jednocześnie przynosząc większe korzyści społeczne, środowiskowe i gospodarcze.
na piśmie. - Brytyjscy konserwatyści uważają za niefortunny fakt, że ustęp trzeci zawiera niejasne sformułowanie, ponieważ wydaje się, że popiera on "każdą” inicjatywę w ramach egzekwowania prawa wspólnotowego.
Brytyjscy konserwatyści są za egzekwowaniem prawa wspólnotowego, ale pragną analizować i rozważać każdą inicjatywę proponowaną przez Komisję.
Poza tym uważamy, że to sprawozdanie doskonale obrazuje sytuację.
na piśmie. - Głosowałem za przyjęciem sprawozdania dotyczącego najlepszych sposobów tworzenia prawa oraz regulacji w UE.
Bardziej efektywne i uproszczone ramy prawne oraz regulacyjne są podstawą do poprawy sytuacji społecznej i gospodarczej w całej UE, przyczyniają się do tworzenia większej liczby miejsc pracy i poprawy jakości życia.
na piśmie. - (PT) Sprawozdanie stanowi, że uproszczenie otoczenia prawnego, mające zapewnić jasność, skuteczność i jakość prawodawstwa, jest podstawowym warunkiemlepszego stanowienia prawa, co z kolei stanowi priorytet dla Unii Europejskiej.
Tymczasem mówi ono, że około 500 nowych inicjatyw ustawodawczych (z których 200 zgłoszono w 2007 r.) zostało włączonych do odrębnego programu rotacyjnego poświęconego aktom, pokazującym złożoność biurokracji w Unii Europejskiej.
Zwraca ono również uwagę na fakt, że uproszczeniom propagowanym na szczeblu europejskim powinny towarzyszyć uproszczenia na poziomie krajowym, co zagwarantuje, że korzyści wynikające z uproszczeń na szczeblu Wspólnoty nie zostaną zaprzepaszczone wskutek wprowadzenia sprzecznych przepisów krajowych lub istnienia barier technicznych.
Należy jednak wprowadzić rozróżnienie pomiędzy kwestiami czysto biurokratycznymi oraz przypadkami, w których w grę mogą wchodzić prawa.
Zgadzamy się, że projekt Komisji raz na zawsze przyjmuje przekształcanie jako standardową technikę ustawodawczą, tak aby w przypadku każdej inicjatywy tekst był dostępny w całości także tam, gdzie występują szczegółowe poprawki, dzięki czemu wyraźnie widoczne będzie, które części są nowe, a które pozostały niezmienione. Wpłynie to na poprawę czytelności i przejrzystości prawodawstwa Wspólnoty.
na piśmie. - Głosowałem za przyjęciem sprawozdania dotyczącego lepszej regulacji.
Jako socjalista, nie mam żadnych wątpliwości, jeśli chodzi o nakładanie na przemysł obciążeń związanych z ochroną zdrowia i bezpieczeństwa, środowiska naturalnego, czy wzrostem minimalnych płac.
W dalszym ciągu jednak chcę efektywnego gospodarowania pieniędzmi.
Brytyjska Rada Ministrów ocenia, że dyrektywa w sprawie pojazdów wycofanych z eksploatacji, która weszła w życie kilka lat temu kosztowała gospodarkę 400 mln GBP (590 mln euro), podczas gdy związane z nią korzyści środowiskowe i społeczne kształtowały się na poziomie 100 mln GBP (150 mln euro) rocznie.
Jeżeli liczby te są choć w przybliżeniu prawdziwe, to należy powiedzieć, że ta dyrektywa była klęską zarówno polityczną, jak i środowiskową.
Pragniemy takich kosztów dla przemysłu (i społeczeństwa), przy których mnożnik zysków w stosunku do kosztów w wysokości 100 mln GBP będzie znacznie korzystniejszy i przyniesie 500 mln euro zysków.
Wprowadzenie w życie zaleceń dotyczących analizy kosztów i zysków wynikających z projektowanego ustawodawstwa sprawi, że właśnie tak się stanie.
na piśmie. - (SV) Uważamy, że tradycyjne prawodawstwo i otwarta metoda koordynacji mogą współistnieć i że oba te elementy wciąż są potrzebne.
Dlatego też nie podzielamy opinii, że otwarta metoda koordynacji musi być wykorzystywana jedynie w szczególnych przypadkach.
Należy ją stosować tam, gdzie harmonizacja nie jest pożądana lub możliwa do realizacji.
Nie podzielamy jednak zdania, że Parlament Europejski powinien uczestniczyć szerzej w przypadku korzystania z otwartej metody koordynacji.
na piśmie. -Brytyjscy konserwatyści popierają szeroko sformułowane główne przesłanie sprawozdania posła Mediny Ortegi, które wyznacza wyraźne granice odnośnie propagowania i stosowania prawa Wspólnoty.
W odniesieniu do ust. 18, pragniemy wyjaśnić, że konserwatyści nie popierają ściślejszej integracji europejskiej, lecz podzielają pogląd, że obecnie istnieje nieufność w stosunku do instytucji UE, którą być może projekty te będą w stanie rozwiać.
na piśmie. - (PT) Zgadzamy się ze sprawozdawcą, że pojęcie niewiążącego instrumentu prawnego (instrumenty prawa miękkiego), sformułowane w oparciu o powszechną praktykę jest wieloznaczne oraz szkodliwe i nie powinno być stosowane w żadnych dokumentach instytucji Wspólnoty. Równocześnie nie zgadzamy się z innymi punktami sprawozdania.
Takie instrumenty prawa miękkiego, które mogą być w sposób uprawniony wykorzystywane jako narzędzia interpretacyjne lub przygotowawcze dla wiążących aktów prawnych, nie powinny być traktowane ani jako prawodawstwo, ani zyskiwać skuteczności normatywnej. O ich użyciu państwa powinny decydować indywidualnie, zwłaszcza w przypadkach, w których mogą one rzucić światło na interpretację środków krajowych przyjętych w celu ich wdrożenia lub tam, gdzie mają one uzupełniać wiążące przepisy Wspólnoty.
W oczywisty sposób, tak zwane niewiążące instrumenty prawne nie mogą zastępować aktów prawnych i instrumentów, dostępnych w celu zapewnienia ciągłości procesu legislacyjnego.
Dlatego też Komisja musi poświęcić szczególną uwagę wpływowi miękkiego prawa na konsumentów oraz możliwych sposobów dochodzenia przez nich odszkodowań, zanim przedstawi jakikolwiek projekt zawierający instrumenty prawa miękkiego.
na piśmie. - (CS) Jest to sprawozdanie bardzo ważne w kontekście ulepszenia i uproszczenia środowiska prawnego Wspólnoty.
Chciałbym podkreślić zwłaszcza jego przydatność w odniesieniu do potrzeby wzmocnienia udziału Parlamentu Europejskiego w procesie legislacyjnym oraz pod względem eliminacji deficytu demokracji.
Również w pełni popieram dążenie do wypracowania metod prowadzenia z Parlamentem Europejskim konsultacji w sprawie przyjęcia tak zwanych niewiążących aktów prawnych, zwłaszcza, że akty te są dość powszechne. Często mówi się o nich, jako o "niejasnych” i "nieskutecznych”, a ich nadmiernie częste stosowanie może stanowić symptom przekraczania zakresu uprawnień Komisji.
Dodatkowo, opinia publiczna może utożsamiać z tymi aktami obraz europejskiej "superbiurokracji”.
Pomimo iż sprawozdanie zaleca, aby prawo miękkie nie było stosowane w urzędowych dokumentach Wspólnoty oraz by nie wprowadzano rozróżnienia pomiędzydura lex a mollis lex, ja nie uważam tego za sprawę istotną.
Różnica pomiędzy aktami prawnymi wiążącymi a niewiążącymi jest faktem i niniejsze zalecenie nie ma wpływu ani na fakt ich istnienia, ani na ich treść.
Dodatkowo, fakt, że przepisy "miękkie” wtórnego prawa Wspólnoty nie mają wiążącego charakteru prawnego, nie oznacza, że nie posiadają one wartości prawnej.
Pomyślmy na przykład o ich znaczeniu przy interpretacji aktów prawnych.
Dodatkowo, jeśli jakaś instytucja Wspólnoty nie wyda zalecenia lub opinii w przypadkach, w których jest do tego zobowiązana, może ona zostać oskarżona o bierną postawę.
Ostatnia uwaga ma jednak znaczenie techniczne i nie pomniejsza wartości całego sprawozdania.
Panie Przewodniczący! Przyjęliśmy dzisiaj sprawozdanie, w którym dokonaliśmy przeglądu funkcjonowania jednolitego rynku Unii.
Unijny rynek, który składa się ze swobodnego przepływu osób, usług, kapitału i towarów, przyczynił się znacząco do wzrostu gospodarczego, wzrostu zatrudnienia i poprawy konkurencyjności europejskiej gospodarki.
Niemniej jednak, aby usprawnić jego funkcjonowanie, należy znieść istniejące bariery i niepotrzebne regulacje.
Wciąż niestety niektóre kraje ograniczają przepływ pracowników z nowych państw członkowskich.
Ważne jest także, aby informować naszych obywateli, inwestorów, przedsiębiorców o korzyściach i możliwościach, jakie daje wspólny rynek wewnętrzny.
Jednolity rynek - rynek bez granic ani ograniczeń - to podstawowy filar Unii Europejskiej.
Jednolity rynek zbliża i cementuje całą naszą Wspólnotę, wprowadzając przejrzyste zasady konkurencyjności oraz wpływa na rozwój przedsiębiorczości.
Jednolity rynek musi jednak uwzględniać spójność społeczną, sprawy zatrudnienia, ochrony środowiska i konsumenta.
Szczególnie ważne są działania na rzecz zmniejszenia obciążeń administracyjnych w Unii.
Panie przewodniczący!
Ust. 16 sprawozdania posła Toubona wyraża ubolewanie, że położono niewystarczający nacisk na potencjalny udział energii jądrowej.
Fakt, że głosowałam przeciw temu zdaniu wynika z założenia, że mówi ono o fuzji jądrowej, w odniesieniu do której ja i wielu innych wyrażamy sceptycyzm, jeśli chodzi o utylizację odpadów radioaktywnych oraz pozostałości po odzysku.
Wszelki nacisk na potencjalny wkład ze strony fuzji jądrowej, który wprawdzie jest jeszcze w pewnym stopniu kwestią przyszłości, zasługuje na poparcie.
Ust. 32 odnosi się do harmonizacji między innymi w obszarze opodatkowania, a także wzywa Komisję do przyśpieszenia prac nad projektami dotyczącymi wspólnej jednolitej podstawy opodatkowania osób prawnych.
Delegacja irlandzka grupy PPE-DE zdecydowanie sprzeciwia się jakiejkolwiek harmonizacji opodatkowania bezpośredniego, w tym podatków od działalności gospodarczej. Będziemy odrzucać wszelkie projekty osłabiające to stanowisko.
Dlatego też, pomimo iż w sprawozdaniu posła Toubona jest wiele wspaniałych punktów, moi koledzy i ja musieliśmy wstrzymać się od głosu.
na piśmie. - (SV) Uznajemy, że w sprawozdaniu tym przedstawiony został bardzo wyważony pogląd na rynek wewnętrzny i ze szczególnym zadowoleniem przyjmujemy przepisy dotyczące oceny wpływu na społeczeństwo i środowisko, które muszą stanowić podstawę dla nowych inicjatyw politycznych.
Nie podzielamy jednak poglądów dotyczących udziału energii jądrowej i uważamy, że sprawozdanie mówi niejasno o zagadnieniach z dziedziny podatków.
Na przykład nie mamy pewności odnośnie inicjatyw, jakie Komisja musi podjąć w odniesieniu do podatku akcyzowego i VAT oraz wskazujemy, że stopy podatkowe leżą w zakresie kompetencji państw członkowskich.
Nie mamy też pewności odnośnie tego, o jakich środkach obrony handlowej mówi sprawozdanie.
Pomimo tego, że życzyliśmy sobie bardziej zdecydowanych przepisów dotyczących klauzul społecznych, to jednak głosowaliśmy za przyjęciem tego sprawozdania, ponieważ popieramy przegląd i szeroko sformułowaną ideę sprawozdania.
na piśmie. - Pierwsze 10 lat funkcjonowania rynku wewnętrznego przyniosło europejskiej gospodarce 877 mld dolarów.
Pomogło to w stworzeniu 2,5 mln miejsc pracy.
Fakty mówią za siebie - jednolity rynek działa.
Jako kraj prowadzący handel, Irlandia może skorzystać tylko z w pełni funkcjonującego jednolitego rynku.
Zagwarantowanie konkurencyjności stanowi zasadniczy element politycznej mieszanki w pełni funkcjonującego jednolitego rynku.
Nie przyjmuję do wiadomości, że zaproponowana w sprawozdaniu posła Toubona wspólna jednolita podstawa opodatkowania osób prawnych (CCCTB) nie pogorszy konkurencyjności UE.
CCCTB to wejście "od tyłu” do harmonizacji podatków.
Zasadnicze znaczenie ma to, aby państwa członkowskie dysponowały elastycznością w zakresie stosowania różnych stawek podatkowych w celu osiągnięcia swoich celów społecznych i gospodarczych - ; harmonizacja podatków może temu przeszkodzić.
Sprawozdanie Toubona zawiera wiele punktów, korzystnych z punktu widzenia wpływu społeczeństwa wiedzy na zrównoważony rozwój UE, UE otwartą na świat oraz UE dysponującą dobrymi przepisami.
Jednakże w głosowaniu końcowym wstrzymałem się od głosu, ponieważ jestem głęboko przekonany, że to propagowanie konkurencji w podatkach, a nie ich harmonizacja będzie służyć UE najlepiej.
na piśmie. - (FR) Głosowałam przeciw przyjęciu sprawozdania "W sprawie przeglądu jednolitego rynku: znoszenie barier i niewydajności poprzez lepsze wdrożenie i egzekwowanie prawa.”
Nie zgadzam się z podejściem sprawozdawcy, posła Toubona, zgodnie z którym otwarcie na konkurencję na jednolitym rynku nie będzie podlegać jakimkolwiek ograniczeniom lub regulacji społecznej.
Głosowałam też przeciw dalszej liberalizacji usług pocztowych, którą zaleca sprawozdanie i wyrażam niezadowolenie z faktu, że poprawki dotyczące harmonizacji społecznej i fiskalnej zostały odrzucone.
Dodatkowo, żałuję, że pojawiło się nowe odniesienie do wprowadzenia nieograniczonego, transatlantyckiego jednolitego rynku i podkreślam, że pierwszorzędne znaczenie należałoby przypisać zabezpieczeniu i promocji europejskiego modelu społecznego.
Moim zdaniem, ukończenie budowy jednolitego rynku powinno podlegać regulacji poprzez gwarancje zabezpieczenia socjalnego dla obywateli Europy, czego nie przewiduje sprawozdanie Toubona, będące jedynym wkładem Parlamentu Europejskiego w przegląd jednolitego rynku.
na piśmie. - (FR) Socjaliści francuscy głosowali za przyjęciem sprawozdania posła Toubona w sprawie przeglądu jednolitego rynku i jego dostosowania do dwudziestego pierwszego wieku, ponieważ odnosi się ono do ważnych aspektów, które niekiedy są lekceważone w trakcie debat nad ukończeniem budowy jednolitego rynku.
Dlatego też spójność społeczna i terytorialna oraz aktualne usługi użyteczności publicznej idą w parze z ukończeniem budowy jednolitego rynku.
Tym niemniej głosowaliśmy przeciw ust. 24 w sprawie liberalizacji usług pocztowych.
Sprawozdanie to kładzie również nacisk na ochronę konsumentów, która posiada bliski związek z ukończeniem budowy jednolitego rynku i którą należy zagwarantować.
Na koniec, w wymogach dotyczących rynku wewnętrznego należy uwzględnić aspekt środowiskowy Unii Europejskiej, pod warunkiem jednak przestrzegania tych ogólnych zasad.
Inny ważny punkt sprawozdania dotyczy MSP oraz ułatwienia ich dostępu do europejskiego rynku wewnętrznego jako całości, w związku z bardzo istotną rolą, jaką MSP i rzemiosło odgrywają w zatrudnieniu i innowacji w Europie.
W szczególności wyrażam poparcie dla determinacji, jaką sprawozdawca wykazał w odniesieniu do podjęcia aktywnych i skutecznych działań przeciw fałszerstwom, które stanowią prawdziwą plagę europejskiej gospodarki.
na piśmie. - (PT) Sprawozdanie wykazuje silne tendencje neoliberalne, raz jeszcze pokazując, że Parlament Europejski skłania się ku dalszej liberalizacji, wyższej rentowności kapitału dla przedsiębiorczości i grup finansowych, które już teraz notują zyski w wysokości 35% lub wyższe.
A więc, po mowach pochwalnych o wielkich korzyściach (dla wielkiego biznesu i grup finansowych), jakie przynosi jednolity rynek, wmawia się nam, że dalej istnieją protekcjonistyczne postawy i że największe znaczenie ma zwalczanie ich oraz postęp w innych dziedzinach, takich jak usługi finansowe, polityka podatkowa, transport, usługi pocztowe i energetyka, które jeszcze nie zostały całkowicie zliberalizowane i zintegrowane.
Zakłócając obraz rzeczywistości, starają się oni zakamuflować takie skutki jednolitego rynku, jak wzrost kosztów, spadek liczby usług i ich jakości, spadek liczby miejsc pracy itp.
Sprawozdanie to stanowi próbę zachęcenia do dalszej liberalizacji usług publicznych, dalszego przenoszenia kompetencji politycznych ze szczebla krajowego na ponadnarodowy oraz próbę dalszych ataków na prawa konsumentów i pracowników. Dlatego też musimy głosować przeciwko jego przyjęciu.
na piśmie. - (SV) Lista Czerwcowa podziela ogólne stanowisko sprawozdawcy, że rynek wewnętrzny jest jedną z największych historii sukcesu UE i że musi być dalej rozwijany i ulepszany.
Jesteśmy jednak przeciwni wielu szczegółowym projektom przedstawionym w tym sprawozdaniu.
Stanowczo sprzeciwiamy się przepisom dotyczącym harmonizacji podatków, optymistycznemu spojrzeniu na euro oraz potrzebie zliberalizowania przez państwa członkowskie usług pocztowych, które należą do takich usług publicznych, które każde państwo członkowskie powinno regulować indywidualnie.
Na koniec, zgadzamy się, że sytuacja prawna, jeśli chodzi o usługi użyteczności publicznej, jest niejasna.
Zdecydowaliśmy się jednak zagłosować przeciw poprawce 12/rev, zgłoszonej przez PPE-DE oraz poprawce 4, zgłoszonej przez PSE, ponieważ długoterminowe skutki przepisów umieszczonych w tych poprawkach będą takie, że Europejski Trybunał Sprawiedliwości otrzyma więcej uprawnień.
Na podstawie powyższych argumentów zdecydowaliśmy się zagłosować w głosowaniu końcowym przeciw przyjęciu tego sprawozdania.
na piśmie. - Brytyjscy konserwatyści zawsze byli w czołówce kampanii na rzecz stworzenia w pełni funkcjonującego i skutecznego jednolitego rynku.
Z zadowoleniem przyjmujemy sprawozdanie Toubona i pełne empatii poparcie, jakie wyraża ono dla ciągłych działań na rzecz jednolitego rynku, który byłby bardziej dynamiczny, zorientowany na zewnątrz i elastyczny, zapewniając jednocześnie, że będzie on przynosił obywatelom rzeczywiste zyski.
W tym kontekście brytyjscy konserwatyści argumentowali, że polityka podatkowa musi pozostać pod pełną kontrolą państw członkowskich UE oraz, że polityka "jednego rozmiaru dla wszystkich” na szczeblu UE zagraża dynamice gospodarki i globalnej konkurencyjności, tak ważnym dla przyszłości Europy.
Dlatego też zagłosowaliśmy przeciw apelom o wprowadzenie wspólnej jednolitej podstawy opodatkowania osób prawnych.
na piśmie. - (SV) Pomimo iż to sprawozdanie zawiera pewne pozytywne przepisy, zdecydowałam się zagłosować przeciw niemu.
Oprócz zapisów dotyczących energii jądrowej, których nie mogę poprzeć, sprawozdanie zawiera krytykę podatku akcyzowego i minimalnej harmonizacji w dziedzinie praw konsumentów, które w przyszłości mogą mieć negatywne skutki zarówno dla szwedzkiej polityki dotyczącej alkoholi, jak i dla ochrony konsumentów.
Popieram przegląd, ale chciałabym ujrzeć bardziej zdecydowane przepisy dotyczące klauzul społecznych i uważam, że sprawozdanie nie jest tak wyważone, jak powinno.
na piśmie. - (FR) Głosowałam za przyjęciem sprawozdania posła Toubona i popieram pozytywne podejście sprawozdawcy do jednego z najważniejszych filarów Unii Europejskiej.
Cztery swobody, jakie tworzą jednolity rynek - swobodny przepływ towarów, usług, osób i kapitału - wymagają dalszego wsparcia i rozwoju w celu zapewnienia, że każdy będzie w pełni korzystał z korzyści związanych z jego funkcjonowaniem.
Jeśli chodzi o swobodny przepływ usług, uważam, że to wielka szkoda, że nie położono nacisku na znaczenie zasady kraju pochodzenia, która już została poważnie podkopana przez dyrektywę o usługach, dla budowy jednolitego rynku i tworzenia miejsc pracy.
Wierzę również, że przestrzeganie zasady kraju pochodzenia w odniesieniu do podatku VAT w przypadku sprzedaży na odległość i elektronicznegohandlu stanowi jedyną realną podstawę dla spójnych i przejrzystych ram podatkowych, pozwalających na wolny przepływ towarów.
Moim zdaniem, konkurencja podatkowa nie stanowi w żadnym wypadku przeszkody dla ukończenia budowy jednolitego rynku; wręcz przeciwnie, zachęca ona podmioty gospodarcze do obrony swoich swobód dotyczących wolnego przepływu na jednolitym rynku.
na piśmie. - Głosowałem za przyjęciem sprawozdania w sprawie przeglądu jednolitego rynku, nad którym pracuje Komisja.
Ze szczególnym zadowoleniem przyjmuję fakt, że koncentruje się ono na poprawie regulacji na obszarze Unii oraz na zapewnieniu pewności prawnej dla usług użyteczności publicznej.
na piśmie. - (DA) Duńscy posłowie - członkowie Grupy Socjalistów w Parlamencie Europejskim - posłowie Rasmussen, Thomsen, Schaldemose, Jørgensen i Christensen - głosowali przeciw przyjęciu ust. 18, który dotyczy przeprowadzenia przez Komisję przeglądu wspólnotowego dorobku prawnego w zakresie ochrony konsumentów.
Delegacja jest przekonana, że wobec tak wielkich nierówności poziomów ochrony konsumentów w państwach członkowskich niezbędna jest pewna harmonizacja.
Delegacja nie zgadza się również z ust. 26, który stanowi, że obowiązujące systemy podatków VAT i akcyzowego stanowią przeszkodę dla ukończenia budowy jednolitego rynku.
Delegacja uważa, że między innymi jego brzmienie jest sprzeczne z duńskim systemem podatków akcyzowych.
Delegacja pragnie jednak podkreślić swoje poparcie dla skuteczniejszego wdrażania jednolitego rynku.
na piśmie. - Chciałbym wyjaśnić, że nie mogę poprzeć ust. 32 tego sprawozdania, który wzywa do szeroko zakrojonej harmonizacji podatków lub harmonizacji podatków od osób prawnych oraz punktu O preambuły, krytykującego te państwa członkowskie, które strzegą swoich prerogatyw dotyczących podatków.
Państwa członkowskie muszą dysponować swobodą w zakresie kształtowania swojej polityki podatkowej, która jest częścią krajowej polityki fiskalnej.
W odniesieniu do ust. 40, części 2, będę głosować za jej przyjęciem, ponieważ obawiam się, że w wielu przypadkach państwa członkowskie wykorzystują prawodawstwo UE do "pozłocenia” swoich wewnętrznych aktów prawnych, a następnie do oskarżenia UE w przypadku, gdyby akty te spotkały się z krytyką.
Będę też głosować za przyjęciem ust.
16, część 2, która mówi, że niedostateczną uwagę poświęca się energetyce jądrowej, jako narzędziu, przy pomocy którego można w sposób wyważony łagodzić skutki zmiany klimatu. Mam nadzieję, że w rezultacie rozpocznie się dyskusja, prowadzona w oparciu o fakty, a nie obawy, a dotycząca znaczenia, jakie energetyka jądrowa może mieć wobec zmian klimatu, jako element dobrze wyważonej polityki energetycznej.
na piśmie. - Głosowałam przeciw przyjęciu tego sprawozdania, ponieważ poprawki popierające harmonizację podatków zostały przegłosowane i znalazły się w tekście sprawozdania.
Żywiołowo sprzeciwiam się wszelkim środkom popierającym harmonizację podatków na obszarze UE.
Czyni się stałe wysiłki, aby przemycić te środki pod postacią poprawek, a nawet w oryginalnych tekstach sprawozdań. Przy każdej okazji będę się im sprzeciwiać.
Wobec zbliżania się referendum w sprawie zreformowanego traktatu Komisja powinna bardziej otwarcie mówić o swoich zamiarach w tym zakresie.
Korekty głosowania i zamiary dotyczące głosowania: zob. protokół
Posiedzenie formalne - Portugalia
Szanowny panie prezydencie Cavaco Silva!
Witam w Parlamencie Europejskim. Parlament Europejski z wielką przyjemnością wita prezydenta Republiki Portugalii.
(DE) Panie przewodniczący! Koledzy, to wielka przyjemność dla mnie i dla nas wszystkich, że możemy powitać dziś w Parlamencie Europejskim prezydenta Republiki Portugalii, pana Aníbala Cavaco Silvę.
Panie prezydencie! Przez 10 lat pełnienia urzędu premiera Portugalii działał pan na rzecz konsolidacji instytucji demokratycznych i skutecznie promował jej rozwój gospodarczy.
Jako dalekowzrocznie myślący Europejczyk, pewną ręką prowadził pan Portugalię po drodze do członkostwa w Unii Europejskiej.
Widzę, że przewodniczący Komisji Europejskiej José Manuel Durão Barroso jest również tutaj. Powinienem też przypomnieć, że Portugalia niedawno objęła prezydencję Unii.
Panie przewodniczący Barosso, także pana witamy dziś gorąco.
10 lat mija od chwili, gdy prezydent Republiki Portugalii po raz ostatni przemawiał w Parlamencie Europejskim.
Od tego czasu przebyliśmy długą drogę.
Dzisiaj jest pan tutaj, w Parlamencie w Strassburgu, jako prezydent Republiki Portugalii, po to, by uczcić trzecią prezydencję pana kraju w UE.
Trzy prezydencje Portugalskie można najlepiej opisać jako "ambitne w imieniu Wspólnoty”. Za każdym razem Portugalia zajmowała się ważnymi problemami współczesności - na przykład strategią lizbońską lub stosunkami UE z Afryką lub Ameryką Południową.
Obecna prezydencja nie stanowi wyjątku.
Tym razem Portugalia odnotowała udane zakończenie konferencji międzyrządowej oraz przyjęcie zreformowanego traktatu; wzmocnienie polityki zagranicznej i polityki bezpieczeństwa oraz, w szczególności, rozwój bliższych stosunków pomiędzy UE a Afryką, Ameryką Łacińską i państwami regionu śródziemnomorskiego; dalsze działania w związku ze zmianą klimatu; oraz realizację strategii lizbońskiej.
Odkrycia dokonane na wszystkich krańcach naszego globu przez żeglarzy, którzy w XIV wieku wypływali z Lizbony, stanowiły skuteczny pierwszy krok w kierunku globalizacji.
Otwarcie na świat i kultura tolerancji, jaką w ciągu wieków rozwinął wasz kraj, stanowią szczególnie wartościowe doświadczenie w kontekście współczesnej globalizacji, stąd też są one korzystne dla nas w Unii Europejskiej.
Wysiłki Portugalii na rzecz rozwoju stosunków z Ameryką Łacińską oraz kontynuacji stosunków z Ameryką Południową, poprzez jej szczególny związek z Brazylią, w znacznej mierze odzwierciedlają nasze poglądy.
Wasza kultura tolerancji i otwartość na cały świat stanowią w dzisiejszym świecie szansę.
W trakcie obecnej prezydencji pana kraj będzie mógł kontynuować budowę na fundamentach położonych przez czternastowiecznych odkrywców z taką samą odwagą i wytrwałością, jaką wykazali się oni.
Życzymy wam wiele powodzenia i licznych sukcesów w realizacji tego zadania.
(Oklaski)
prezydent Republiki Portugalii - (PT) Panie przewodniczący Parlamentu Europejskiego, panie przewodniczący Komisji Europejskiej, panie i panowie!
Chciałbym wyrazić podziękowania dla przewodniczącego Parlamentu Europejskiego za jego uprzejme słowa oraz głęboką wdzięczność za zaproszenie, abym mógł być tu z wami.
Jest to dla mnie zaszczyt, że mogę przemówić do was wszystkich, przedstawicieli narodów Europy i członków tej wielkiej instytucji europejskiej, Parlamentu Europejskiego.
Jestem świadom decydującej roli, jaką odgrywał ten Parlament w udanym procesie integracji europejskiej.
Nie zapomniałem o intensywnej i owocnej współpracy z tą instytucją w 1992 roku, gdy jako premier przewodniczyłem pierwszej Portugalskiej prezydencji Rady, której motto, jak może państwo pamiętają, brzmiało: Ku Unii Europejskiej.
Udział Parlamentu Europejskiego miał zasadnicze znaczenie dla ustanowienia silnego rynku wewnętrznego oraz postępu projektu zrodzonej w Maastricht Unii Europejskiej.
Teraz, po raz trzeci, mój kraj obejmuje prezydencję Rady Unii Europejskiej.
I ponownie mamy do czynienia z olbrzymimi wyzwaniami.
Wyzwaniami, które zwracają uwagę na potrzebę konwergencji w odniesieniu do politycznej woli państw członkowskich i instytucji europejskich.
Bardziej niż kiedykolwiek wcześniej ważne jest skoncentrowanie naszej kolektywnej energii i determinacji na tym, czego potrzebujemy przy budowie silniejszej i bardziej spójnej Europy.
To jest w końcu to, czego oczekują od swoich przywódców obywatele Europy.
Prezydencja Portugalska zrobi wszystko, co w jej mocy, aby ustanowić konwergencję, niezbędną dla postępu w budowie Europy.
W szczególności wierzę, że nasza współpraca z Parlamentem Europejskim będzie równie uczciwa i otwarta, jak w trakcie dwóch poprzednich prezydencji Portugalskich.
Jednym z priorytetów prezydencji jest ukończenie zreformowanego traktatu w oparciu o porozumienie osiągnięte w trakcie czerwcowej Rady Europejskiej.
Porozumienie to uważam za bardzo ważny krok, który, mam nadzieję, pozwoli nam na wyjście z okresu naznaczonego pewną erozją procesu budowy Europy.
Dlatego też wzywam do podjęcia skoordynowanego wysiłku na rzecz zapewnienia, że nowy traktat zostanie podpisany w trakcie prezydencji Portugalskiej.
Bezpośrednio po ukończeniu negocjacji i zamknięciu tego rozdziału, Unii Europejska musi skoncentrować się, bardziej spójnie i z nowym zaufaniem, na tych wyzwaniach, jakimi są troski obywateli Europy: wzroście gospodarczym, zatrudnieniu, bezpieczeństwie, środowisku, energetyce i globalizacji.
To jest plan, zgodnie z którym musi działać Europa, dla nas samych oraz dla przyszłych pokoleń.
Dlatego też wydaje mi się, że jest to właściwa chwila, aby podkreślić wartość solidarności, jako podstawowego filara budowy Europy.
Solidarności, która w istocie stanowi waruneksine qua non dla budowy Europy przyszłości, wraz z drugą naprawdę fundamentalną zasadą - zasadą pomocniczości.
Solidarności namacalnej, praktycznej, przekładającej się na politykę i wspólne działanie, a nie solidarności retorycznej,à la carte.
Pozwolę sobie w tym miejscu przypomnieć deklarację Schumana z 1950 r. i cytuję, żeEuropa ...będzie powstawała przez konkretne realizacje, tworząc najpierw rzeczywistą solidarność.
W trakcie naszych wysiłków w kierunku budowy silniejszej i bardziej spójnej Europy musimy dalej kierować się tymi słowami.
Utrata idei przynależności do Unii silnie zakotwiczonej w solidarności stanowi jedno z największych zagrożeń dla integracji europejskiej.
Aby być prawdziwą Unią, musimy zachować poczucie Wspólnoty, która nie bez przyczyny stała się pierwszą nazwą, nadaną procesowi budowy Europy.
Jedną z takich konkretnych realizacji, która stworzyłarzeczywistą solidarność, było pojęcie spójności gospodarczej i społecznej, ustanowione w Jednolitym Akcie Europejskim z 1986 r., w związku z którym miałem zaszczyt uczestniczyć w negocjacjach i który podpisałem jako premier Portugalii.
Nadzwyczajne postępy integracji europejskiej w ciągu ostatnich 20 lat nie byłyby możliwe bez polityki spójności gospodarczej i społecznej.
Przyczyniły się one do spójności politycznej, wzrostu gospodarczego, wzrostu zatrudnienia, spójności terytorialnej, do równych szans oraz do wzmocnienia pozycji Europy w świecie.
Dziś mamy nowe powody, aby z nową energią zainteresować się zasadą spójności.
Myślę o narastającym procesie globalizacji, migracji na wielką skalę oraz procesach demograficznych prowadzących do braku równowagi społecznej i gospodarczej wynikającego ze starzenia się populacji.
Panie przewodniczący, panie i panowie!
Dobrze znamy trzy aspekty zrównoważonego rozwoju: społeczny, gospodarczy i środowiskowy.
Jest to główny cel integracji europejskiej, który jest przy różnych okazjach potwierdzany i został zawarty w strategii lizbonskiej.
Przy tej okazji chciałbym skupić się na aspekcie społecznym, a bardziej szczegółowo na zagadnieniu ubóstwa i wykluczenia społecznego.
Oprócz zasady solidarności istnieje też etyczne i moralne pojęcie postępu, bez którego utraciłyby znaczenie podstawowe wartości idei europejskiej - wartości takie, jak stałe dążenie do pokoju, stawianie na pierwszym miejscu wolności i praw człowieka, duch wspólnoty, nacisk na równość i sprawiedliwość społeczną, poszanowanie dla pracy oraz próby propagowania szerszego i bardziej wyzwalającego poczucia odpowiedzialności obywatelskiej.
Jednogłośne uznanie za europejski cel walki z ubóstwem i wykluczeniem społecznym nakłada na nas wszystkich odpowiedzialność za znalezienie nowych rozwiązań dla coraz bardziej złożonych i długotrwałych problemów.
Agenda Społeczna, w połączeniu z celami strategii lizbońskiej, wytycza ambitne i trudne wyzwanie, z jakim mamy do czynienia.
W tym odniesieniu pozwalam sobie zauważyć, że w tym roku upływa 50 rocznica utworzenia Europejskiego Funduszu Społecznego oraz 10 rocznica powstania Europejskiej Strategii Zatrudnienia.
Jest to również Europejski Rok Równych Szans dla Wszystkich.
Jako Prezydent Republiki Portugalii, wybrałem zagadnienie integracji społecznej jako jeden z priorytetów moich działań.
W ciągu pierwszego roku kadencji mojego urzędu propagowałem Drogę do Integracji, aby zmobilizować obywateli Portugalii i ostrzec ich o pilnej potrzebie zajęcia się wskaźnikami długotrwałego ubóstwa, nierównego podziału dochodów i wykluczenia, które w dalszym ciągu dotyczy tysięcy obywateli.
Jestem teraz bardziej niż kiedykolwiek przekonany o konieczności sprostania temu wyzwaniu, przy użyciu elastycznych i innowacyjnych rozwiązań: większej odpowiedzialności dla organizacji pozarządowych i ogółu obywateli, lepszej koordynacji działań państwa z inicjatywami społeczeństwa obywatelskiego, uznania, że polityka redystrybucji nie tylko nie wyklucza, lecz nawet wymaga stworzenia większej ilości lepszych szans na udział w tworzeniu dobrobytu, w indywidualnych osiągnięciach i zrównoważonym rozwoju - dla wszystkich.
Przed Portugalią wciąż jest jeszcze długa droga do osiągnięcia standardów europejskich.
Ale również prawdą jest, że cała Europa wciąż jest jeszcze daleka od osiągnięcia celów spójności społecznej, które stara się osiągnąć i z których nie może zrezygnować.
To fakt, że nierównym poziomom zamożności w Unii, widocznych dzięki wskaźnikom społecznym i gospodarczym w ostatnich dekadach, towarzyszyło znaczące zbliżenie się do średniej europejskiej najsłabiej rozwiniętych państw członkowskich.
Konwergencja gospodarcza państw nie może jednak być mylona z konwergencją grup społecznych w tych krajach - procesem podlegającym nakazowi słuszności i sprawiedliwości społecznej.
Z tej perspektywy należy przyznać, że dokonał się niewielki postęp.
W ciągu pięciu lat, od roku 2001 do 2005, linia ubóstwa w krajach całej Unii utrzymywała się niezmiennie na poziomie 16%.
Mówimy o około 75 milionach Europejczyków, których dochód, którym mogą rozporządzać jest niższy od 60% średniego poziomu dochodów w ich własnych krajach.
Przy uwzględnieniu tej liczby, w połączeniu z zarejestrowanymi tendencjami w zakresie nierównomiernego rozkładu dochodów, staje się widoczne, że sytuacja jest jeszcze mniej zachęcająca.
W 2005 r. w liczącej 25 państw Unii Europejskiej, dochody liczącej 20% grupy najbogatszej ludności były pięciokrotnie wyższe od dochodów najbiedniejszych 20%.
W 2000 roku różnica ta była cztero i półkrotna.
Bardziej szczegółowa analiza tych wskaźników pokazuje, że najbardziej zagrożone ubóstwem są osoby starsze, bezrobotni - zwłaszcza długotrwale bezrobotni, osoby żyjące samotnie i rodzice samotnie wychowujący dzieci.
Z kolei inne grupy są narażone na zaburzenia i rosnące zagrożenia społeczne z uwagi na to, że są bardziej narażone na wykluczenie.
Mówię o dzieciach, osobach niepełnosprawnych, imigrantach i mniejszościach etnicznych.
Sama Rada UE w sprawozdaniu dotyczącym zabezpieczenia społecznego i integracji społecznej z 2007 r., uznaje, że, cytuję:dzieci są bardziej niż przeciętnie narażone na ubóstwo w większości państw członkowskich.
W niektórych niemal co trzecie dziecko jest zagrożone.
Życie z samotnym ojcem lub matką albo w rodzinie dotkniętej bezrobociem zwiększa to ryzyko.
To poważna sytuacja, na lekceważenie której nie możemy sobie pozwolić.
W jakiż to sposób Unia Europejska, która zagrożona jest starzeniem się społeczeństw i endemiczną recesją demograficzną, może nie cenić swojego najważniejszego dobra - swoich dzieci i swojej młodzieży?
(Oklaski)
Panie przewodniczący, panie i panowie!
Zastanawiam się, czy nie osiągnęliśmy już punktu, w którym tradycyjne polityki zabezpieczenia społecznego przestają być skuteczne.
Opieka społeczna i polityki ochrony odgrywały decydującą rolę w odbudowie gospodarczej po drugiej wojnie światowej oraz przy formowaniu współczesnych społeczeństw europejskich.
To, co zaczęło być nazywane państwem opiekuńczym, pozostawiło po sobie spadek, któremu Unia zawdzięcza swój początek.
Działając w oparciu o powodzenie wyjątkowo silnie redystrybucyjnej polityki, inspirowanej przez ideę państwa opiekuńczego, Europa stworzyła wymyślny wzorzec zabezpieczenia społecznego, który mimo różnic pomiędzy poszczególnymi państwami znany jest powszechnie jako europejski model społeczny.
Przy wszystkich jego ograniczeniach i wadach, pozostaje faktem, że taki model społeczny stał się obecnie nieodłączną częścią tożsamości europejskiej.
Niemniej, jeśli zamierzamy go bronić, to musimy zgodzić się, że będzie on musiał ulec zmianie, tak, aby mógł sprostać nowym wyzwaniom i dostosować się do nowego świata - świata globalizacji, społeczeństwa informatycznego i opartego na wiedzy.
Polityki szczebla krajowego, mające w przeważającej mierze charakter redystrybucyjny, odnotowują coraz gorsze wyniki, jeśli chodzi o zdolność do wypracowania jakichkolwiek widocznych efektów w dziedzinie społecznej.
Ich efektywność i zrównoważony charakter są coraz bardziej wątpliwe.
W planowaniu polityki społecznej na przyszłość, najważniejsze jest skupienie się na pojęciu społeczeństwa opiekuńczego, w którym my wszyscy, jako obywatele, ponosimy większą odpowiedzialność i okazujemy więcej solidarności.
Oczywiście, postęp społeczny uzależniony jest od wzrostu gospodarczego.
Lecz niezrównoważony i niemożliwy do przyjęcia wzrost gospodarczy jest społecznie szkodliwy.
Główną przyczyną ubóstwa w większości krajów Unii Europejskiej jest bezrobocie.
Potrzebujemy większego i lepszego wzrostu gospodarczego, a to oznacza większą liczbę lepszych szans na zatrudnienie.
Ułatwienie udziału w rynku pracy, zgodnie z należnym znaczeniem i poszanowaniem każdej osoby, która przyczynia się do wytwarzania majątku i tworzenia dobrobytu, w procesie określonym mianem aktywnej integracji, stanowią one najlepszą ochronę, jaką można zapewnić obywatelowi przed ubóstwem i wykluczeniem społecznym.
Cel ogłoszony w strategii lizbońskiej w postaci zwiększenia poziomu zatrudnienia w Unii do 70% stanowi nakaz społeczny, o którym należy pamiętać, chociaż wydaje się on trudny do zrealizowania przed 2010 rokiem.
Inną metodą ochrony obywateli jest udzielanie im pomocy w uzyskiwaniu kwalifikacji, wykształcenia i nowych umiejętności, które pomogą im sprostać nowym wyzwaniom technologicznym, środowiskowym i kulturowym.
Dlatego też najważniejsze jest, aby państwa członkowskie przyznały najwyższy priorytet wspólnemu celowi - poprawie wykształcenia i wyszkolenia młodszego pokolenia i wpojeniu mu nawyku nauki przez całe życie.
Niewątpliwie da im to konkurencyjną pozycję w społeczeństwach przyszłości, opartych na informatyce i wiedzy.
Ustanowiliśmy rok 2010 Europejskim Rokiem Zwalczania Ubóstwa i Wykluczenia Społecznego.
Jest to rok, w którym powinno się apelować do nas o przedstawienie wyników i pokazanie, jak bardzo zachowaliśmy ambicje, które w 2000 r. inspirowały nas w Lizbonie.
Ambicje te obejmują, cytuję: inwestowanie w zasoby ludzkie i zwalczanie wykluczenia społecznego.
Cel w postaci zwalczania ubóstwa i wykluczenia społecznego nie ogranicza się do granic geograficznych Unii Europejskiej.
Wymiar zagraniczny zasady solidarności stanowi w pierwszym rzędzie odzwierciedlenie wartości humanitarnych, na których opiera się europejski projekt.
Tradycje, które uniemożliwiają rozwój biedniejszym krajom, występują teraz w połączeniu z problemami będącymi skutkiem globalizacji, toteż walka z biedą i niedorozwojem musi przybrać skalę globalną.
To jedyny przepis na sukces.
Unia Europejska przyjęła na siebie nowe obowiązki w tym zakresie i posiada całą gamę wiedzy i doświadczeń, które sprawiają, że odgrywa szczególną rolę.
Musi ona objąć przewodnictwo w światowej agendzie.
I w tym kontekście zwracam państwa uwagę na Afrykę, kontynent położony blisko Europy nie tylko pod względem geograficznym, ale również zasługujący z naszej strony na uznanie i traktowanie go jako priorytetowego partnera.
Unia może odkryć, że przyjdzie jej zapłacić wysoką cenę strategiczną za bierność Europy wobec Afryki.
W związku z tym przywiązuję szczególną wagę do zbliżającego się szczytu Europa-Afryka, który odbędzie się w trakcie prezydencji Portugalskiej.
Czas zacząć rozmawiać z Afryką, a nie tylko mówić o Afryce i jej problemach.
Panie przewodniczący, panie i panowie!
Mam uczucie, że nie mogę zakończyć tego wystąpienia bez poruszenia dwóch zagadnień, które uważam za decydujące dla przyszłości Unii.
Po pierwsze, energetyka i środowisko.
Będą to niewątpliwie kluczowe sektory w XXI wieku, a rozwój wypadków w tych sektorach określi nowy kształt geopolityczny świata.
Energetyka i środowisko są dziedzinami żywotnego wspólnego interesu i muszą zostać uznane za nowe siły wiodące w integracji europejskiej.
Także tutaj musimy zbudować silną "rzeczywistą solidarność”.
Skuteczność gospodarki, bezpieczeństwo i jakość życia w Unii Europejskiej są w znacznej mierze uzależnione od powodzenia polityki energetycznej i polityki ochrony środowiska.
W tym kontekście muszę jeszcze raz wyrazić uznanie dla strategicznej wizji i determinacji, jaką wykazała się Komisja Europejska i jej przewodniczący, bez której nie osiągnęlibyśmy tak wspaniałych wyników w tej dziedzinie w ciągu prezydencji Niemieckiej.
Po drugie - jest pytanie do nas wszystkich.
Jaka jest rola Unii Europejskiej na scenie międzynarodowej i jej wkład w budowę nowego porządku światowego?
Uważam za absolutnie najważniejsze dla stabilności procesu integracji europejskiej zapewnienie, że Europa będzie głównym i wpływowym graczem w globalnym, multilateralnym i wielobiegunowym świecie, który właśnie powstaje.
Graczem o mocnym, konsekwentnym i spójnym głosie.
Graczem szanowanym i szanującym innych.
Graczem, który będzie potrafił bronić zasad i wartości, na których opiera się jego model gospodarczy i społeczny.
W tym kontekście zwracam uwagę, że Portugalia znalazła się wśród tych państw, które prowadziły pierwszą falę globalizacji gospodarczej w historii i jest świadoma, że przyszłość Europy uzależniona jest w poważnym stopniu od jej zdolności do bycia godnym zaufania i wpływowym partnerem na scenie międzynarodowej.
Panie przewodniczący, panie i panowie! Na zakończenie muszę powiedzieć raz jeszcze o tym, jak wiele nadzwyczajny przebieg procesu integracyjnego zawdzięcza Parlamentowi Europejskiemu, instytucji, która zawsze przewodziła obronie wartości i zasad tworzących europejską tożsamość i stanowiła tworzywo "rzeczywistej solidarności”, jaką założyciele przekazali nam.
Jestem przekonany że tu, w tej izbie, znajdzie się wizja, wola i energia niezbędna dla realizacji tego szczytnego celu, jakim jest jednoczenie narodów Europy i wzmacnianie jej pozycji na świecie.
(Oklaski na stojąco)
(DE) Panie prezydencie! Te żywiołowe oklaski świadczą niezbicie, że pana słowa zostały przyjęte gorąco i z aprobatą.
Mówił pan o solidarności oraz poczuciu wspólnoty - wartości te umacniają to, co staramy się osiągnąć tu, w Unii Europejskiej.
Nasze cele możemy zrealizować tylko poprzez solidarność, poczucie wspólnoty i praktyczne działania.
Pana przemówienie nie stanowi pustej retoryki, ponieważ w ciągu pańskiej kariery politycznej dowiódł pan, że jest przekonany do idei Europy i zdolny podejmować działania w imieniu Europy.
Przemawiając w imieniu Parlamentu Europejskiego, chciałbym zapewnić pana, że my, posłowie, zrobimy wszystko, co w naszej mocy, aby wspierać prezydencję Portugalską tak, że gdy głowy państwa i szefowie rządów spotkają się w październiku, będziemy mogli uzyskać dobre wyniki w sprawie zreformowanego traktatu.
Chciałbym także wyrazić naszą wdzięczność i uznanie ministrowi spraw zagranicznych Luísowi Amado, sekretarzowi stanu Manuelowi Lobo Antunesowi oraz panu ambasadorowi Álvaro Mendonça e Moura i ich kolegom, których zadaniem jest przekazywanie, poprzez proces dyskusji, wyrazów naszej woli politycznej.
Mówię im "Jesteśmy z wami”. Panie prezydencie!
Dziękuję panu w imieniu Parlamentu Europejskiego za skierowane do nas, budzące wrażenie słowa. Życzę Portugalii wszelkich sukcesów w interesie naszej wspólnej Europy.
Bardzo panu dziękuję, prezydencie Cavaco Silva.
(Oklaski)
(Posiedzenie zostało zawieszone o godz. 12.35 i wznowione o godz.
15.00.)
Zatwierdzenie protokołu z poprzedniego posiedzenia: zob. protokół
Skład komisji i delegacji: patrz protokół
Przedstawienie przez Radę projektu budżetu generalnego - budżet 2008
(DE) Kolejnym punktem porządku dziennego jest przedstawienie przez Radę projektu budżetu generalnego na 2008 r.
Urzędujący Przewodniczący Rady. - (PT) Panie przewodniczący, panie i panowie! Mam zaszczyt przedstawić, w imieniu prezydencji Rady, projekt budżetu generalnego Wspólnot Europejskich na rok finansowy 2008, przyjęty przez Radę w dn.
13 lipca 2007 r.
Po pierwsze, chciałbym odnotować wspaniałą i konstruktywną atmosferę, jaka dominowała w trakcie spotkań poprzedzających pierwsze czytanie budżetu na rok 2008 przez Radę.
Posiedzenie w ramach procedury pojednawczej przyniosło znaczące wyniki, a dokładnie porozumienie w sprawie pięciu wspólnych deklaracji dotyczących ważnych zagadnień, stanowiące dobrą podstawę dla przyszłych prac.
W tym odniesieniu, jestem przekonany, że doskonała współpraca między dwoma działami organu budżetowego, przy cennym wsparciu Komisji, wróży uzyskanie pozytywnych wyników.
Mogę państwa zapewnić, że Rada pragnie kontynuować konstruktywny dialog w sprawie budżetu, aby uzyskać zadowalające porozumienie w sprawie dobrego budżetu Wspólnoty na 2008 r.
W marcu 2007 r. obchodziliśmy 50-tą rocznicę Traktatów Rzymskich i potwierdziliśmy nasze wspólne wartości i cele.
W tak dynamicznym projekcie, jakim jest Unia Europejska, budżet Unii Europejskiej, podobnie jak wspólna waluta jest jednym z najbardziej namacalnych wyrazów tego, co oznacza dla europejskiego obywatela i podatnika bycie Europejczykiem.
Dlatego też budżet Unii Europejskiej musi zostać zaprojektowany tak, aby odpowiadał naszym wspólnym wyzwaniom.
Wyzwania są różne, ale jeśli mogę, zwrócę uwagę na te, które uważam za najważniejsze.
Po pierwsze, wyzwanie w postaci likwidacji barier dla przedsiębiorczości w celu stworzenia dynamicznej gospodarki europejskiej w oparciu o strategię lizbońską.
Drugim wyzwaniem jest stworzenie transeuropejskiej sieci transportowej, która zbliży nas do siebie i skonsoliduje europejski rynek wewnętrzny.
Wyzwanie społeczeństwa informatycznego wskazuje na znaczenie zasobów ludzkich i integracji społecznej.
Unia Europejska będzie czerpać swoją siłę z oświeconego udziału swoich obywateli w tym projekcie - unikalnym w nowoczesnej historii.
Na najnowsze wyzwanie, które dotyczy zwłaszcza niektórych regionów - wyzwanie zmiany klimatu - musimy znaleźć odpowiedź w postaci odnawialnych źródeł energii oraz wydajniejsze i odpowiedzialne społecznie wykorzystanie zasobów naturalnych.
Wszystkie te wyzwania pojawiają się w kontekście globalizacji gospodarki światowej, która stanowi poważne wyzwanie dla naszej starej Europy, któremu musimy sprostać na poziomie gospodarczym i społecznym, poprzez politykę, która zwiększy produktywność europejskiej gospodarki i wzmocni spójność społeczną.
Tego wszystkiego oczekują Europejczycy od naszego rządu.
Wszyscy musimy podwoić wysiłki, aby zagwarantować, że nasze budżety będą stanowić skuteczną i wydajną odpowiedź na polityczne priorytety.
Dlatego też musimy zmniejszyć ciężary administracyjne, obawy, jakie żywią Rada i Parlament Europejski, a Komisja musi przyśpieszyć proces zatwierdzania programów operacyjnych i projektów, aby uniknąć opóźnień w ich realizacji.
Szybsze zatwierdzanie nie może jednak podważać zasad dobrego zarządzania budżetem.
To prawda, że potrzebujemy większej elastyczności, ale nie za cenę zaprzestania racjonalnego i odpowiedzialnego wykorzystywania pieniędzy europejskich podatników.
Zanim przedstawię bardziej szczegółowo projekt budżetu na 2008 r., chciałbym przypomnieć o przewodnich zasadach, kierujących decyzjami Komisji.
Pokrótce, zasadniczymi elementami było odpowiednie finansowanie różnych priorytetów Unii Europejskiej; starannie kontrolowany wzrost środków przeznaczonych na płatności; zgodność z bieżącymi pułapami ram finansowych, z pozostawieniem wystarczającego marginesu poniżej pułapów na różne pozycje i podpozycje; i na koniec - dyscyplina finansowa i dobre zarządzanie budżetem.
Jeśli mogę, wspomnę o jednym szczególe.
Aby zakończyć analizę wstępnego projektu budżetu, Rada użyła połączenia narzędzi budżetowych, które okazały się bardzo użyteczne i zostały opracowane w kontekście budżetowania celów i działań.
Spośród tych narzędzi chciałbym zwrócić uwagę na formularze planowania działań, stosowane tam, gdzie Rada uzna, po dokładnym sprawdzeniu niektórych, że ogólna jakość procesu uległa znacznej poprawie i wyraża nadzieję, że takie podejście budżetowe będzie dalej rozwijane w przyszłości.
Projekt budżetu na 2008 r. mówi o kwocie 128 000 mln euro w postaci środków na zobowiązania i 119 000 mln euro w postaci środków na płatności.
Jeśli chodzi o zobowiązania, chciałbym państwu przypomnieć, że Rada uważa za najważniejsze, by osiągnęły one w budżecie na 2008 r. odpowiedni poziom ogólny, z należytym uwzględnieniem zdolności do absorpcji.
Jak państwo wiedzą, uważamy, że przeszacowanie środków na płatności nie stanowi rozwiązania dla niezapłaconych zobowiązań, Reste à liquider.
Jedną z naszych wiodących zasad było więc dokonanie oceny potrzeb - rzeczywistych i wyraźnie określonych. Poskutkowało to wzrostem płatności o 3,4% w porównaniu z 2007 r.
Jeśli chodzi o podpozycję 1a - Konkurencyjność dla wzrostu i zatrudnienia - Rada zamierza zapewnić odpowiednie finansowanie priorytetów wynikających ze strategii lizbońskiej, pozostawiając znaczne marginesy na pokrycie priorytetów Unii Europejskiej określonych we wnioskach z czerwcowej Rady Europejskiej, jak również innych, nieprzewidzianych jak dotychczas potrzeb.
Pomimo, iż Rada zamierza ograniczyć wzrosty w tej podpozycji w porównaniu z budżetem na 2007 r., chciałbym zaznaczyć, że będzie nadal pilnować bardzo znacznego wzrostu wysokości budżetu na badania, tj. 7,75% w zobowiązaniach i 45% w płatnościach, w świetle współczynnika wykonania w ostatnich latach oraz zdolności do absorpcji.
Wzrost ten odzwierciedla wielką wagę, jaką Rada przywiązuje do skutecznej realizacji strategii lizbońskiej, która - jak już wspomniałem - jest zasadniczym elementem rozwoju gospodarczego Unii Europejskiej.
Jeśli chodzi o podpozycję 1b - Spójność dla wzrostu i zatrudnienia - Rada zamierza przyjąć środki na zobowiązania proponowane przez Komisję we wstępnym projekcie budżetu.
Jeśli chodzi o środki na płatności, chciałbym podkreślić, że proponowana podwyżka utrzymana została na jeszcze wyższym poziomie - tj. 6,2%, z uwzględnieniem zdolności do absorpcji i dotychczasowych doświadczeń dotyczących zakończenia starych programów i realizacji nowych.
Jeśli chodzi o pozycję 2 - Ochrona i zarządzanie zasobami naturalnymi - środki proponowane przez Radę zostały określone w oparciu o dotychczasowe wyniki, a doświadczenie pokazało, że pomimo ich horyzontalnego stosowania, środki te, ogólnie rzecz biorąc, są zawsze bardzo zbliżone do końcowego poziomu wykonania.
Chciałbym przejść do kilku przemyśleń dotyczących aprobowania programów operacyjnych i projektów w obszarach rozwoju obszarów wiejskich oraz funduszy strukturalnych i Funduszu Spójności na okres 2007-2013 r.
Taki był temat wspólnego oświadczenia, zatwierdzonego podczas posiedzenia w ramach procedury pojednawczej. Mogę zapewnić, że Rada przywiązuje największe znaczenie polityczne do możliwie najszybszej i najlepszej realizacji wszystkich programów operacyjnych i projektów.
Jeśli chodzi o pozycje 3a i 3b - Obywatelstwo, wolność, bezpieczeństwo i sprawiedliwość - Rada zamierza wprowadzić jedynie niewielkie korekty w środkach na zobowiązania i płatności, zgodnie z możliwościami absorpcji i wcześniejszym współczynnikiem wykonania.
Jeśli chodzi o pozycję 4 - UE jako partner globalny - Rada zamierza zawrzeć w swoim projekcie budżetu kilka priorytetów o cechach politycznych.
Mówię tu o Palestynie, w odniesieniu do której projektuje się wzrost o 80 mln euro w rezerwie oraz Kosowie, dla którego projektuje się wzrost o 180 mln euro, również w rezerwie.
Wciąż znajdujemy się na pierwszym etapie procesu budżetowego i jestem pewien, że będziemy mieć następne okazje, aby podać dokładniejsze liczby.
Na obecnym etapie Rada zamierza przyjąć w odpowiednim zakresie budżet Wspólnej Polityki Zagranicznej i Polityki Bezpieczeństwa, proponowany w projekcie budżetu, jako stanowiący tymczasowe minimum.
Jest jednak wysoce prawdopodobne, że kwota proponowana dla budżetu Wspólnej Polityki Zagranicznej i Polityki Bezpieczeństwa okaże się niewystarczająca w świetle rozwoju sytuacji międzynarodowej.
Myślę, że wszyscy rozumiemy, co jest stawką.
Chciałbym zakończyć moje wyjaśnienia kilkoma słowami na temat pozycji 5 - Administracja.
Podejście Rady opiera się na kryteriach horyzontalnych, takich jak zwiększona wydajność i jednocześnie szczególny charakter każdej instytucji, zwłaszcza pod kątem tworzenia nowych stanowisk w związku z rozszerzeniem.
W odniesieniu do własnego wycinka budżetu, Rada zamierza założyć wzrost w wysokości tylko 0,2%, co, jak sądzę, stanowi wyraźny sygnał polityczny.
Przeprowadzono również szczegółową analizę budżetów zdecentralizowanych agencji.
Zarówno w odniesieniu do subsydiów, jak i liczby nowych stanowisk do zatwierdzenia, wykorzystano metodę opierającą się o kryteria horyzontalne.
Korzystając z tej okazji, chciałbym powiedzieć kilka słów na temat potrzeby zagwarantowania dobrego zarządzania finansami instytucji Unii Europejskiej.
W tym odniesieniu, Rada jest zachwycona wspólnymi oświadczeniami, zatwierdzonymi podczas posiedzenia w ramach procedury pojednawczej i które poruszają takie zagadnienia, jak zdecentralizowane agencje, agencje wykonawcze, dochody przeznaczone na określone cele oraz rekrutację związaną z ostatnimi rozszerzeniami.
Wszyscy wiemy, że jest to tylko pierwszy krok w procedurze budżetowej, ale wyrażam głęboką ufność, że wspólnie będziemy mogli wykorzystać wszelkie możliwości, aby osiągnąć końcowe porozumienie i sporządzić pod koniec roku zadowalający budżet.
Naszym głównym celem jest posiadanie we właściwym czasie do dyspozycji takiego budżetu na 2008 r., który będzie odpowiedni dla realizacji priorytetów politycznych Unii, ale nie będzie zbyt wielki, ponieważ oznaczałoby to przyzwolenie na możliwy brak jego skutecznego i racjonalnego wykonania.
Musimy nie tylko pamiętać, że ten budżet będzie mieć wpływ na dobrobyt każdego i zarazem wszystkich obywateli Unii, ale też, że to podatnicy każdego z państw członkowskich ponoszą koszty.
Dlatego też musimy znaleźć odpowiednią równowagę.
Jestem pewien, że trzy instytucje, których przedstawiciele są dziś tutaj, dołożą wszelkich starań, aby tak się stało.
Panie przewodniczący, panie i panowie! Bardzo dziękuję za uwagę.
sprawozdawca. - (FI) Panie przewodniczący, panie przewodniczący Rady, pani komisarz! Parlament Europejski musi teraz przedyskutować przedstawiony przez Radę projekt przyszłorocznego budżetu.
Na początku chciałbym podziękować krajowi piastującemu prezydencję, Portugalii, za doskonałą i przejrzystą współpracę.
Portugalia pracowała wspaniale, wraz z Parlamentem Europejskim, a w szczególności z jego Komisją Budżetową.
Debata przebiegała bardzo sprawnie.
Chociaż przedstawiony przez Radę projekt daje okazję do uwag, praca prezydencji daje nam dobre powody do założenia, że osiągniemy doskonały rezultat końcowy.
Przedstawiony przez Radę projekt budżetu jest oszczędny.
W porównaniu ze wstępnym projektem budżetu, środki na zobowiązania zostały zmniejszone o 717 mln euro, przy marginesie dla wieloletnich ram finansowych wynoszącym 3,9 mld euro.
Środki na płatności uległy jeszcze większym cięciom - zmniejszono je o 2,1 mld, co oznacza, że całe 10,3 mld euro znalazło się w ramach finansowych, co oznacza tylko 95% dochodu krajowego brutto UE.
Gdy teraz, po długich i trudnych rozmowach wspomnimy ramy finansowe przyjęte zaledwie rok temu, to będziemy musieli uznać poziom środków na płatności - i zwłaszcza ten poziom - za nierealistycznie niski.
Szkoda, że pozycje budżetu 1a (konkurencyjność dla wzrostu i zatrudnienia) i 1b (spójność dla wzrostu i zatrudnienia) stały się przedmiotami szczególnie drastycznych cięć.
W pierwszym przypadku środki na płatności zmniejszono o ponad 500 mln euro, a w drugim - o 498 mln euro.
Obydwie te pozycje dotyczą kluczowego priorytetu Unii Europejskiej, strategii lizbońskiej, która uległa teraz osłabieniu poprzez odebranie jej ponad miliarda euro.
Mamy również zasadnicze problemy z budżetem w związku z pozycją 1.
W zeszłym roku Parlament Europejski ostrzegł Radę, że finansowanie europejskiego systemu nawigacyjnego Galileo jest niewystarczające.
Obecnie brakuje kwoty 2,4 mld euro, ponieważ sektor prywatny nie wziął w nim udziału.
Poprzez niniejszą rezolucję Parlament Europejski wspiera ten projekt, wykorzystując środki Wspólnoty pochodzące z budżetu Unii.
Jest to procedura najprostsza, najmniej biurokratyczna i najbardziej demokratyczna.
Tym niemniej, tak olbrzymią sumę, jak 400 mln euro rocznie trudno jest znaleźć z uwagi na bieżące ramy finansowe. Dlatego też potrzebujemy wspólnej decyzji Parlamentu i Rady.
Możemy uratować ten ważny projekt europejski, ale należy zrobić to w kontekście tej procedury budżetowej.
Kolejny problem stanowi Europejski Instytut Technologii, EIT.
Jeśli chcemy go powołać, to będzie on musiał być finansowany w zrównoważony sposób.
Nie można tego robić w oparciu o nadzieje i założenia. Potrzebujemy realistycznych decyzji.
Pomysł, że EIT będzie niemal na pewno dostawać pieniądze z programów UE opierających się o wolną konkurencję, to tylko marzenie.
Co by to było, gdyby stało się tak naprawdę?
Dlatego potrzebujemy realistycznych rozwiązań.
Mamy szczególny problem, który dotyczy przyszłorocznego budżetu.
Dotyczy on funduszy strukturalnych, Funduszu Spójności i funduszy na rozwój obszarów wiejskich, Zatwierdzono tylko kilka Programów Operacyjnych w ramach funduszy strukturalnych.
Zatwierdzono tylko 20% spośród 335 programów Europejskiego Funduszu Rozwoju Regionalnego, lecz liczba ta w odniesieniu do Europejskiego Funduszu Społecznego jest niższa niż 10%.
Najbardziej martwi sytuacja Funduszu Rozwoju Obszarów Wiejskich, w ramach którego zatwierdzono tylko 2 programy na 96.
W czerwcu Parlament Europejski i Rada przyjęły oświadczenie, które zwraca na to uwagę i obiecały monitorować działania Komisji na tym polu.
Ze swej strony, Parlament przyrzeka egzekwowanie tego oświadczenia.
Na koniec, chciałbym podkreślić znaczenie dobrego zarządzania.
Parlament Europejski pragnie promować zarządzanie i budżetowanie w oparciu o działalność.
Wraz z Radą przegłosowaliśmy przyjęcie oświadczenia, które podkreśla znaczenie analizy kosztów i zysków oraz odpowiedzialności w odniesieniu do tworzenia nowych agencji.
Musimy na to nalegać.
Temat dla przyszłorocznego budżetu brzmi: "Budżet dla wyników”.
Jego celem jest podkreślenie idei, że do osiągnięcia pożądanych wyników niezbędne jest użycie środków.
Zarządzanie nie jest tu główną kwestią: zasadnicze znaczenie mają wyniki.
Jestem głęboko przekonany, że wspólnie z Radą i Komisją odniesiemy sukces przy ustanawianiu takiego budżetu na przyszły rok.
Bardzo panu dziękuję, pośle Virrankoski; dziękuję również za tak dokładne przestrzeganie czasu wystąpienia.
Wygląda na to, że Finowie mają tu wszystko pod kontrolą.
Przedstawiciele mniejszych krajów, takich jak Finlandia, podobnie, jak ci z większych krajów, mogą wywierać istotny wpływ.
Innym naszym sprawozdawcą jest również Fin. Bardzo proszę, panie pośle Itälä.
sprawozdawca. - (FI) Panie przewodniczący! Najważniejsze zasady, jakich musiał przestrzegać Parlament i inne instytucje w trakcie prac nad przyszłorocznym budżetem to gospodarność i dyscyplina budżetowa.
Musimy dać przykład podatnikowi, zwykłemu obywatelowi Europy i pokazać, że my również możemy przyjąć odpowiedzialność za kwestie gospodarcze.
To jedyny sposób, w jaki możemy zyskać zaufanie ludzi.
Nowy sekretarz generalny Parlamentu wystąpił z nowym projektem budżetu Parlamentu na 2008 r. Chciałbym mu pogratulować, ponieważ projekt ten jest nadzwyczaj dobry i dobrze wyważony.
Pomoże on nam osiągnąć kompromis przy podejmowaniu końcowej decyzji.
Powinienem wspomnieć o dwóch sprawach dotyczących projektu.
Po pierwsze, projekt sekretarza generalnego wciąż nie przekracza poziomu 20% pozycji 5, tj. wzrost ten nie wykorzystuje całych 20%.
Inna ważna sprawa to to, że był on w stanie przenieść wielu dotychczasowych pracowników na nowe stanowiska, zważywszy, że wszystkie stanowiska powinny zostać zwolnione.
Niemniej musimy pamiętać, jaki ten proces jest w Parlamencie ogólnie.
Już w tym roku kilkakrotnie przyjmowaliśmy określone zasady.
Jedna z nich głosi, że budżet Parlamentu jest budżetem podatnika i że powinniśmy starać się utrzymać poziomy wydatków na poziomie z 2007 r. w odniesieniu do nowych projektów.
Jesteśmy blisko tego celu; uważam, że wszystkie proponowane projekty mogą zostać zrealizowane, jeżeli określimy dokładne sumy w zgodności z dyscypliną budżetową.
Chciałbym poruszyć jeszcze jedną sprawę dotyczącą budżetu Parlamentu. Dotyczy ona polityki informacji.
W związku ze zbliżającymi się wyborami stworzono szereg projektów, takich jak Web TV przy czym najważniejsza dla wszystkich posłów i grup politycznych rzeczą jest intensywny udział we wszelkich aspektach polityki informacyjnej Parlamentu.
Wszyscy posłowie i grupy muszą więc być obecni w kadrze i nie pozostawiać zarządzania polityką informacyjną administracji: ludzie chcą wiedzieć, dlaczego dany poseł lub grupa zagłosował w określony sposób lub przedłożył jakiś projekt.
Ludzie chcą znać tło polityczne, dlatego powinniśmy się zaangażować.
Mam nadzieję, że pomysł zapraszania także małych, lokalnych mediów, w wersji obecnie uzgodnionej, przybierze postać wersji końcowej.
Jednym ze sposobów zbliżenia się do ludzi jest zapraszanie także małych, lokalnych mediów, które same nie dysponują środkami, pozwalającymi im na wizytę w Parlamencie.
Muszą w tym oczywiście pośredniczyć nasi posłowie.
Chciałbym powrócić do pozostałych instytucji.
Rada zaproponowała 2% cięcia we wszystkich instytucjach.
Jako sprawozdawca muszę powiedzieć, że jest to bardzo trudne do przyjęcia, ponieważ instytucje te bardzo różnią się między sobą.
Niektóre są małe, inne wielkie i różnią się rodzajem wykonywanej przez siebie pracy.
Pozwolę sobie przytoczyć przykład Trybunału Audytorów, który odwiedziłem wczoraj.
Trybunał wykazał się dużą gospodarnością i już od wielu lat zachowuje dyscyplinę budżetową.
We wszystkich pozycjach pozostały u nich nadwyżki, nie marnowali pieniędzy, a ich wydatki składają się z wynagrodzeń i kosztów stałych - i z niczego więcej.
Cięcia w wysokości 2% są w przypadku Trybunału Audytorów absolutnie wykluczone.
Jeżeli przeprowadzimy ten zamysł, cały ten system się rozpadnie.
Mam nadzieję, że osiągniemy porozumienie w sprawie pomysłu dokonania przeglądu możliwych obszarów, w których każda instytucja z osobna może poczynić oszczędności.
Zgadzam się z Radą co do zasady, że każdy musi postępować oszczędnie i że należy znaleźć obszary, w których można poczynić oszczędności. Nie zgadzam się jednak z ogólnie narzuconą polityką 2%.
Przewodniczący Komisji Budżetowej - (DE) Panie przewodniczący, panie i panowie!
Dziś omawiamy drugi rok realizacji uzgodnionej perspektywy finansowej. Omawiamy realizację wieloletnich programów charakteryzujących się europejską wartością dodaną, ustalonych drogą współdecydowania.
Omawiamy dodatkowe zobowiązania dotyczące reformy wszystkich trzech instytucji. Chciałbym zapewnić prezydencję Rady, że początki są obiecujące, jeśli chodzi o podstawowe uzgodnienia, dialog trójstronny i procedurę pojednawczą z dn.
13 lipca. Pięć deklaracji, o których mówiliście, zwłaszcza te dotyczące sposobu postępowania ze zdecentralizowanymi agencjami, to krok we właściwym kierunku, taki, który, mam nadzieję, może stanowić podstawę do dalszych działań.
Chciałbym również powiedzieć pani, pani komisarz, że pani inicjatywa w sprawie dwustopniowej prezentacji w sprawie realizacji budżetu stanowi kolejne ważne posunięcie na rzecz wydajnej polityki budżetowej w imieniu zarówno Komisji, jak i Parlamentu Europejskiego.
Oczywiście, w ramach tej procedury budżetowej, na podstawie projektu Rady musimy zagwarantować dyscyplinę budżetową i zabezpieczyć realizację już podjętych zobowiązań; musimy też dostosować możliwe do przewidzenia i oczekiwane wartości.
W tym kontekście nie rozumiem tego, co stara się powiedzieć Rada w dodatkowym oświadczeniu na temat podpozycji dotyczącej wzrostu i zatrudnienia (1a) oraz o polityce rolnej i wydatkach dotyczących rynku - czyli, że jeżeli kwoty będą niewystarczające, to wystąpi konieczność wnioskowania do Komisji o przedłożenie budżetu korygującego.
Należy zaznaczyć, że pozycja 4, polityka zagraniczna, ponownie jest chronicznie niedofinansowana.
Muszę również wskazać, że w trakcie negocjacji w sprawie perspektywy finansowej od samego początku podkreślaliśmy te braki.
Powinniśmy więc pracować nad zapewnieniem tego, aby uzgodnione programy były realizowane odpowiednio zarówno pod względem zobowiązań, jak i płatności.
Jednocześnie - i muszę powiedzieć to całkiem jasno - nie możemy dopuszczać do jakiegokolwiek szufladkowania naszych politycznych priorytetów ani w ramach bieżącej procedury budżetowej, pani komisarz, ani poprzez wielkie transfery globalne pod koniec roku budżetowego.
Chciałbym powiedzieć wyraźnie, że oświadczenie w sprawie realizacji funduszy strukturalnych i rozwoju obszarów wiejskich było dla nas ważne. Zwrócimy się do Komisji o jak najszybsze przedłożenie sprawozdania z postępów, ponieważ państwa członkowskie i regiony w sposób całkiem uzasadniony oczekują, że programy, o których mówimy, zostaną wdrożone bez opóźnień.
Deklaracje dotyczące zdecentralizowanych agencji, zalecanie ulepszonych analiz kosztów i korzyści, przyczyniają się do większej przejrzystości i jasności, jeśli chodzi o zatrudniony w nich personel - na stałe lub tymczasowo - i stanowią postęp jakościowy, który w połączeniu z przedstawionym przez Komisję tzw. "sprawozdaniem z oceny” dotyczącym planów utworzenia, składają się na pozytywny postęp i muszą być dalej rozwijane, badane i bardziej precyzyjnie realizowane.
W tym kontekście dodam, że hasło powinno brzmieć: rozsądek, w przeciwieństwie do zbyt żywiołowych reakcji.
Oczywiście, spora część tego, na co teraz uskarżamy się w związku z decentralizacją lub przepisami dotyczącymi wdrażania rozporządzenia finansowego, wynika z decyzji Komisji, za które wszyscy po części odpowiadamy.
Rozwiązanie jest znane i obejmuje odchudzenie procedur i pewne ich uproszczenie.
W tym aspekcie mamy jeszcze wiele do zrobienia.
Pozwolę sobie powiedzieć coś na temat dwóch lub trzech kluczowych punktów.
Kwota płatności, wymieniona we wstępnym projekcie Komisji była mniejsza o 8,2 mld euro, niż pułap, o którym mowa w perspektywie finansowej.
Teraz Rada przedstawiła projekt zawierający kwotę niższą od pułapu o 10,3 mld euro.
Jeżeli jednak spojrzymy na tabelę podsumowującą Rady, to uznamy jej treść za wysoce wątpliwą.
W pozycji dotyczącej strategii lizbońskiej, na przykład "wzrost i zatrudnienie”, fakt stworzenia nowego marginesu na kwotę 342 mln euro i zmniejszenie płatności o 548 mln euro w stosunku do liczby podanej w projekcie wstępnym, w praktyce oznacza stworzenie sztucznego marginesu, umożliwiającego zaadaptowanie przyjętej przez Radę Europejską kolejności priorytetów politycznych.
Zakładam, że podłoże stanowi problem finansowania Europejskiego Instytutu Technologii i projektu Galileo.
Chcę tu powiedzieć bardzo wyraźnie: Parlament zdecydowanie popiera rozwiązania Wspólnoty w odniesieniu do projektu Galileo i, w ogólnym kontekście, oczekuje nowych projektów ze strony Komisji.
Mam krótką uwagę w sprawie pozycji 3; dotyczy ona klęsk żywiołowych: co stało się z projektami byłego komisarza Michela Barniera w sprawie obrony cywilnej w Europie?
Czy mamy wspólne rozwiązanie, a jeżeli tak, to jaki może ono mieć wpływ na budżet roku 2008 i następnych lat?
Panie przewodniczący! Zagadnienia polityki bezpieczeństwa i polityki zagranicznej, o których raz po raz wspominałem, potwierdzają, że nasze analizy polityczne były trafne: obecne kwoty w projekcie budżetu są niewystarczające, aby sprostać wyzwaniom dotyczącym Afganistanu, Palestyny czy Kosowa, a zmniejszenie rezerwy na pomoc nadzwyczajną jest tylko rozwiązaniem wirtualnym, które nie może stanowić punktu zaczepienia.
W tym kontekście chciałbym poprosić Komisję o wyraźną informację, które sprawy z jej perspektywy pozostają nam do rozwiązania na kolejne lata.
Panie przewodniczący! Chciałbym podnieść jeszcze jedną końcową kwestię.
Państwa członkowskie podjęły się - i tu cytuję - odnosząc się do poświadczenia wiarygodności, o którym mowa w ust. 44 porozumienia międzyinstytucjonalnego: "przedkładania rocznego podsumowania dostępnych audytów i deklaracji”.
"przedkładania rocznego podsumowania dostępnych audytów i deklaracji”.
Mówię to bardzo poważnie: te państwa członkowskie, które nie mogą zagwarantować, że sprawozdanie roczne zostanie doręczone we właściwym czasie, mogą oczekiwać, że zakwestionujemy ten fakt na podłożu budżetowym oraz na innych.
W pozostałych punktach w pełni popieram to, co powiedzieli nasi dwaj sprawozdawcy.
komisarz. - (LT) Chciałabym powitać wszystkich w nowym sezonie, który wydaje się być równie interesujący i intensywny, jak zawsze.
Bardzo cieszy fakt, że już lipcu zapoczątkowaliśmy bardzo skuteczną i pełną dobrych intencji komunikację.
Na Litwie mówi się, że dobry początek to połowa pracy.
Dlatego też mam nadzieję, że atmosfera, w jakiej rozpoczęliśmy prace oraz wyniki, jakie już osiągnęliśmy dzięki wynegocjowaniu i przyjęciu trzech ważnych oświadczeń stanowią bardzo dobry początek realizacji tego zadania.
Dziś omawialiśmy pierwszą wersję budżetu Rady, chociaż bardzo często słyszę od Parlamentu, że my - Komisja - otrzymujemy tak wiele zadań.
Akceptuję to i zgadzam się: jesteśmy gotowi odpowiedzieć i dostarczyć wszelkich niezbędnych informacji.
Jeśli chodzi o pierwszy projekt budżetu autorstwa Rady, chciałabym wspomnieć, że Komisja, przedstawiając swoją wersję mówiła o tym, że państwa członkowskie użyły w swoich prognozach naszych analiz.
Dlatego też wierzymy, że nasz projekt był w pełni wiarygodny z gospodarczego i politycznego punktu widzenia.
Dlatego też Komisja nie może całkowicie zgodzić się z wieloma aspektami pierwszego negocjowanego budżetu Rady.
Zgadzamy się oczywiście z opinią, którą wyrazili już posłowie, że największe cięcia horyzontalne...Chciałabym powtórzyć, że metoda cięć horyzontalnych została ponownie zastosowana w stosunku do wszystkich kategorii.
Oczywiście Komisja jest zdania, że takie podejście i metodologia jest błędna, zwłaszcza w stosunku do kategorii 1a i 1b. w których jest mowa o innowacji i badaniach, tym bardziej, że mamy dodatkowy problem z Europejskim Instytutem Technologii i programem Galileo, który musi zostać rozwiązany jako dodatkowe, równoległe zagadnienie w ramach europejskich rocznych procedur budżetowych.
Oznacza to oczywiście, że należy powrócić do dyskusji na temat ilości i wielkości i nie rozważać obniżek arytmetycznych.
To samo dotyczy rolnictwa oraz kategorii spraw zagranicznych, w których, moim zdaniem, zastosowana przez Radę metoda w postaci lokowania środków w rezerwie jest raczej konserwatywna. Na pewno będziemy musieli do tego powrócić.
W ciągu najbliższych 2 tygodni Komisja przedstawi Parlamentowi i Radzie projekt dotyczący dostosowania budżetu w odniesieniu do Kosowa i Palestyny.
Oczywiście, jak zawsze, martwimy się o podejście Rady do wydatków administracyjnych i zgadzam się, że ten budżet posiada pewne zabarwienie fińskie, szczególnie w Parlamencie Europejskim.
Mówię o tym w rozumieniu pozytywnym, ponieważ dostrzegam potrzebę dyscypliny, ścisłej odpowiedzialności i przejrzystości przedstawicieli państw. Zgadzamy się z tym i zawsze będziemy na to odpowiadać.
Projekt Rady obejmuje horyzontalne cięcia warunków, w ramach których sama Rada nie będzie w stanie wypełnić swojego zobowiązania do zatrudnienia dodatkowych ludzi; z całą pewnością, ponad 800 członków personelu mających realizować dodatkowe zadania z zakresu rozwoju z całą pewnością będzie dla Komisji nie do przyjęcia.
Naprawdę oczekujemy, że Parlament będzie zajmować takie samo stanowisko w tej sprawie, ponieważ mamy nadzieję, że ponowne dostosowanie odbędzie się we współpracy z Parlamentem.
Krótko mówiąc, cieszy mnie to, że początek jest tak udany. Wciąż reagujemy krytycznie na pierwszy projekt Rady i oceniamy go krytycznie.
Jesteśmy gotowi, aby wkrótce omówić problemy Kosowa i Palestyny oraz przedyskutować i podjąć decyzje w sprawie programu Galileo i Europejskiego Instytutu Technologii około 19. Spróbujemy osiągnąć w tych ważnych kwestiach wzajemne zrozumienie.
Dlatego też mam nadzieję, że procedura będzie skuteczna i że moim kolegom Litwinom udało się przetłumaczyć moje pierwsze wystąpienie po litewsku dobrze i dokładnie.
(DE) Debata została zamknięta.
Oświadczenia pisemne (art. 142 Regulaminu)
na piśmie. - (RO) Strategia lizbońska wymaga, by 3% PKB państw członkowskich było inwestowanych w badania naukowe. Dwie trzecie tej kwoty mają pochodzić z sektora prywatnego.
Jedynie bardzo niewielki odsetek europejskich regionów osiągnął ten cel.
W 2004 r. 42% europejskich firm prowadziło badania nad swoimi działaniami, a państwa członkowskie zainwestowały w badania tylko 1,84% swojego PKB.
W 2006 r. 35% aktywnej populacji Europy pracowało w dziedzinach związanych z nauką i technologią.
Edukacja ma zasadnicze znaczenie dla przyszłości Europy.
Powinna być dostępna dla każdego, zarówno biednego, jak i bogatego, mieszkającego na wsi i w mieście.
Równość europejskiej edukacji powinna być mierzona w zależności od procentu osób kończących szkoły i procentu osób przyjmowanych na kolejny poziom edukacji.
Potrzebujemy nowej socjalnej Europy, w której obywatele powinni mieć pierwszeństwo.
Mając na uwadze fakt, że zarówno Unia Europejska, jak i jej państwa członkowskie zaaprobują swoje budżety na 2008 r. jesienią, nalegam, aby inwestycje w edukację i badania miały w Unii Europejskiej pierwszeństwo.
Transport lądowy towarów niebezpiecznych
Następny punkt dotyczy sprawozdania Bogusława Liberadzkiego, w imieniu Komisji Transportu i Turystyki, w sprawie projektu dyrektywy Parlamentu Europejskiego i Rady w sprawie transportu lądowego towarów niebezpiecznych - C6-0012/2007 -.
wiceprzewodniczący Komisji Europejskiej. - (FR) Panie przewodniczący, panie i panowie! Cieszę się, że mogę przedstawić dziś państwu projekt poprawki do dyrektywy w sprawie transportu lądowego towarów niebezpiecznych.
Transport towarów niebezpiecznych stanowi 8% przewozów wszystkich towarów - codziennie prawie milion operacji.
Musimy zagwarantować swobodę przepływu towarów niebezpiecznych oraz intermodalny charakter usług na poziomie krajowym i międzynarodowym, mając równocześnie na uwadze aspekt bezpieczeństwa, aby chronić nasze środowisko, obywateli i pracowników tego sektora.
Projekt ten ma na celu aktualizację czterech dyrektyw i czterech decyzji Komisji w sprawie transportu towarów niebezpiecznych poprzez połączenie ich w pojedynczy akt prawny.
Jest to znaczące uproszczenie prawa Wspólnoty w tym zakresie.
Dodatkowo, zakres przepisów Wspólnoty wymaga rozszerzenia o transport śródlądowymi drogami wodnymi - sektor dotychczas nie objęty przepisami Wspólnoty.
Oczywiście jest to mniej znaczący rodzaj transportu lądowego, jednak wypadek na śródlądowej drodze wodnej może mieć poważne następstwa.
Pojedynczy zestaw przepisów dotyczących całego transportu towarów niebezpiecznych umożliwi zmniejszenie tego zagrożenia.
Na koniec, projekt dotyczy zarówno transportu międzynarodowego, jaki krajowego.
Takie są cele projektu, którego sprawozdawcą jest pan poseł Liberadzki.
Przed rozpoczęciem debaty chciałbym podziękować waszemu sprawozdawcy i komisji TRAN za poparcie projektu Komisji.
sprawozdawca. - Panie Przewodniczący!
Panie Komisarzu! W imieniu Komisji Transportu i Turystyki mam przyjemność złożyć sprawozdanie, w którym po pierwsze wyrażamy satysfakcję, że Komisja przedłożyła rozpatrywany dzisiaj projekt dyrektywy.
Zgadzamy się w zupełności z Panem Komisarzem, że przedłożenie to ujednolica, a z drugiej strony zmniejsza ilość regulacji dotyczących przewozów ładunków niebezpiecznych.
Po drugie, zgadzamy się także, iż regulacja ta może mieć bardzo duże znaczenie dla bezpieczeństwa transportu, a także dla jakości życia obywateli.
Wreszcie regulacje, które chcemy przyjąć, a w zasadzie scalić z wielu dotychczas istniejących źródeł, eliminując ilość tych źródeł, opierają się na wypracowanych przez ONZ rekomendacjach dotyczących przewozu ładunków niebezpiecznych transportem drogowym, przewozu ładunków niebezpiecznych transportem kolejowym, a także w żegludze śródlądowej, czyli łącznie to jest ponad 110 miliardów tono-kilometrów rocznie w skali naszej wspólnoty.
Chciałbym, przedkładając to sprawozdanie, podkreślić, iż Komisja Transportu i Turystyki niemal jednomyślnie je przyjęła traktując, że jest ono ważne, że jest ono potrzebne, że wprowadza nową jakość, czyli rozszerza także regulacje dotyczące przewozu ładunków niebezpiecznych w pociągach pasażerskich, a także reguluje momenty, w których państwa członkowskie z innych przyczyn niż stricte bezpieczeństwa, mogą wprowadzać pewne odstępstwa od ogólnie obowiązujących reguł i reguluje sposób wprowadzania tych odstępstw i zachowania się w skali naszej wspólnoty.
Chciałbym zwrócić się do wszystkich obecnych o poparcie dyskutowanych i wprowadzanych poprawek, a szczególnie poprawki nr 44, gdzie na wniosek Rady, oprócz pojazdów wprowadzamy pojęcie wagonów i statków żeglugi śródlądowej, żeby uniknąć pewnych nieporozumień ewentualnych - chciałbym prosić o głosowanie za.
Chciałem także szczególnie prosić o głosowanie za poprawką 45, która po wielu dyskusjach była wypracowana jako dobry kompromis dotyczy to art.
1 ust. 3 punkt b, gdzie wprowadzamy słowa: kiedy uzasadnione or justified można, oczywiście określać trasy i można określać środek transportu, który będzie wykonywać przewóz.
Tym sposobem poprawka 16 mogłaby upaść jako bezprzedmiotowa, czy moglibyśmy głosować przeciw.
Chciałbym w dwóch przypadkach zwrócić się także o głosowanie przeciw poprawkom 46 i 47. Dlaczego?
Wydaje się, że te regulacje już są zawarte w tekście, że często rozumieją się per ipso, że mogłyby tylko nadmiernie rozbudować wprowadzaną regulację.
I niejako na koniec chciałbym podziękować za współpracę z moimi kolegami shadow reporterami, gdyż była to dobra współpraca. Chciałbym szczególne wyrazy podziękowania skierować do Rady oraz do Komisji.
Zarówno Rady pod prezydencją niemiecką, jak i pod prezydencją portugalską.
Spotykaliśmy się bodaj pięć razy roboczo. Nie ma między nami istotnych rozbieżności, a te, które zaistniały byliśmy w stanie rozwiązać.
Była to, moim zdaniem, współpraca modelowa.
Panie przewodniczący, pani komisarz, panie i panowie! Tak, projekt dyrektywy w sprawie wewnętrznego transportu towarów niebezpiecznych jest sprawą bardzo ważną, ponieważ w każdym roku w Unii przewozi się 110 miliardów tonokilometrów towarów niebezpiecznych: 58% drogami, 25% koleją i, jak dotychczas - 17% śródlądowymi drogami wodnymi.
Celem tego projektu dyrektywy jest uproszczenie i skoordynowanie obowiązujących przepisów dotyczących transportu towarów niebezpiecznych.
Rozszerza on również zakres przepisów UE, które obecnie obejmują transport drogowy i kolejowy, na transport śródlądowymi drogami wodnymi.
To uproszczenie ogranicza biurokrację i polepsza intermodalność.
Wspólne przepisy dotyczące przewozów drogowych, kolejowych i śródlądowymi drogami wodnymi gwarantują jednorodny poziom bezpieczeństwa na całym obszarze Wspólnoty w transporcie wewnętrznym i transgranicznym.
Jednorodne przepisy dotyczące środków transportu służą uproszczeniu i promocji transportu multimodalnego.
Rozszerzenie zakresu przepisów na transport śródlądowymi drogami wodnymi jest bardzo dobrym posunięciem.
Oznacza to, że zasady bezpieczeństwa odnoszą się do wszystkich śródlądowych dróg wodnych Wspólnoty.
Będzie to mieć korzystny wpływ na warunki pracy na pokładzie, na bezpieczeństwo transportu oraz ochronę środowiska.
Jednorodne przepisy wpłyną na obniżkę kosztów, ponieważ uniknie się potrzeby udzielania licznych upoważnień i pozwoleń.
Ponadto, stwarzają one szansę na potencjalne wykorzystanie oraz perspektywy rynkowe dla transportu śródlądowymi drogami wodnymi. Przecież staramy się przesunąć większą liczbę przewozów towarów niebezpiecznych na śródlądowe drogi wodne.
Projekty poprawek przyjęte przez Komisję Transportu i Turystyki odzwierciedlają stanowisko Rady.
Działamy w porozumieniu i jeśli to możliwe, zamierzamy załatwić tą sprawę w pierwszym czytaniu.
Pozwolę sobie przy tym podkreślić, że proszę Izbę o przyjęcie zwłaszcza jednego projektu poprawki, o którym sprawozdawca już mówił i który jest kompromisowy.
Ważne jest zawarcie w tej dokumentacji praktycznych przepisów.
Zgadzamy się z Komisją i Radą w tej sprawie.
Ten projekt poprawki dotyczy przepisu umożliwiającego państwom członkowskim ustanawianie szczegółowych wymogów bezpieczeństwa, oraz być może też przedstawianie zaleceń dotyczących środków transportu, jeśli uzasadnią to przed Komisją.
W podsumowaniu, pozwolę sobie gorąco podziękować sprawozdawcy, współpraca z którym układała się tak dobrze oraz poprosić Izbę o przyjęcie tego sprawozdania w pierwszym czytaniu.
w imieniu grupy PSE. - Panie przewodniczący! Chciałbym w imieniu mojej grupy podziękować sprawozdawcy nie tylko za jego sprawozdanie, ale też za otwartość, jeśli chodzi o angażowanie w tą ważną sprawę Parlamentu, Rady i różnych frakcji politycznych.
Posłowie będą świadomi, że obecne prawo Wspólnoty w tej dziedzinie opiera się przede wszystkim na czterech dyrektywach dotyczących przewozu towarów niebezpiecznych.
Dyrektywy RID i ADR dotyczą odpowiednio transportu kolejowego i drogowego, przy czym transportu towarów niebezpiecznych dotyczą załączniki do tych dwóch dyrektyw.
Projektowana nowa dyrektywa rozszerza teraz zakres prawa Wspólnoty na śródlądowe drogi wodne. Potrzebujemy poparcia dla tego posunięcia.
Niektórzy ludzie mogą myśleć, że sprawozdawca nie posunął się wystarczająco daleko w kwestionowaniu zakresu dyrektywy. Są też inni, przede wszystkim z przemysłu, którzy uważają, że ta dyrektywa zawiera zbyt wiele zakazów i że posuwa się zbyt daleko.
Sprawozdawca naprawdę znalazł właściwy punkt równowagi. Na pewno ważnym aspektem tego wszystkiego jest to, że będziemy mogli ustanowić jednolity system regulacji dla transportu towarów niebezpiecznych śródlądowymi drogami wodnymi, z ustalonymi normami i własną odpowiedzialnością znaną wszystkim, w tym państwom członkowskim.
Niniejsze sprawozdanie dostarcza nam wartość dodaną, jak to już wyjaśnił sprawozdawca.
Przyczyni się ono do zwiększenia bezpieczeństwa i dlatego też ja i moja grupa uważamy, że zasługuje na nasze pełne poparcie.
w imieniu grupy ALDE. - (NL) Jak już mówiono, Panie przewodniczący, projekt ma na celu aktualizację i konsolidację istniejących dyrektyw w sprawie lądowego transportu towarów niebezpiecznych.
Pojedynczy tekst prawny obejmie teraz, obok transportu kolejowego i drogowego, przewozy śródlądowymi drogami wodnymi.
Szczerze dziwię się, w jaki sposób ktokolwiek mógłby się temu sprzeciwiać.
Nie mogę sobie wyobrazić, że ktokolwiek mógłby zakwestionować przydatność i potrzebę przyjęcia środków, które zagwarantują możliwie najbezpieczniejsze prowadzenie tych operacji.
Jeżeli środki te mogłyby zostać połączone i jaśniej sformułowane, to skorzystalibyśmy na tym wszyscy.
W komisji podtrzymywaliśmy większość poprawek sprawozdawcy - głównie technicznych.
Widać wyraźnie, że sprawozdawca blisko współpracował w tej sprawie z Radą. W przypadku tego rodzaju dyrektywy jest to najlepszy sposób działania.
Godne uznania jest także, że sprawozdawca ma zamiar doprowadzić do porozumienia w pierwszym czytaniu.
Lecz grupa ALDE była raczej zaskoczona poprawką 45 i uważa ją za nieco przypadkową.
Dlaczego by nie porozumieć się w sprawie użycia tekstu zawartego w poprawce 16, z której każdy był zadowolony, łącznie z nami?
Dlaczego mamy robić wszystko, czego chce Rada, nawet jeśli ma to działać na niekorzyść sprawnego działania łańcuchów logistycznych?
Dlaczego nie mielibyśmy porozmawiać o tym z Radą?
Nie wszystkie państwa członkowskie popierają ten "kompromis”.
Co osiągną sprawozdawca, a także posłanka Sommer oraz posłowie Jarzembowski i Simpsonjeżeli państwa członkowskie będą mogły arbitralnie faworyzować jeden środek transportu względem innych?
Na pewno oczywiste jest, że każdy środek transportu musi na swój sposób zagwarantować bezpieczeństwo i skuteczność swojego funkcjonowania.
Dlaczego uczestnicy rynku nie mogliby tego ustalić sami?
Zagwarantowaliśmy to już wcześniej w poprawce 16 i wzywam was do ponownego przyjrzenia się poprawce 45 - pomyślcie może jeszcze raz.
Moje podziękowania dla sprawozdawcy za jego ciężką pracę. Myślę jednak, że to wielka szkoda, że pozwolił się przekonać do ponownego wprowadzenia tego przepisu w sprawie użycia zalecanych środków transportu "tylnymi drzwiami”.
Ponownie wzywam do ponownego rozważenia waszego stanowiska względem poprawki 45.
w imieniu grupy UEN. - Panie Przewodniczący! Projekt nowej dyrektywy dotyczącej regulacji transportu lądowego towarów niebezpiecznych jest przepisem potrzebnym.
Scala on dotychczasowe przepisy unijne w jeden akt prawny i poszerza je o transport wodny.
Uwzględnienie w projekcie przepisów międzynarodowych dotyczących transportu towarów niebezpiecznych powoduje, że dyrektywa staje się jednolitym dokumentem o charakterze międzynarodowym.
Nowa dyrektywa daje też możliwość uwzględnienia w określonym zakresie warunków krajowych, podyktowanych potrzebami gospodarczymi i stanem dróg.
Przykładem może tu być zakres użytkowania megalinerów.
Wniesione poprawki mają w zasadzie charakter techniczny i nie budzą zastrzeżeń, z wyjątkiem poprawek 46-47.
Sprawozdawcy, panu Liberadzkiemu, chciałbym podziękować za konstruktywny wkład pracy w opracowane sprawozdanie.
UEN uważa, że dyrektywa stanowi odpowiedź na oczekiwania zainteresowanych stron.
w imieniu grupy Verts/ALE. - (DE) Panie przewodniczący, pani komisarz, panie i panowie! To są bardzo korzystne przepisy w sprawie transportu multimodalnego.
Myślę, że w przyszłości będą one rozrastać się, ponieważ są bardziej przejrzyste i zrozumiałe.
W końcu objęły one transport śródlądowymi drogami wodnymi, o co wnioskowali Zieloni we wcześniejszym sprawozdaniu.
Trudno mi zrozumieć, dlaczego trwało to tak długo. Zanieczyszczenie spowodowane wypadkiem z udziałem jednostki przewożącej wysoce toksyczne chemikalia może oczywiście powodować dalece bardziej skoncentrowane zanieczyszczenie, niż w przypadku pełnego morza.
Uważam za niezbędne, ważne i słuszne wprowadzenie przez państwa członkowskie bardziej rygorystycznych przepisów, rozciągających się na prawo do zalecania środków transportu.
Warunki na naszych szlakach transportowych są niezwykle silnie zróżnicowane.
Mogą to być na przykład wysokie mosty, niedostępne dla ekip ratowniczych.
Może to być duże zagęszczenie ruchu drogowego, które w określonych warunkach może uczynić przewóz ładunków niebezpiecznych jeszcze bardziej ryzykownym.
Ładunki niebezpieczne często przewożone są w pobliżu miast.
Wszystko to oznacza, że musimy wyposażyć państwa członkowskie w taką możliwość, aby mogły one odpowiadać na takie niebezpieczeństwa w elastyczny sposób.
Centralnym zagadnieniem w tym sprawozdaniu jest, oprócz wielu innych, monitoring.
Kraje muszą systematycznie monitorować zgodność z przepisami, w przeciwnym bowiem razie pozostaną one pustymi słowami pretendującymi do pewnego rodzaju bezpieczeństwa, którego niestety nie będzie.
Mówiąc całkiem uczciwie, w niektórych państwach Europy występują poważne braki w tym zakresie.
Musimy również stawić czoła poważnemu wyzwaniu w postaci wyszkolenia strażaków i służb ratowniczych.
Mam nadzieję, że podziała to również jako zachęta do zaostrzenia tego monitoringu, co wpłynie na zmniejszenie ryzyka związanego z przewozem - drogami wodnymi, lądowymi, czy też koleją.
w imieniu grupy GUE/NGL. - (FR) Panie przewodniczący! Stosowanie w przemyśle i handlu dostaw "just in time” [dokładnie o czasie], których końcowym celem jest pokrótce osiągnięcie maksymalnych natychmiastowych zysków oznacza, że mniej towarów niebezpiecznych znajduje się w magazynach i bezpiecznych fabrykach, a więcej na drogach, rzekach, torach kolejowych i na morzach.
Przez wiele lat Komisja Europejska robiła, co mogła, aby zderegulować sektor transportu, aby przedsiębiorstwa prywatne mogły odnosić większe korzyści, jednak bez uwzględniania interesu publicznego.
Proces ten zaszedł tak daleko, że gdy ktokolwiek porusza temat bezpieczeństwa publicznego, Komisja natychmiast zasłania się zasadą pomocniczości.
Jak zawsze, Komisja Europejska przechwala się, że blisko współpracuje z pracodawcami, zapominając jak zwykle o pracownikach, którzy mogliby nauczyć ją bardzo wiele, zwłaszcza na temat ogólnej deregulacji sektora transportu, dumpingu społecznego oraz odmowy wprowadzenia wiążącego prawodawstwa dotyczącego warunków pracy personelu pracującego w transporcie drogowym.
Istnieje poważne ryzyko, że w przyszłości dojdzie do poważnego wypadku, w którym będzie uczestniczyć środek transportu z ładunkiem towarów niebezpiecznych.
Wtedy odpowiedzialni będą decydenci.
Nawet ten Parlament mógłby głosować za przyjęciem prostych i skutecznych środków, takich jak oznaczenie parkingów dla ciężarówek jako miejsc Seveso oraz punkty medyczne w kolejowych punktach tranzytowych dla towarów niebezpiecznych; wprowadzenie obowiązku identyfikowalności w czasie rzeczywistym wraz z systemem takiej lokalizacji geograficznej wszystkich towarów niebezpiecznych, która zapewniałaby, że produkty niekompatybilne nie będą składowane razem; przeszkolenie pracującego w takich miejscach personelu pod kątem środków bezpieczeństwa.
Lecz coraz więcej ludzi uważa to za zbędny wydatek.
Owszem, możecie tak zakładać, ale nie liczcie na nasze poparcie!
w imieniu grupy ITS. - (IT) Panie przewodniczący, panie i panowie! Doskonałe sprawozdanie posła Liberadzkiego oraz dobrze umotywowany projekt dyrektywy w sprawie transportu lądowego towarów niebezpiecznych wymaga pewnego omówienia.
W komisji głosowałem za jego przyjęciem i tutaj potwierdzam mój głos. Wierzę, że wielu moich kolegów z grupy ITS pójdzie za moim przykładem.
Im bardziej intensywny jest handel wewnętrzny, taki jak na przykład pomiędzy państwami członkowskimi Unii, tym bardziej potrzebne jest, aby warunki, w jakich się odbywa były porównywalne, zwłaszcza pod względem bezpieczeństwa, ale również z punktu widzenia kontroli i związanych z nimi procedur administracyjnych.
Krytykowanie lub, co gorsza, odrzucanie takiego technicznego tekstu, nad którym odbyło się wiele szeroko zakrojonych i fachowych konsultacji z licznymi ekspertami z państw członkowskich, byłoby nierozsądne.
Chciałbym również skorzystać z tej okazji, aby podziękować posłowi Liberadzkiemu, a także komisji do spraw towarów niebezpiecznych za ich pracę, pamiętając, że ciągle była ona wykonywana zgodnie z obowiązującymi porozumieniami międzynarodowymi w tej dziedzinie.
Chciałbym zakończyć, zaznaczając, że poprawki, a przynajmniej wiele spośród zgłoszonych poprawek, powinny moim zdaniem zostać przyjęte, a w szczególności poprawka 2 do 14 punktu preambuły, poprawki dotyczące uwag, że wyraźnie nie włączono, a więc objęto wyłączeniem te państwa członkowskie, które jeszcze nie posiadają sieci kolejowej. Szczerze mówiąc, zamierzam również poprzeć poprawkę 45.
(DE) Panie przewodniczący, panie wiceprzewodniczący, panie i panowie! Po pierwsze chciałbym skorzystać z tej okazji, aby pogratulować mojemu dobremu przyjacielowi i sprawozdawcy, Bogusławowi Liberadzkiemu, za to naprawdę wyważone i udane sprawozdanie.
Jak już wspomniała posłanka Sommer, w UE przewożonych jest rocznie 110 miliardów tonokilometrów towarów niebezpiecznych.
Podobnie jak poseł Henin wolałbym, żeby chociaż część tej ilości była składowana w magazynach.
Niestety tak nie jest i dlatego musimy przyjrzeć się także tej sprawie.
Po pierwsze ważnym punktem tego sprawozdania jest aktualizacja i koordynacja obowiązujących przepisów dotyczących wymogów bezpieczeństwa dla zbiorników i pojazdów.
Drugim ważnym punktem jest rozciągnięcie tego wymogu z transportu drogowego i kolejowego także na transport śródlądowymi drogami wodnymi.
Jeżeli spojrzymy na tendencje dotyczące transportu w ostatnich latach, staje się bardzo widoczne, że śródlądowe drogi wodne stają się coraz ważniejsze.
Zgadzam się z posłanką Lichtenberger, że wypadki na rzekach są rzeczywiście szczególnie niebezpieczne.
Środki te - mówię to jako mieszkaniec kraju tranzytowego - mogą również prowadzić do przeniesienia transportu na szlaki kolejowe.
Jest to oczywiście bardzo korzystne.
My w Austrii oczywiście z zadowoleniem przyjmujemy to sprawozdanie, zwłaszcza dlatego, że Austria, z uwagi na swoje położenie geograficzne, stawia uczestnikom transportu bardzo wysokie wymogi bezpieczeństwa.
Uważam też za bardzo korzystne, aby w przyszłości każde państwo członkowskie mogło mieć prawo do regulowania lub zakazywania wewnętrznych przewozów towarów niebezpiecznych przez swoje terytorium.
Moim zdaniem, rozwiązanie to obejmuje szczególnie ustanowienie specjalnych przepisów dotyczących ochrony środowiska oraz możliwości wprowadzenia zakazu bądź ograniczeń przewozów określonych towarów niebezpiecznych.
Jeżeli sprawozdanie zostanie przyjęte w brzmieniu proponowanym przez sprawozdawcę, będzie ono bardzo dobre i wszyscy będziemy mogli być zadowoleni z wyniku.
(FR) Panie przewodniczący, pani komisarz, panie i panowie! Ja również chciałabym podziękować naszemu sprawozdawcy za jego pracę, w której skupił się na ściśle technicznych kwestiach dotyczących przewozów towarów niebezpiecznych, które stanowią niemal 10% towarów transportowanych przez Europę.
Oczywiście, cieszy mnie fakt, że sprawozdanie nie tylko rzuca światło na przepisy mające wpływ na bezpieczeństwo publiczne, ale też obejmuje przewozy towarów śródlądowymi drogami wodnymi, ponieważ wielu spośród nas uważa, że ten właśnie rodzaj transportu powinien być rozwijany w Europie jako alternatywa dla transportu drogowego.
Także część obywateli Europy wiąże z nim swoje nadzieje.
Oprócz tego, że jest to krok w kierunku uproszczenia prawodawstwa w odniesieniu do procedur administracyjnych, zarówno dla nadawców, jak i dla odbiorców, jest to również zasadniczy krok w kierunku przeszkolenia personelu odpowiedzialnego za bezpieczeństwo towarów niebezpiecznych.
Chociaż musimy określić swoje stanowisko na temat określonych problemów podniesionych w poprawkach, to sprawozdanie stanowi niewątpliwie postęp, w szczególności pod względem jasności, jak również pod względem bezpieczeństwa.
Panie przewodniczący! z całego serca powtarzam uwagi koleżanki z mojej grupy, posłanki Lichtenberger.
Z zadowoleniem przyjmujemy ten pakiet jako krok we właściwym kierunku, jednakże z pewnymi zastrzeżeniami.
Nasze poprawki mają na celu wzmocnienie tego pakietu, w szczególności w odniesieniu do przeszkolenia w metodach likwidacji skutków takich wypadków oraz prawa obywateli do tego, by wiedzieć, co jest przewożone.
Osobiście poszedłbym jeszcze dalej.
Chciałbym objąć tymi ramami również wojskowe i cywilne materiały rozszczepialne.
Niestety, Szkocja gości wojskowe oraz cywilne urządzenia nuklearne i regularnie mają miejsce na jej obszarze transporty.
Gazeta Sunday Herald ujawniła ostatnio, że w ciągu ostatnich 7 lat miało miejsce w Szkocji 67 związanych z transportem incydentów z zakresu bezpieczeństwa materiałów rozszczepialnych.
A więc wyraźnie jest tu miejsce na poprawki. Wierzę, że UE może działać tam, gdzie nie robi tego rząd Wielkiej Brytanii.
W międzyczasie jednak, z zadowoleniem przyjmuję wszelkie działania w kierunku przyznania ludziom większych praw, aby mogli wiedzieć, kto i co korzysta z dróg lądowych i wodnych Europy oraz mieć świadomość, że są bezpieczni.
To sprawozdanie pomaga w realizacji tego założenia, toteż przyjmujemy je z zadowoleniem.
(RO) Panie przewodniczący, pani komisarz, drodzy posłowie! W latach 1995-2004 wielkość przewozu ładunków wzrosła o 28%, a do 2020 przewiduje się jego 50% wzrost.
50% ładunków przewożonych jest transportem drogowym, 25% koleją, a 17% śródlądowymi drogami wodnymi.
Ładunki niebezpieczne stanowią 8% przewożonych ładunków.
Ten rodzaj przewozów silnie zagraża regionom, przez które przewożone są ładunki niebezpieczne. Dlatego też Unia Europejska musi podjąć niezbędne kroki, aby zwiększyć bezpieczeństwo przewozów tego rodzaju.
Obowiązujące prawo Unii Europejskiej obejmuje tylko przewóz ładunków niebezpiecznych drogami i koleją, lecz dla transportu morskiego obowiązują tylko konwencje międzynarodowe, których stronami są państwa członkowskie.
Po przystąpieniu do Unii Rumunii i Bułgarii niemal cała długość Dunaju stała się wewnętrzną śródlądową drogą wodną.
Dunaj przepływa przez siedem europejskich stolic oraz w pobliżu wielu aglomeracji miejskich. Dlatego też bezpieczeństwo transportu ładunków niebezpiecznych wzdłuż Dunaju jest niezwykle ważne.
Zasadnicze znaczenie ma to, aby środki dotyczące przewozu ładunków niebezpiecznych zostały wzmocnione instrumentami dotyczącymi interwencji służb kryzysowych w przypadkach katastrof z udziałem takich środków transportu.
Liczba ofiar jest wielka, nawet wśród tych, którzy powinni interweniować, gdyby doszło do wypadku.
Ponadto, przewóz ładunków niebezpiecznych powinien się odbywać mniej zatłoczonymi szlakami i w okresach zmniejszonego ruchu, tak aby zmniejszyć towarzyszące mu ryzyko.
Myślę, że bezpieczeństwo przewozu ładunków niebezpiecznych wymaga możliwie najkrótszego okresu przejściowego dla wdrożenia niniejszej dyrektywy.
wiceprzewodniczący Komisji Europejskiej. - (FR) Panie przewodniczący, panie i panowie! Najpierw chciałbym ponownie podziękować posłowi Liberadzkiemu i Komisji Transportu i Turystyki za doskonałe sprawozdanie, które - naprawdę, podobnie jak wy - mam nadzieję, że umożliwi nam przyjęcie projektu od razu w pierwszym czytaniu.
W istocie, ponieważ obawialiśmy się jego przyjęcia w pierwszym czytaniu, jesteśmy gotowi zgodzić się na te poprawki, które odzwierciedlają wynegocjowane porozumienie pomiędzy instytucjami.
Nie sądzimy jednak, aby te poprawki, które mogą utrudnić porozumienie w pierwszym czytaniu, były pożądane.
Prawdą jest, co każdy zresztą podkreślał, że sprawozdanie pomoże w uproszczeniu prawodawstwa, ułatwi składanie wniosków i dzięki temu doprowadzi do rozciągnięcia przepisów na śródlądowe drogi wodne.
Zgadzam się z Parlamentem, że niezbędna jest zakrojona na dużą skalę rozbudowa sieci szlaków wodnego transportu śródlądowego.
Mogą one stanowić sposób na zmianę środków transportu, jaką chcielibyśmy wprowadzić.
Oto, co chciałem wyjaśnić.
Raz jeszcze dziękuję Parlamentowi i jego sprawozdawcy za wspaniałą pracę nad tym sprawozdaniem, popartą fachową wiedzą.
Myślę, że można powiedzieć, że konsultacja dotycząca tego sprawozdania była absolutnie modelowa.
Debata została zamknięta.
Głosowanie odbędzie się jutro.
Oświadczenia pisemne (art. 142 Regulaminu)
na piśmie - (FR) Stały wzrost ilości transportowanych ładunków niebezpiecznych stworzył konieczność wprowadzenia ustawodawstwa europejskiego mającego na celu uproszczenie i koordynację reguł obowiązujących w transporcie tych towarów.
Odpowiadamy za ochronę bezpieczeństwa publicznego, a to także dotyczy transportu ładunków niebezpiecznych.
W związku z tym wydaje mi się konieczne, by państwa członkowskie mogły, w razie potrzeby i w sposób przejrzysty i proporcjonalny, żądać stosowania specjalnie wyznaczonych szlaków do przewozu tych towarów.
Ponadto państwa członkowskie muszą dysponować środkami do skłaniania przewoźników do stosowania konkretnej formy transportu, jeśli ich zdaniem jest ona bezpieczniejsza ze względu na obywateli.
Logistyka transportu towarowego w Europie i zrównoważona mobilność (debata)
Następny punkt to sprawozdanie posłanki Inés Ayali Sender, w imieniu Komisji Transportu i Turystki, w sprawie logistyki transportu towarowego w Europie - kluczowego dla zrównoważonej mobilności.
sprawozdawczyn. - (ES) Panie przewodniczący! Dziś po południu dyskutujemy nad sektorem kluczowym dla europejskiego wzrostu, konkurencji i zatrudnienia, tj. o logistyce.
Logistyka jest podstawą jakości życia codziennego naszych obywateli, choć oni niezbyt wyraźnie to odczuwają.
To przedsięwzięcie jest próbą m.in. poszerzenia pola widzenia tej kwestii wśród obywateli.
Jest to sektor, którego udział w PKB Unii Europejskiej sięga ok. 13%, i ma on wielkie znaczenie dla gospodarki, ponieważ odpowiada za 10 do 15% ostatecznego kosztu produktów końcowych w Europie.
W pewnych sektorach, takich jak ważny przemysł samochodowy, przekracza nawet koszty społeczne.
Jest to także sektor, który dotychczas był wyłącznie domeną przemysłu i rynku; jego sukces i potencjał wzrostu wydawał się bezsporny i tak musi być dalej.
Jednakże wierni naszemu silnemu przekonaniu, że najlepszy rynek to rynek dobrze regulowany, który ułatwia i promuje pozytywne możliwości, a co więcej, zapobiega potencjalnemu ryzyku, zanim stanie się ono barierą i przeszkodą w niezbędnym wzroście, kreatywności i rozwoju naszych obywateli, niniejszym popieramy decyzję Komisji, ażeby zacząć spoglądać na ten sektor pod kątem wkładu, jaki Unia Europejska może zapewnić, ażeby zwiększyć możliwości i ograniczyć oczywiste ryzyko, mając na względzie prognozy wzrostu sektora transportowego w Europie.
Obecnie mówi się o wzroście rzędu 50% w okresie od 2000 do 2020 roku.
W związku z tym sektor ten będzie mógł wykorzystać i zwiększyć możliwości dostępne dla niego w sytuacji, postrzeganej przez nas jako skoncentrowanej wokół pięciu podstawowych priorytetów.
Pierwszym priorytetem jest przeprowadzone w ostatnim czasie rozszerzenie Wspólnoty na wschód, co doprowadziło do zwiększenia odległości i obszarów peryferyjnych; jednocześnie jednak rozszerzenie stworzyło nowe możliwości, zarówno jeśli chodzi o rynki, jak i handel pomiędzy zróżnicowanymi kulturowo obywatelami Wspólnoty.
Drugi priorytet to globalizacja, która przyspiesza handel, różnicuje potrzeby i redefiniuje położenie geograficzne narodów i terytoriów.
Myślę tu o moim własnym kraju, Hiszpanii, która wydaje się być krajem peryferyjnym, w kontekście rozszerzenia, a jednak dzięki globalizacji kraj ten leży na skrzyżowaniu tak ważnych obszarów handlu, jak Ameryka Łacińska i Afryka, czy też szlaków handlowych prowadzących do Azji.
Innym priorytetem, jeśli chodzi o logistykę, jest zmiana klimatu i obecne potrzeby energetyczne.
Musimy bardziej efektywnie wykorzystywać infrastrukturę, usprawnić zarządzanie ruchem drogowym i ograniczyć liczbę przejazdów bez ładunku, a obecna logistyka może się do tego w dużym stopniu przyczynić.
Czwartym priorytetem są możliwości w zakresie systemu wymiany informacji, jakich poszukujemy w Europie w ramach siódmego programu ramowego i całej przyszłości gospodarki opartej na wiedzy.
Logistyka to konkretyzacja inteligentnego transportu - transport, w którym planowanie stanowi pojęcie fundamentalne, oparte w coraz większym stopniu na inteligentnych systemach transportu.
SESAR, SafeSeaNet i Track and Trade to wszystko są urządzenia i nowe technologie z powodzeniem stosowane w tym sektorze.
I wreszcie zmiany demograficzne i oczekiwania młodych ludzi związane z zatrudnieniem to także obszar, do którego logistyka może wnieść decydujący wkład.
W tym celu niniejsza propozycja sprawozdania ma pomóc Komisji zidentyfikować problem "wąskiego gardła” i próbie opracowania nowych propozycji.
Musimy zapobiec powstaniu zbyt dużego obciążenia administracyjnego poprzez zastosowanie właśnie tych inteligentnych systemów do zmniejszenia i ograniczenia formalności, które są jednak nadal skomplikowane, zwłaszcza w dziedzinie np. ceł i handlu morskiego; jednakże mam nadzieję, że wnioski, jakie składa Komisja odnośnie swego planu działania, mają szansę przynieść jakąś korzyść.
Innym "wąskim gardłem”, w którym także proponujemy szereg rozwiązań, jest brak infrastruktury i niedociągnięcia w jej finansowaniu.
W tym celu ponownie podkreślamy konieczność zniesienia systemu sieci transgranicznej poprzez otwarcie nieużywanych przejść w Pirenejach, lub, co naszym zdaniem także pomoże i zredukuje zatory na niektórych drogach, otwarcie tuneli kolejowych w Alpach.
Istnieje już także konkretny wniosek w tym celu, który szczególnie popieram, a mianowicie wniosek o stworzenie systemu dedykowanych kolei towarowych.
Chcielibyśmy ponaglić Komisję, aby przedstawiła nam plan w związku z tym zagadnieniem.
Jeśli chodzi o potrzebę finansowania, chcielibyśmy, aby do debaty o sprawie przyszłego finansowania odpowiednio ambitnej, europejskiej polityki transportowej włączono logistykę jako obszar priorytetowy.
Jeśli chodzi o brak siły roboczej, popieramy Komisję i jej wniosek o to, by uatrakcyjnić tę profesję, ale chcielibyśmy, by dotyczył on nie tylko szkoleń, ale także poprawy warunków pracy i warunków społecznych.
Na koniec chcemy także poprzeć i zachęcić Komisję w tym względzie, wskazując na potrzebę uwzględnienia w przyszłości transportu miejskiego specjalnego rozdziału o logistyce obszarów zurbanizowanych.
Naszym zdaniem nasi obywatele na co dzień mają do czynienia z zatorami drogowymi, jeśli szwankuje logistyka, której sprawne działanie jest na co dzień nieodczuwalne.
W związku z tym wierzymy, że nadszedł czas by logistyka zajęła należne miejsce w dyskusji europejskiej.
wiceprzewodniczący Komisji. - (FR) Panie przewodniczący, panie i panowie! W szczególności pragnę podziękować posłance Ayali Sender za jej sprawozdanie w sprawie logistyki transportu towarowego.
Chciałbym także przypomnieć posłance Sender naszą wizytę w Saragossie, gdzie mogliśmy obserwować korzyści z wysiłków obecnie podejmowanych w Europie w zakresie rozwoju logistyki.
Sprawozdanie to przydaje nam wielkich nadziei w związku ze strategią przyjętą przez Komisję w jej komunikacie o logistyce w 2006 r.
Postanowienia te to ważny krok we wspólnych wysiłkach Parlamentu i Komisji, mających na celu poprawę działania transportu towarowego w Europie.
Uważam to za wielką zachętę, ponieważ za parę tygodni sam zaprezentuję plan działania w dziedzinie logistyki.
Pani posłanka Ayala Sender w sposób wyczerpujący zdefiniowała ważne kwestie: wymiar ekonomiczny i efektywność logistyki, które są kluczowym elementem konkurencyjności naszych gospodarek.
Logistyka ułatwia przepływ naszych towarów i podnosi ich konkurencyjność poprzez udostępnianie odległych rynków.
Tak więc logistyka stała się ważnym i dynamicznym sektorem, który tworzy miejsca pracy, a Europa posiada najbardziej prężne firmy logistyczne.
Co więcej, dzięki logistyce poprawia się kondycja środowiska.
Jak powiedziała posłanka Ayala Sender, logistyka pomaga nam minimalizować zatory drogowe.
Transport towarów i logistyka muszą także sprostać wyzwaniom związanym z redukcją liczby wypadków drogowych oraz emisją hałasu i zanieczyszczeń.
Praca, którą należy wykonać w zakresie logistyki, nie dotyczy regulowania tego dynamicznie rozwijającego się sektora, ale zapewnienia mu zrównoważonej przyszłości poprzez umożliwienie mu zmobilizowania potencjału efektywności, który nadal się kryje w przemyśle transportowym.
Tak naprawdę to właśnie dlatego rozwinęliśmy ideę komodalności, skutecznego połączenia różnych sposobów transportu.
W tym względzie możemy wykorzystywać logistykę do osiągania celów ekonomicznych i środowiskowych.
Jednakże istnieje nadal wiele barier dla rozwoju logistyki.
Po pierwsze, brak harmonizacji i wspólnotowych przepisów stoi na drodze nowym rozwiązaniom, w szczególności rozwojowi informacji i technologii komunikacji.
Moglibyśmy lepiej planować transport towarowy, moglibyśmy ulepszyć działanie i bezpieczeństwo systemów transportu, powinniśmy poprawić monitoring towarów i zapewnić dostęp klienta do niezbędnej informacji.
Łańcuch operacji logistycznych musi funkcjonować jako spójna całość, nawet jeśli w grę wchodzi kilku partnerów i kilka sposobów transportu.
Po drugie, musimy położyć większy nacisk na jakość transportu towarów i wprowadzić praktykę wskaźników jakości usług i dzielenia się dobrymi praktykami.
To oznacza lepszej jakości szkolenia dla osób z małym doświadczeniem i uznawanie ich kwalifikacji.
Po trzecie, musimy zająć się problemem zatorów komunikacyjnych, przeszkód dla transportu towarowego.
Konsultowaliśmy się z pracownikiem każdego obszaru logistyki i otrzymaliśmy kilkaset odpowiedzi, które pomogą nam w przygotowaniu planu działania w dziedzinie logistyki.
Sprawozdanie posłanki Ayala Sender także trafnie podkreśla uproszczenie procedur administracyjnych, potrzebę zainwestowania w infrastrukturę oraz problemy, jakie sprawia logistyka w obszarach miejskich.
Potrzebujemy konkretnych odpowiedzi na te wszystkie pytania.
Miło mi, że Komisja Transportu i Turystki przywiązuje wielką wagę do planu działań na rzecz logistyki, który zaprezentuję w październiku.
Plan ten będzie zawierał propozycje zastosowania konkretnych środków, jasne cele i konkretny harmonogram.
Będzie on jedną z inicjatyw, obejmującą priorytetową sieć kolejową przewozu towarów, politykę portową i dwa dokumenty Komisji w sprawie obszaru morskiego bez granic i autostrad morskich.
Przyjęcie tych środków będzie ważnym sygnałem i umożliwi nam określenie alternatywnych sposobów transportu, charakteryzujących się efektywnością, zintegrowaniem i przyjaznych dla środowiska oraz, oczywiście, spełniających potrzeby użytkowników.
Z planem działań będą wiązały się środki służące uatrakcyjnieniu transportowych szlaków kolejowych, morskich i lądowych.
Komisja nie twierdzi, że jest w stanie rozwiązać gnębiące Europę problemy związane z transportem towarów, lecz w tej kwestii sprawozdanie posłanki Ayali Sender także stanowi znak dla państw członkowskich, zachęcając je do opracowywania własnych inicjatyw logistycznych, zwłaszcza poprzez inwestowanie w infrastrukturę w bliskiej współpracy z Unią Europejską.
Odniesiemy sukces wyłącznie wówczas, gdy państwa członkowskie i Unia Europejska będą działać razem.
Logistyka stanowi duży problem.
Pracując nad nim, osiągniemy to, co chcemy osiągnąć - zmianę na inne formy transportu w walce z globalnym ociepleniem.
W mojej opinii droga w kierunku zrównoważonej europejskiej mobilności, tzn. mobilności zgodnej z naszymi wymogami w dziedzinie ochrony środowiska na rzecz gospodarki i obywateli Europy, wiedzie poprzez dobrą logistykę i dobrą infrastrukturę transportową.
Pragnę podziękować posłance Ayali Sender z całego serca za jej wkład w pracę nad problemem logistyki, kluczowym dla rozwoju zrównoważonego transportu.
sprawozdawca komisji opiniodawczej Komisji Przemysłu, Badań i Energii. - (FI) Panie przewodniczący, panie i panowie! Chciałabym szczerze podziękować sprawozdawczyni, posłance Ayali Sender, za niezwykle wyczerpujące sprawozdanie.
Jednakże przykro mi, że Komisja Transportu i Turystyki pominęła w raporcie pewne kluczowe kwestie, podniesione przez Komisję Przemysłu, Badań i Energii.
Najważniejszą z nich jest internalizacja zewnętrznych kosztów transportu, takich jak koszty środowiskowe.
Wycena, która uwzględnia koszty realne, w tym koszty środowiskowe i społeczne, jest sposobem na uczynienie systemu transportu inteligentnym, efektywnym i racjonalnym.
W Szwajcarii opłata drogowa od ciężarówek transportowych doprowadziła do skutecznego przeniesienia towarów na tory kolejowe i zredukowała liczbę ciężarówek pozbawionych ładunku.
Jest to dobry przykład dla nas wszystkich.
Należy zdać sobie sprawę z faktu, że skuteczny, racjonalny system transportu to nie to samo co ciągłe zwiększanie ruchu drogowego.
Emisje dwutlenku węgla pochodzącego z samochodów nie mogą ciągle się powiększać, jak to się dzieje teraz; w przeciwnym wypadku ograniczenie emisji, jakie uzyskaliśmy w innych sektorach, takich jak przemysł, okażą się stratą czasu.
w imieniu Grupy PPE-DE. - (DE) Panie przewodniczący, panie komisarzu, panie i panowie! Po pierwsze pragnę podziękować Komisji i sprawozdawczyni za ich pracę.
Logistyka transportu towarowego jest tak szerokim tematem, że nie zawsze łatwo jest skupić się na rzeczach podstawowych.
Jak to trafnie ujmuje język francuski: "qui trop embrasse mal étreint”.
Dlatego cieszmy się, że w dniu dzisiejszym udało nam się wyłonić główne problemy!
Musimy przetrzeć nowy szlak, bo znaleźliśmy się na nieuczęszczanym obszarze.
To obszar konfliktu między ekonomią i wzrostem z jednej strony, a środowiskiem i bezpieczeństwem z drugiej strony.
Krótko mówiąc: każdy chce towarów, nikt nie chce transportu.
To oznacza, że ten sektor, który w rzeczy samej zapewnia bardzo dobre perspektywy zatrudnienia, nie cieszy się zbyt dobrą reputacją.
Jako przedstawiciele obywateli musimy im w pierwszym rzędzie przypomnieć, że jest to ważny sektor ekonomiczny, po drugie, że możemy przetrzeć nowy szlak, i po trzecie, że ten sektor nadal posiada potencjał w zakresie zatrudnienia.
Nadal uważam odniesienie do szkoleń za bardzo ważne, wyzwanie to powinny podjąć różne państwa członkowskie.
Specjalizacja w tych obszarach może prowadzić do powstawania nowych i interesujących rodzajów pracy.
Badania mogą także pomóc sprawić, że transport towarów będzie bardziej efektywny, przyjazny środowisku i bezpieczniejszy.
Współpraca między państwami jest podstawą.
Wystarczy tylko pomyśleć o sieciach transeuropejskich.
Wszyscy myślimy globalnie, nikt nie chce działać lokalnie.
Krótko mówiąc, chcemy, aby takie sieci istniały wszędzie, ale nie mamy środków, bez względu na to, czy wynegocjujemy więcej funduszy na sieci transeuropejskie z Unii czy też z państw członkowskich.
Jeśli chodzi o sposób transportu, wierzę, że nikt nie ma nic przeciwko przeniesieniu transportu towarów na tory kolejowe i szlaki rzeczne, lecz kluczowym problemem tu pozostaje efektywność.
Efektywność to nie tylko kwestia ceny.
Jeśli transport kolejowy stanie się tańszy, lecz nie będzie bardziej efektywny, to nie osiągniemy tej zamiany.
Tak więc musimy połączyć efektywność z ceną, jeśli mamy rozwiązać ten problem we właściwy sposób.
Wreszcie pozwolę sobie zasygnalizować problem 60-tonowych ciężarówek i standaryzacji.
Nie możemy wydawać zakazów, lub nawet zezwoleń, odnośnie do każdej kwestii wyłącznie na poziomie europejskim.
Powinniśmy współpracować z państwami członkowskimi i znaleźć dyrektywy, np. w obszarze bezpieczeństwa i infrastruktury, które określą, czy te ogromne ciężarówki należy tolerować.
w imieniu Grupy PSE. - (FR) Panie przewodniczący! Chciałbym najpierw podziękować posłance Ayali Sender za jej inicjatywę.
Panie komisarzu! Myślę, naprawdę, że nadal nie przywykliśmy do rozmowy o logistyce, ani na poziomie europejskim, ani na poziomie państw członkowskich.
Często omawiamy politykę drogową, politykę kolejową i lotniczą, morską, a w niektórych krajach jest nam bardzo trudno je skoordynować.
Logistyka nie oznacza nic innego, jak tylko unikania zbyt wielu środków transportu i zapewnienia optymalnego wykorzystania ich tam, gdzie są najbardziej efektywne lub zyskowne.
W tym względzie myślę, że praca rozpoczęta przez posłankę Ayalę Sender jest bardzo obiecująca, i oczywiście oczekujemy z niecierpliwością komunikatu Komisji.
Chciałbym także powtórzyć stanowisko Komisji Przemysłu, Badań i Energii.
W moim przekonaniu zbyt mały nacisk położono na sprawozdania dotyczące aspektów środowiskowych tego problemu.
Musimy opracować logistykę w Europie, a polityka transportowa jest łącznikiem dla rynku wewnętrznego i jego rozwoju, ale nie możemy z jednej strony mieć ambitnych planów, by zredukować emisje gazów cieplarnianych, a z drugiej strony być nazbyt skromni.
W tym względzie obawiam się, że pozwoliliśmy wkraść się tym sześćdziesięciotonowym pojazdom ciężarowym do każdego sprawozdania.
Wcześniejsze sprawozdanie odnosiło się w stopniu minimalnym do europejskiego pojęcia modalności; niektóre sprawozdania mówią o wielkich ciężarówkach i pociągach drogowych, a lobby drogowe twierdzi, że im większa ciężarówka, tym mniejsza konsumpcja paliwa i tym więcej oszczędności.
To jest nieprawda.
Wraz z wielkością ciężarówki zwiększa się jej konkurencyjność w porównaniu z transportem kolejowym i morskim, i tym bardziej będzie ona szkodzić polityce Komisji dotyczącej kolei, transportu wodnego i autostrad morskich.
Nie będzie nawet warto o niej dalej dyskutować.
Liczba ciężarówek nie zmieni się, ale pewne jest, że na drogach będzie o wiele więcej towarów i że nasze plany się nie powiodą.
w imieniu Grupy ALDE. - (NL) Panie przewodniczący! W swoim komunikacie Komisja słusznie twierdzi, nie po raz pierwszy zresztą, że logistyka jest ważną częścią naszej odpowiedzi na wszelkie nowe wyzwania, np. środowiskowe.
Równie ważna, z pewnością, jest rola logistyki, jeśli chodzi o konkurencyjność Unii.
Tutaj priorytetem musi być optymalizacja europejskiego systemu transportu, zajęcie się problemem "wąskiego gardła” i zastosowanie zaawansowanej logistyki.
Wymagane są konkretne działania.
W jaki sposób możemy zwiększyć efektywność indywidualnych środków transportu i ich łączenia?
Oto pytanie za milion dolarów.
A ja podkreśliłabym tutaj, że przewidywany wzrost transportu towarowego musi być rozważany jak najbardziej pragmatycznie.
Jeśli mamy poradzić sobie z takim poziomem wzrostu, należy wykorzystać maksymalnie wszystkie środki transportu.
Tak więc podkreślam: nie chodzi o jeden środek, lecz o wszystkie.
Szkoda, że reakcja Izby na komunikat zaczęła tracić na sile w debacie politycznej na temat tego, czy te dłuższe i cięższe pojazdy - pociągi drogowe lub sześćdziesięciotonowe ciężarówki - powinny być dopuszczone do ruchu, jak właśnie powiedział poseł Savary.
Po wielu prośbach w końcu osiągamy porozumienie w sprawie kompromisu, który jest tak neutralny, jak to tylko możliwe.
Jako zwolenniczka tych wielkich, dłuższych i cięższych pojazdów chciałabym dodać jedną rzecz, a mianowicie, że wezwanie do innowacyjności po to, aby zaraz odrzucić je na podstawie fałszywych argumentów, donikąd nas nie zaprowadzi.
Moim zdaniem należy opierać decyzje na wynikach badań.
Powtarzam, przewidywany wzrost transportu drogowego towarów będzie dla nas największym sprawdzianem.
Rezultaty w najbliższej przyszłości będą zależeć od tego, w jaki sposób hierarchizujemy istniejące bariery.
Trzeba będzie przełamać wszelkie tabu, także i te otaczające sześćdziesięciotonowe ciężarówki, albo te będące u podstaw szerzenia się zakazów dla ruchu w Unii Europejskiej, tabu dotyczące żeglugi przybrzeżnej, itd.
Mam szczerą nadzieję, że te priorytety zostaną wkrótce sformułowane w sposób bardziej przejrzysty w planie działania Komisji Europejskiej.
Pozostaje mi tylko podziękować sprawozdawczyni za jej ciężką pracę.
Muszę już iść, nie dlatego, że jestem nieuprzejma, ale mam ważne spotkanie.
w imieniu Grupy UEN. - Panie przewodniczący! Z radością przyjmuję treść dzisiejszego sprawozdania, które popiera szerszy rozwój transeuropejskiej sieci dróg w Europie.
Drugą co do wielkości inwestycją realizowaną obecnie w Irlandii jest budowa 112 km drogi M3, będącej obwodnicą miast Dunshaughlin, Navan i Kells w hrabstwie Meath.
Ostatnio w irlandzkiej prasie dużo mówi się o roli Komisji w kontekście M3.
Niektórzy przeciwnicy tej budowy całkowicie błędnie interpretują rolę Komisji w tym przedsięwzięciu.
Chcę w związku z tym dokonać sprostowania co do właściwej roli Komisji w budowie drogi M3.
W dniu 29 czerwca 2007 r. Komisja przesłała uzasadnioną opinię do rządu Irlandii, żądając wyjaśnienia, dlaczego Rząd Irlandii nie przeprowadził drugiej analizy wpływu inwestycji, po dokonaniu w marcu ub. r. odkrycia archeologicznego w Lismullen.
Rząd Irlandii będzie bronił swojego stanowiska, ponieważ działał wyłącznie po dostarczeniu mu niezależnego sprawozdania dyrektora Muzeum Narodowego Irlandii.
W sprawozdaniu tym zaleca się odkopanie stanowiska archeologicznego w Lismullen, a dane zachować w archiwum.
Ten proponowany plan działania poparł Naczelny Archeolog Irlandii.
Jednakże fakt, że Komisja przesyła uzasadnioną opinię do rządu Irlandii, nie oznacza, jak podały media, że UE nałoży na Irlandię setki milionów euro grzywny lub że należy wstrzymać rozpoczętą już budowę tej drogi, ani też, że przeciwko Irlandii zostanie wszczęte postępowanie sądowe.
Wiem, że jest to kwestia budząca emocje, lecz rola Unii Europejskiej w tej kwestii musi być rozpatrywana w pewnej konkretnej perspektywie.
w imieniu Grupy Verts/ALE. - (DE) Panie przewodniczący, panie komisarzu, panie i panowie! Jako posłanka Partii Zielonych, oczywiście popieram każde udoskonalenie w dziedzinie logistyki, ponieważ to może pomóc zmniejszyć szkody dla środowiska.
Muszę jednak dodać od razu, że istnieje kilka obszarów, gdzie Unia Europejska rzeczywiście może coś zrobić w tej mierze.
Zawsze istnieją niedociągnięcia natury logistycznej na obszarach, gdzie nie funkcjonuje łączenie różnych form transportu; jest szczególnie bolesne, gdy nie można korzystać z kolei, bo połączenia logistyczne są trudne, biurokratyczne, nie istnieją lub są słabo rozwinięte.
Nawet w przypadkach, gdzie wiele środków transportu przemieszcza się bez ładunku, okazuje się, że dzieje się tak z powodu braków logistycznych lub po prostu nie opłaca się używać taboru kolejowego w sposób efektywny i celowy.
To są kluczowe kwestie i z pewnością wspomniano o nich w dokumentacji.
Jednocześnie wykorzystało je także wielu lobbystów.
W mojej opinii poprawa infrastruktury nie obejmuje jeszcze dziedziny logistyki; nadal widzimy puste kontenery, nawet na bardzo dobrych drogach lub kolei, co nie pomaga nam wcale.
W szczególności sprzeciwiam się temu, by tego dossier użyto jako instrumentu propagandowego w związku z sześćdziesięciotonowymi pojazdami ciężarowymi.
Już i tak cierpimy z powodu tego, że tabor kolejowy jest słabo wykorzystywany.
Niemniej z punktu widzenia interesu gospodarczego - w szczególności przemysłu drzewnego, przynajmniej w przeszłości - pożądane jest wprowadzenie sześćdziesięciotonowych ciężarówek, co niezaprzeczalnie negatywnie wpłynie na utrzymanie dróg.
Poza tym musimy wszyscy zdać sobie sprawę z tego, że drogi będą musiały być naprawiane o wiele częściej, jeśli na osie nałożymy większy ciężar, nawet jeśli większy ciężar naciska na nawierzchnię asfaltową.
Oto dlaczego w tej dziedzinie nie możemy mówić o poprawie środowiskowej lub ekonomicznej, bo koniec końców to także w dużym stopniu zakłóca konkurencję z transportem kolejowym.
Panie przewodniczący! Obecnie drogami przewozi się o wiele więcej towarów, niż jest to korzystne dla jakości naszego powietrza, poziomu hałasu, bezpieczeństwa i ilości przestrzeni, jakiej potrzebujemy.
Rozmiar tych operacji transportowych ciągle się zwiększa, zwłaszcza, że z biegiem lat stały się one stosunkowo tańsze.
Spółki organizują coraz więcej niepotrzebnych projektów transportowych, a dzieje się to z dwóch powodów: pozyskiwanie surowców, istnienie różnych poziomów dotyczących ich przetwarzania oraz sprzedaż produktów końcowych - wszystko to odbywa się w różnych lokalizacjach, co generuje mnóstwo niepotrzebnych operacji transportowych pomiędzy tymi lokalizacjami.
Pomimo utworzenia głównych portów i innych wielkich ośrodków dystrybucji, towary nadal podróżują dalej niż jest to konieczne.
W krajach o niskim stopniu zaludnienia, gdzie jest mało linii kolejowych lub zupełnie ich brakuje, w szczególności w Ameryce i Australii, rozwinął się z powodzeniem transport drogowy, tzw. pociągi drogowe.
Dzięki nim koszt transportu drogowego utrzymuje się na niskim poziomie, lecz dla wszystkich innych powodują one o wiele problemów, których można by było uniknąć.
Nie wolno nam wpuścić tych ciężkich pojazdów do Europy.
Należy ograniczyć transport towarów, a naprawdę niezbędny transport powinien, o ile to możliwe, odbywać się koleją lub drogą wodną.
Panie przewodniczący! Znaczenie logistyki w naszym społeczeństwie jest dobrze znane.
Każdy podmiot działający w tym sektorze ma obowiązek zapewnić płynność działań logistycznych.
Władze publiczne starają się sprawić, by ramy działania były jak najbardziej korzystne dla biznesu i przemysłu, aby jak najskuteczniej zaspokoić popyt na rynku.
Cieszę się, że sprawozdawczyni wspomina o tym i podkreśla różne obszary wymagające uwzględnienia.
Wiele powodów do dyskusji w momencie, gdy omawialiśmy to sprawozdanie, dała kwestia tych długich pojazdów towarowych, tzw. pociągów drogowych.
Choć praktyczne testy na poziomie krajowym dały całkiem pozytywne rezultaty, opinie na temat tych pojazdów są rozbieżne.
Dla mnie kompromis jest dobrym punktem wyjścia do dalszej debaty.
Z radością oczekuję wkładu Komisji Europejskiej w tę debatę, zarówno w postaci planu działania na rzecz logistyki transportu towarowego, jak i analizy ciężaru i rozmiarów pojazdów.
Analiza zostanie zlecona niebawem, a jej wyniki zostaną opublikowane latem przyszłego roku.
Podsumowując krótko, składam wyrazy uznania posłance Ayali Sender za jej sprawozdanie i mam nadzieję, że obrany przez nas kurs zostanie utrzymany także w późniejszym okresie tego roku.
w imieniu Grupy ITS. - (DE) Panie przewodniczący! Przez całe lata globalizacja spowodowała wzrost kosztów transportu towarowego; ponadto Unia rozszerzyła się na wschód - wraz z błędnie skierowaną polityką pomocową UE.
W rezultacie miliony pojazdów, od prywatnych pojazdów po sześćdziesięciotonowe ciężarówki, codziennie transportują ładunki, a efekty uboczne tego działania, w postaci zatorów drogowych, hałasu, zanieczyszczenia środowiska i powietrza, rosną.
Koncentracja na transporcie drogowym bez wątpienia pogłębi istniejące problemy w gęsto zaludnionych obszarach i na głównych szlakach transportowych.
Pojazdy ciężarowe o wiele częściej uczestniczą w wypadkach niż inne formy transportu, a surowe ogólnoeuropejskie rozporządzenia dotyczące okresów postoju nie pomogą zbyt wiele.
Bruksela nie traktuje poważnie także ochrony zdrowia publicznego, bo nie ma innego wytłumaczenia dla braku transpozycji Konwencji Alpejskiej.
W rzeczy samej UE mówiła o tych kwestiach wiele lat temu, opracowując plany działania i wzywając do przeniesienia transportu z dróg na tory.
Jednak nie zdołała ona osiągnąć żadnych konkretnych rezultatów.
Jeśli chodzi o sieci transeuropejskie, nie możemy ciągle zamykać oczu na rzeczywistość, i zaniedbane drogi wiejskie będą musiały się w końcu stać atrakcyjnie pod względem ekonomicznym.
(DE) Panie przewodniczący, panie wiceprzewodniczący Komisji, panie i panowie! Pozwolę sobie zaznaczyć, że Komisja sama stwierdziła, że logistyka to kwestia samego przemysłu.
Wierzę, że to jest właściwe rozwiązanie.
Mam więc nadzieję, że gdy Komisja zaprezentuje swój plan działania, podzieli go na środki, jakie możemy podjąć jako Wspólnota, środki, jakie mogą podejmować państwa członkowskie i środki, które powinien podjąć sam przemysł.
Oczywiście musimy ograniczyć biurokrację, która nadal stanowi przeszkodę w portach, gdzie wypełnia się różne formularze, podczas gdy pojazdy ciężarowe mogą po prostu przejechać sobie przez całą Unię Europejską.
Musimy naprawdę ograniczyć biurokrację rządową i promować nowoczesną infrastrukturę oraz systemy transportowe.
Jednakże nie popełnijmy błędu.
Logistyka to kwestia dla samego przemysłu, dlatego nie powinniśmy brać na siebie ciężaru, którego po prostu nie jesteśmy w stanie unieść.
Jeśli chodzi o wielkie ciężarówki - być może lepiej byłoby powiedzieć sześćdziesięciotonowe ciężarówki niż dwudziestopięciometrowe pojazdy ciężarowe, bo są różne kategorie - w tej chwili moja Grupa jest definitywnie przeciwko zezwoleniu na ich ogólne użycie w transporcie.
Jak by nie było, w większość elementów infrastruktury UE, takie jak mosty, skrzyżowania i ronda, są z pewnością nieprzystosowane do tak długich lub ciężkich pojazdów.
Ministerstwa Skarbu nie zagwarantują pieniędzy na wzmocnienie mostów lub przebudowę rond.
Mając na uwadze tę sytuację w transporcie, wielkie ciężarówki powodują znaczne problemy, jeśli chodzi o bezpieczeństwo transportu.
Wyobraźmy sobie jedną taką ciężarówkę, gdy ma skręcić na drodze w małej wiosce, jej kierowca źle ocenia zakręt i próbuje cofać!
W związku z tym myślę, że powinniśmy postępować zgodnie ze sprawdzoną w przeszłości zasadą.
Powinniśmy zezwolić na nie w Finlandii i Szwecji, gdzie są wielkie otwarte przestrzenie do transportu drewna.
W tym względzie propozycja Komisji Transportu i Turystyki jest sensowna.
Mówi się w niej, że powinniśmy zezwolić na używanie tych ciężkich pojazdów w państwach członkowskich, ale tylko przy określeniu bardzo surowych warunków, jeśli możemy pokazać Komisji, że istnieje wymagane bezpieczeństwo transportowe i potrzebna infrastruktura transportowa.
Oznacza to, że powinniśmy sprawdzić te warunki w każdym przypadku i w przypadku każdego jednego państwa członkowskiego.
(RO) Panie komisarzu! Państwa członkowskie muszą zapewnić korzystne warunki dla rozwoju logistyki transportu towarowego i usunąć związane z nim bariery.
Zarówno dla przewoźników, jak i dla klientów jest niezmiernie ważne, by towary przyjeżdżały o czasie i na określonych warunkach.
Do 2020 r. przewiduje się 50% wzrost transportu towarów.
Logistyka transportu towarowego stanowi 13% PKB Unii i 10-15% ostatecznych kosztów produktu to koszty logistyki transportowej.
Oto dlaczego państwa członkowskie powinny ułatwiać transport towarów, a przepisy i kontrole powinny być przeprowadzane na podstawie wspólnotowych norm, bez wprowadzania barier do wolnego przepływu towarów.
Normy te powinny być przekazywane priorytetowo dla wszystkich odpowiednich przewoźników, aby mogli oni przestrzegać uregulowań i zobowiązań umownych...
(Przewodniczący wyłączył mikrofon)
Unia Europejska musi stosować środki transportu bardziej przyjazne dla środowiska.
Nie jest zbiegiem okoliczności, że 70% priorytetowych projektów dotyczących rozwoju europejskich sieci transportowych jest poświęconych transportowi kolejowemu i wodnemu.
Niestety państwa członkowskie w niewielkim stopniu korzystają z programu Marco Polo stworzonym z myślą o przenoszeniu większych ładunków ze szlaków drogowych na morskie szlaki transportowe.
Śródlądowy szlak żeglugowy, jaki tworzy Kanał Ren-Men oraz Dunaj, skraca dystans między Europą Północno-Zachodnią a Europą Południowo-Wschodnią o 4 000 km.
Ponadto od 2007 r. Unia Europejska ma dostęp do Morza Czarnego.
Dla celów logistyki transportu towarowego inteligentne systemy transportowe oraz zastosowanie technologii staje się niezbędne.
Jednakże transport towarów wymaga dobrej infrastruktury transportu i dlatego mamy nadzieję, że budżety przeznaczone na wspólnotowe i krajowe projekty transportowe staną się w przyszłości priorytetem.
Myślę, że to sprawozdanie jest niezwykle ważne dla ekonomicznego rozwoju Unii Europejskiej.
Państwa członkowskie powinny robić więcej dla logistyki transportu towarów.
Gratulacje dla sprawozdawczyni.
(ES) Panie przewodniczący, panie komisarzu! Jestem jedną z tych osób, które wierzą, że postęp i dobrobyt są niemożliwe bez ustalenia ambitnych celów, ale wierzę także, że my, mieszkańcy Wspólnoty i Unii Europejskiej, zbyt często fundujemy sobie górnolotne i nierealistyczne porozumienia i cele.
Tak stało się moim zdaniem w 2000 r. z kwestią strategii lizbońskiej, która miała uczynić nas najbardziej konkurencyjną i dynamiczną gospodarką świata do 2010 r., lub w 1994 r. w przypadku porozumień z Essen w sprawie sieci transeuropejskich, z których większość nadal oczekuje na finalizację.
W marcu bieżącego roku Rada Unii Europejskiej określiła cel 20% redukcji emisji gazów cieplarnianych i spożycia energii, podczas gdy w rzeczywistości okazało się, że nie jesteśmy w stanie osiągnąć nawet znacznie skromniejszych celów, do osiągnięcia których zobowiązaliśmy się w Kyoto.
Obecnie debatujemy nad logistyką transportu towarowego w Europie jako kluczem do zrównoważonej mobilności, naczelnego elementu naszego wzrostu i rozwoju; i mając na względzie znaczący wzrost transportu towarowego, przewidziany do 2020 r., logistyka jawi się jako coś, czego nie możemy zignorować, bo jest to narzędzie niezbędne do zwiększenia dostępności, efektywności i bezpieczeństwa transportu towarowego oraz jego zrównoważenia.
Jednocześnie należy skorygować powtarzające się niedociągnięcia, takie jak zatory na drodze transeuropejskiej na Przełęczy Biriatu w Kraju Basków, czy inne aspekty niedociągnięć, takie jak brak korytarzy przeznaczonych do transportu kolejowego towarów (korytarze te nie muszą zapewniać dużych szybkości, by były konkurencyjne), słaba interoperacyjność kolei czy też brak efektywnego systemu przeładunkowego.
Musimy umożliwić stosowanie inteligentnych systemów transportu i zastosować potencjał, jaki oferuje nam Internet w zakresie zarządzania transportem towarów poprzez standaryzację ciężaru, wymiarów i reguł rządzących przewożonym towarem, zredukować biurokrację i ustanowić punkty kompleksowej obsługi.
Musimy promować komodalność różnych form transportu, nie zapominając autostrad morskich i szlaków żeglugi śródlądowej; a co najważniejsze, musimy wliczyć realne koszty, w tym koszty środowiskowe, do ceny użycia.
Wszystkiego tego nie można osiągnąć za pomocą redukcji funduszy państw członkowskich na rzecz Wspólnoty.
(DA) Panie przewodniczący! Polityka transportowa UE zboczyła z kursu.
Mówiąc szerzej, nie robi się nic w celu rozwiązania kluczowych problemów: zmiany klimatu, zatorów na drogach i wypadków.
Jak gdybyśmy się uodpornili na zatory drogowe i wypadki - ale nie możemy z zadowoleniem uodparniać się na zmiany klimatu.
Musimy działać teraz.
A jednak za każdym razem zwycięża myślenie tradycyjne, nawet w tym skądinąd wspaniałym sprawozdaniu, które obejmuje absurdalny wniosek o zezwolenie na stosowanie w UE sześćdziesięciotonowych pojazdów ciężarowych.
Co by się stało, gdybyśmy zezwolili na użycie tych kolosów ważących do 60 ton?
Czy mielibyśmy mniej ciężarówek?
Oczywiście, że nie.
Zysk ze zwiększenia rozmiarów ciężarówek zostałby zniwelowany przez wzrost tonażu transportu.
Takie są prawa przyrody; tak się dzieje, gdy transport staje się tańszy.
Nasze drogi zaroją się od tych mobilnych magazynów i nie pomoże żaden "inteligentny” system zarządzania ruchem czy inny podobny trik.
Będzie tak, jak z zaklejaniem małymi plasterkami otwierającej się rany, która będzie się stale powiększać, jeśli nie zmienimy obecnej polityki transportowej.
Panie i panowie! Wzywam was wszystkich do głosowania przeciwko szcześćdziesięciotonowym ciężarówkom, o których mowa w ust.
21. Nie możemy pozwolić, by tak ciężkie pojazdy jeździły po Europie.
Transport z wykorzystaniem ciężarówek nie może być jeszcze tańszy.
Jak wspomniano wcześniej, to podważałoby konkurencyjność morskich i kolejowych szlaków transportowych: czyli właśnie tych rodzajów transportu, które należy wzmocnić, jeśli chcemy kiedykolwiek być świadkami zrównoważonego transportu towarów w Europie.
(RO) Panie przewodniczący! To sprawozdanie jest mile widziane, bo logistyka jest kluczem do rozwoju ekonomicznego, a transport i mobilność to siła napędowa zrównoważonego rozwoju, który musi odpowiedzieć na wyzwania obecnej ery, tj. potrzebę odciążenia ruchu drogowego i walkę ze zmianami klimatu.
W obliczu potrzeby zrównoważonego rozwoju gospodarczego i potrzeby ograniczenia zanieczyszczeń, logistyka, planowanie, wymiana najlepszych praktyk oraz sprawna współpraca pomiędzy wszystkimi uczestnikami systemu - władzami, producentami, przewoźnikami, beneficjentami - to jedyne możliwe rozwiązania.
Obecnie zarówno przewoźnicy, jak i beneficjenci preferują dużą szybkość transportu drogowego i powietrznego.
Niestety, ekstremalne upały tego lata spowodowały wprowadzenie ograniczeń w ruchu pojazdów ciężarowych w pewnych regionach, jak Rumunia, a więc w transporcie drogowym towarów nastąpiły trudności i zanotowano straty finansowe.
W tych okolicznościach transport kolejowy, a przede wszystkim śródlądowe szlaki żeglugowe oraz krótkie szlaki morskie, jak również komodalność, mają bez wątpienia korzystny wpływ na zmniejszenie presji na infrastrukturę drogową.
Należy koniecznie od nowa rozpocząć dyskusję o współfinansowaniu transeuropejskich sieci transportowych ponieważ, aby zrealizować te wielkie inwestycje w europejską infrastrukturę, fundusze krajowe, bez względu na ich znaczenie i szczytny cel, nie wystarczą, zwłaszcza w przypadku nowych państw członkowskich.
Komisja musi to uwzględnić i przeznaczyć więcej pieniędzy na ten cel od 2008 r.
Ja skupiłbym się na znaczeniu zalecenia posłanki sprawozdawczyni dla państw członkowskich, aby opracować krajowe plany działania na rzecz logistyki transportu towarowego, wraz z ogólnoeuropejskim planem działania.
W ramach tych planów krajowych, główne znaczenie należy przypisać transportowi przez granicę pomiędzy UE a państwami trzecimi oraz bezpieczeństwu ładunków.
Plany te mogą wnieść wkład w usprawnienie zarządzania priorytetami i absorpcji wsparcia z Funduszu Strukturalnego i Spójności, którego celem jest polepszenie i poszerzenie infrastruktury transportowej, oraz osiągnięcie lepszej współpracy między sieciami TEN i projektami Marco Polo na poziomie transgranicznym.
Panie Przewodniczący! Niech mi wolno będzie stwierdzić: to jest dobre sprawozdanie, gratuluję ci, Inés.
Chciałem podnieść dwie konkretne sprawy: po pierwsze, chciałbym również okazać zadowolenie wyrażane przez panią sprawozdawczynię w zakresie zamiaru zbadania przez Komisję Europejską możliwości ustanowienia jednego dokumentu przewozowego dla wszystkich środków transportu.
Jest to bardzo ciekawa zapowiedź, która może wesprzeć interoperacyjność, może promować multimodalność, nie wymaga nakładów inwestycyjnych, może nas bardzo mocno zintegrować.
Drugi punkt, który uważam też za szczególnie istotny, to ustanowienie systemu kształcenia i dokształcania w zakresie transportu i logistyki tak, by stworzyć wspólny system uznawania kompetencji zawodowych; chodzi o punkt 17.
Zdecydowanie chciałbym poprzeć tę koncepcję z powodów wyrażonych powyżej.
I trzecia sprawa, którą chciałbym poruszyć, to obszar Schengen, a dokładniej przyjrzenie się w jaki sposób nowe państwa członkowskie będą wprowadzać w życie jego zasady.
(FR) Panie przewodniczący!
Także chciałabym podziękować posłance Ayali Sender za jej bardzo udane sprawozdanie. W chwili, gdy parlament omawia ten temat, przygotowała ona sprawozdanie z własnej inicjatywy, na temat logistyki transportu drogowego w Europie, poruszając bardzo istotny temat dla naszych obywateli, jak już często wspominano.
Ponieważ mam mało czasu, poruszę dwa główne punkty.
Po pierwsze, teraz bardziej niż kiedykolwiek najważniejsze jest uwzględnienie logiki w naszej ogólnej strategii transportu towarów i musimy zwrócić szczególna uwagę na logistykę na terenach miejskich i problemy logistyczne w miastach.
Po drugie, i tutaj przemawiam w imieniu Komisji Budżetu, inwestycje Unii Europejskiej muszą obejmować finansowanie infrastruktury logistycznej.
Wiemy, jakie było nasze niezadowolenie z kwot przeznaczonych na RTE-T, dlatego liczę na wsparcie Komisarza w zapewnieniu, że państwa członkowskie poczynią większy wkład - a przynajmniej, aby je przekonać - podczas renegocjacji perspektyw finansowych.
Na koniec chciałabym zwrócić uwagę na opinie wyrażone na temat ciężarówek ważących ponad 60 ton, jeżdżących po drogach europejskich.
Podobnie jak wielu moich kolegów, wskazałam dzisiaj, że nie jest to zgodne z europejskimi celami bezpieczeństwa i ochrony środowiska lub zrównoważonego rozwoju.
(NL) Panie przewodniczący, panie komisarzu! Procesy logistyczne leżą głównie w gestii sektora przemysłu i transportu, i moim zdaniem tak powinno zostać.
Zagadnienia te stanowią często temat porządku obrad w Europie, a także na świecie i z tego powodu serdecznie witamy wniosek Komisji.
Wysiłek należy jednak skoncentrować na zapewnieniu lepszych ram prawnych w sektorze transportu i zmniejszeniu przeszkód, raczej niż na tworzeniu jeszcze większej liczby europejskich przepisów i zakazów.
Przepisy trzeba uporządkować.
Jestem zadowolona, że w tym względzie znacznie uprościliśmy sprawozdanie posłanki sprawozdawczyni.
Pozwolą państwo, że dodam jeszcze parę słów o przeszkodach dla logistyki.
W ubiegłym roku w tej Izbie debatowaliśmy nad sprawozdaniem Naiades.
W tej kwestii popieramy całkowicie Komisję, bo istnieje wiele także przeszkód dla żeglugi transportowej śródlądowej i mam nadzieję, że Komisja nie będzie tracić czasu na to, by przedłożyć pierwsze wnioski parlamentowi.
Inną przeszkodą dla logistyki jest ograniczenie dotyczące wspomnianych sześćdziesięciotonowych ciężarówek.
Popieram kompromis, tj. decyzja w tej sprawie powinna należeć do państw członkowskich, ale zdaję sobie też sprawę, że istnieje wiele mitów, żeby nie powiedzieć - megamitów, na ten temat. Panie komisarzu!
Wydano polecenie przeprowadzenia analizy.
Z całą mocą wzywam Komisję do przestudiowania faktów i do przestudiowania szlaków międzynarodowych.
Zgadzam się z panem posłem Jarzembowskim, że nie wolno nam wpuścić tych kolosów do naszych miast i wsi.
Jednak na szlakach dalekobieżnych, gdzie nie ma alternatywy, owszem.
Tak więc proszę przyjrzeć się faktom.
Czekam z zainteresowaniem na wioski.
(HU) Chciałabym podziękować posłance Ayali Sender za wspaniałe sprawozdanie.
Przygotowała wyczerpujący materiał obejmujący wszystkie dziedziny, który pomoże w sporządzeniu planu działań Komisji.
To inwestycja w przyszłość europejskiej gospodarki, w skuteczną i terminową logistykę transportu towarów w całej Unii Europejskiej.
Istnienie tego systemu przyczyni się do zrównoważonego rozwoju gospodarczego, poprawy konkurencyjności i rozwoju regionalnego.
Jednakże, aby osiągnąć ten cel, potrzebujemy wysokiej jakości, bardziej punktualnych, skutecznych i bezpiecznych rozwiązań logistycznych, a co najważniejsze, harmonizacji metod transportu tak, by móc w pełni wykorzystać możliwości, jakie daje nam każda konkretna forma transportu.
To wymaga utworzenia właściwych warunków technicznych, praktycznych i ekonomicznych.
Potrzebne są oceny działania polegające na zunifikowanej strategii rozwoju logistyki.
Ważne jest oddzielenie roli państwa i sektora prywatnego.
Skuteczna logistyka jest kluczem do mobilności zgodnej z zasadami zrównoważonego rozwoju.
Dojrzałe rozwiązania z zakresu logistyki przyczyniają się do optymalizacji transportu ładunków, a więc warto przyjrzeć się możliwościom związanym ze wsparciem badań i rozwoju logistyki.
(PT) Mamy nadzieję, że ten projekt sprawozdania, którego gratuluję sprawozdawczyni, przyczyni się do opracowania strategicznych ram logistyki transportu towarów w Unii Europejskiej.
Uważamy, że logistyka jest podstawowym narzędziem efektywnego planowania i wdrażania zbilansowanego i zrównoważonego użycia różnych środków transportu.
Logistyka jest jądrem procesu racjonalizacji prowadzonym w celu osiągnięcia najbardziej konkurencyjnych i zrównoważonych poziomów w przyszłości.
Mimo korzyści, jakie niosą ze sobą nowoczesne systemy logistyki w obszarach efektywności ekonomicznej i konkurencyjności, optymalnego użycia zasobów, tworzenia nowych miejsc pracy, ochrony środowiska i poprawy bezpieczeństwa i ochrony, uznajemy, że nadal istnieją problemy do rozwiązania, z których jednym z najbardziej oczywistych jest chroniczne niedofinansowanie sieci trans-europejskich, w tym rozwoju logistyki transportu towarów.
W związku z tym podstawowym zadaniem jest zbadanie alternatywnych źródeł finansowania poprzez inicjatywy publiczno-prywatne, EBI, Fundusze Strukturalne itp.
Inną aktualną kwestią podniesioną w sprawozdaniu jest potrzeba, by wcześniej wspomniany plan działania Komisji obejmował środki do walki z przestępczością zorganizowaną w międzynarodowym transporcie towarów i zapewniał właściwe bezpieczeństwo transportu tych towarów przed kradzieżą, rozbojem i porwaniami.
Obowiązkiem władz publicznych jest uregulowanie tych i innych spraw oraz ułatwienie transportu towarów za pomocą różnych środków transportu, co jest koniecznością w działalności gospodarczej.
Środki takie, jak zintegrowana obsługa administracyjna i ograniczenie biurokracji, redukują koszty i torują drogę ku mocniejszej i bardziej konkurencyjnej gospodarce w tym sektorze.
Mając na względzie szybkie tempo wzrostu transportu towarowego, jakiego oczekujemy, przyszła rola logistyki będzie podstawą do osiągnięcia efektywnego, zrównoważonego, ogólnodostępnego i bezpiecznego systemu transportu.
W tym zakresie jesteśmy pewni, że logistyka będzie stanowić coraz większy wkład w osiągnięcie celów strategii lizbońskiej.
(ES) Panie przewodniczący, panie komisarzu! Efektywna logistyka transportu towarów jest podstawą dla spójności terytorialnej.
Tego zdania jest posłanka Sender, której pragnę pogratulować wyczerpującego i trafnego sprawozdania.
W świetle tego chciałabym poprosić Komisję o zwrócenie specjalnej uwagi na specyficzne problemy, z jakim borykają się terytoria wyspiarskie, dla których szczególnie ważny jest transport drogą morską.
Uproszczenie procedur i rozwiązanie problemów portów państw wyspiarskich, takich jak nadmierne koszty spowodowane ograniczeniem rynku lub skomplikowana postać nowej infrastruktury sieci transeuropejskich oraz funduszy strukturalnych i spójności, to środki, które przyczyniłyby się do poprawy rozwoju gospodarczego i konkurencyjności wysp.
Chciałabym zakończyć, prosząc Komisję o zwrócenie specjalnej uwagi na potrzeby państw wyspiarskich w opracowywaniu planu działania dotyczącego logistyki transportu.
(DE) Panie przewodniczący! Dzisiejsza polityka transportowa stawia sobie za cel zastosowanie większej ilości oprogramowania transportowego, tj. większej liczby inteligentnych rozwiązań dla poprawy efektywności, ale także służenie interesom ochrony środowiska i ochrony zdrowia.
Nie będziemy zajmować się szczegółowymi powodami tej zmiany, choć z pewnością ma ona wiele wspólnego z faktem, że nie mamy pieniędzy na nowe, wielkie projekty infrastrukturalne. Spójrzmy np. na raczej skromne fundusze przeznaczane na rozwój sieci transeuropejskiej itp.
W tych okolicznościach najważniejsze jest zapewnienie, by nowe wyposażenie nie wchodziło do użytku w sposób nieoficjalny na szlakach transportowych Austrii i Europy.
Ja, jak i inni, odnoszę się tu do sześćdziesięciotonowych ciężarówek, czy jak tam je nazywamy.
W każdym razie nie można ich umieścić w infrastrukturze, która nie jest do nich przystosowana; mogłyby to być dobrym rozwiązaniem na terenach równinnych, gdzie ruch jest mały, ale są one zupełnie nieprzystosowane do terenów górskich i obszarów gęsto zabudowanych.
Austria w szczególności nie korzysta z tak dużych ciężarówek.
W ciągu ostatnich kilku miesięcy dowiadywaliśmy się, co one oznaczają w kontekście budowy mostów i ciężaru, jaki mogą unieść.
Nie jest naszym celem pakowanie się w nowe problemy.
To nie jest także w interesie polityki transportowej, a szczególnie nie jest to w interesie polityki ochrony zdrowia i ochrony środowiska.
Jeśli nie możemy pozyskać żadnych dodatkowych funduszy europejskich na opłatę kosztów zewnętrznych istniejącej infrastruktury, powinniśmy zostawić wszystko tak, jak jest, a w tym konkretnym przypadku zostawić sześćdziesięciotonowe ciężarówki w północnej Finlandii.
Wiceprzewodniczący Komisji. - (FR) Panie przewodniczący, panie i panowie! Dziękuję za przyłączenie się do sprawozdawczyni i podkreślenie znaczenia logistyki, nie tylko z ekonomicznego punktu widzenia, ale także z punktu widzenia społeczeństwa i środowiska.
Myślę, że każdy już zgodził się z tym, że logistyka powinna się rozwijać być skuteczniejsza i bardziej przyjazna dla środowiska.
To bardzo jasno wynika ze sprawozdania posłanki Ayali Sender, której chciałbym pogratulować.
Wiele pomysłów wyrażonych tu dziś, których słuchałem bardzo uważnie, znajdzie się w planie działań na rzecz logistyki, który zostanie opublikowany pod koniec października.
Ponieważ naprawdę nie mam czasu na udzielenie długich odpowiedzi, odniosę się tylko do przepisów dotyczących wielkości ciężarówek.
Jest to z pewnością jedna z najbardziej kontrowersyjnych kwestii i nie będziemy mogli przeanalizować jej dziś w całości.
Po prostu podzielę się kilkoma swoimi komentarzami.
Faktem jest, choć mamy nadzieję na większą zmianę w przyszłości, że obecnie większość towarów przewożonych jest ciężarówkami.
Musimy zbadać wszelkie środki, które mogłyby poprawić efektywność środka transportu i ograniczyć jego wpływ na środowisko.
Ocena powinna także obejmować przepisy dotyczące wielkości ciężarówek, tj. dyrektywę 96/53.
Myślę, że wszelkie poprawki należy dobrze przemyśleć, ponieważ mogą one nieść ze sobą skomplikowane reperkusje.
Musimy zbadać skutki dopuszczenia do transportu szerszych lub cięższych ciężarówek dla infrastruktury, bezpieczeństwa, środowiska systemu spedycyjnego i przewoźników, oraz dla konkurencyjności między środkami transportu.
Jak już powiedziałem, sądzę, że powinniśmy bardzo uważnie rozpatrzyć te kwestie.
Moje służby rozpoczną więc badanie w celu oceny doświadczeń.
Na podstawie tych rezultatów będziemy mogli dyskutować wszystkie niuanse tej bardzo ważnej kwestii, której nie należy lekceważyć.
To mój pierwszy punkt i skończę bardzo szybko, dużo szybciej niż bym chciał, ale cieszę się, że Parlament posiada swój harmonogram.
Druga ważna kwestia w pracach nad logistyką to infrastruktura.
Jeden z przedmówcą odniósł się już do finansowania infrastruktury.
Chciałbym zwrócić uwagę na nowy program Marco Polo II, który umożliwi nam finansowanie rozwiązań logistycznych sprzyjających zamianie form transportu lub redukcji natężenia ruchu drogowego.
I wreszcie szkolenia.
Ostatni mówca, pan poseł Rack, powiedział, że należy rozwinąć nową kulturę.
Oto właśnie chodzi i zawsze wracamy do kwestii kobiet i mężczyzn pracujących w transporcie, którzy potrzebują opanować cały szereg nowych umiejętności, jeśli transport ma rzeczywiście stać się efektywniejszy, a mobilność bardziej zrównoważona, innymi słowy bardziej przyjazna środowisku.
Dziękuję bardzo wszystkim posłom. Z pewnością zrobię użytek z tego sprawozdania i przeprowadzonej nad nim dyskusji.
Debata została zamknięta.
Głosowanie odbędzie się jutro.
Jednolita europejska przestrzeń powietrzna (debata)
Następny punkt to pytanie ustne do Komisji w sprawie budowania jednolitej europejskiej przestrzeni powietrznej poprzez funkcjonalne bloki przestrzeni powietrznej wersja ostateczna) zgłoszone przez Paolo Costę, w imieniu Komisji Transportu i Turystyki - B6-0135/2007).
autor. - (FR) Panie przewodniczący! Muszę najpierw oddać SESAR'owi, co SESARskie, i zabrać głos w imieniu innego posła, Paolo Costy, który jest właściwie autorem tego pisemnego zapytania i poprosił mnie o to, abym w pod jego nieobecność je przedstawił.
To jest pytanie ustne skierowane do Komisji, związane z debatą w sprawie utworzenia funkcjonalnych bloków przestrzeni powietrznej dla celów budowy jednolitej europejskiej przestrzeni powietrznej, innymi słowy, intencji Komisji dotyczących wdrożenia czy też postępów w dotychczasowym wdrażaniu pakietu tekstów, które były przedmiotem procedury pojednawczej w grudniu 2003, pakietu jednolitej europejskiej przestrzeni powietrznej”.
Jeden z nich stanowił o utworzeniu funkcjonalnych bloków przestrzeni powietrznej, innymi słowy szlaków powietrznych na różnych poziomach przestrzeni powietrznej, w celu optymalizacji zużycia paliw, ograniczenia emisji gazów cieplarnianych i, o ile to możliwe, zmniejszenia tłoku na najbardziej zatłoczonych lotniskach, nie zapominając o możliwości zmniejszenia kosztów transportu powietrznego.
Jest to szczególnie delikatna kwestia, do której państwa członkowskie mają zastrzeżenia, bo zawsze podkreślały suwerenność swojej przestrzeni powietrznej.
Tak jest w istocie, jeśli chodzi o państwa członkowskie - a ja znam takie, które jest mi drogie, moje własne państwo - które posiadają znaczne siły wojskowe i militarne bloki przestrzeni powietrznej zarezerwowane naprawdę uznaniowo.
Pan poseł Costa obawia się, podobnie jak my, że nie poczyniono żadnych postępów, z jego punktu widzenia, w sporządzaniu tekstu dotyczącego utworzenia bloków przestrzeni powietrznej, jednego z czterech dokumentów dotyczących jednolitej przestrzeni powietrznej. co spotkało się z silnym sprzeciwem państw członkowskich.
Poseł Costa kieruje więc to pytanie do Komisji.
Komisja właśnie sporządziła komunikat wyjaśniający, że koszty nieposiadania funkcjonalnych bloków przestrzeni powietrznej potrzebnych do budowania jednolitej europejskiej przestrzeni powietrznej wynoszą około 1 miliarda euro.
Poseł Costa stawia pierwsze pytanie: czy Komisja jest usatysfakcjonowana tą sytuacją i czy wierzy, że wprowadzenie rozporządzenia (WE) Nr 551/2004 w sprawie organizacji przestrzeni powietrznej przebiega w sposób zadowalający?
Jak Komisja wytłumaczy fakt, że żaden z funkcjonalnych bloków przestrzeni powietrznej nie działa od momentu wejścia w życie rozporządzenia?
Art. 10 tego rozporządzenia stanowi o rozszerzeniu organizacji przestrzeni powietrznej na niższy poziom i wymaga od Komisji określenia innych kroków, jakie mogłyby być konieczne "w świetle uzyskanego postępu”.
Mając to na uwadze, jakie zmiany zdaniem Komisji powinny być poczynione w obecnej legislacji?
Wreszcie, czy Komisja zgadza się z twierdzeniem, że nie powinna czekać do końca 2008 r. z przedstawieniem wniosku w tej sprawie?
Wreszcie- w pytaniu tym zawiera się więcej niż jedno zapytanie - pan poseł Costa zapytuje, czy Komisja zgadza się, że strategia "oddolna”, w myśl którego inicjatywa tworzenia funkcjonalnych bloków przestrzeni powietrznej jest pozostawiona dla państw członkowskich, nie przyniosło rezultatów i że teraz potrzebne jest bardziej aktywne uczestnictwo Unii Europejskiej?
Myślę i mam nadzieję, że w sposób właściwy oddałem sens pytania skierowanego do Komisji przez pana posła Costę.
Wiceprzewodniczący Komisji. - (FR) Kieruję podziękowanie do pana posła Savary oraz pośrednio do pana posła Costy, ponieważ myślę, że pytanie to zostało bardzo dobrze sformułowane i problem, jaki ono podnosi, jest problemem dużego kalibru.
Celem reformy przeprowadzonej w marcu 2004 r. było zorganizowanie ruchu powietrznego zgodnie z wymogami operacyjnymi, a nie granicami państwowymi.
To kwestia skrócenia lotów i uniknięcia bezproduktywnego latania samolotów w tym samym miejscu.
Odpowiem na każde z postawionych pytań.
Pierwsze dotyczy kosztów zarządzania ruchem powietrznym i związanych reperkusji dla jednolitej przestrzeni powietrznej.
Zarówno pan poseł, jak i poseł Costa wspomnieli przed chwilą kwotę 1 miliarda euro, jeśli jednolita przestrzeń powietrzna nie powstanie. Ja mógłbym dodać, że wg danych Eurocontrol potencjalne oszczędności są nawet większe, bo zaoszczędzono by nawet 3 miliardy euro.
Poza ograniczeniem kosztów lotniczych oszczędności rzędu dwóch miliardów można by było osiągnąć, poprawiając efektywność usług lotniczych.
To prawda, że jak powiedział pan poseł Savary, zakończenie tworzenia jednolitej europejskiej przestrzeni powietrznej nie przebiega wystarczająco szybko, mając na uwadze znaczenie następujących celów: konkurencyjności, zrównoważonego rozwoju, walki ze zmianami klimatycznymi i promocji bezpieczeństwa w przestrzeni powietrznej.
Czy w związku z tym powinniśmy stać bezczynnie z założonymi rękami?
Nie.
Po raz pierwszy przyjęcie podstawowych reguł w sprawie jednolitej przestrzeni powietrznej nadało Wspólnocie prawdziwe uprawnienia w tym obszarze.
Reforma roku 2004 jest wdrożona: oddzielenie regulacji od świadczenia usług, certyfikacja podmiotów (przewoźników) zgodnie z zasadami europejskimi, licencje dla kontrolerów ruchu lotniczego i szereg środków technicznych przyjętych w procedurze komitologii.
Wreszcie, rozpoczęto realizację projektu przemysłowego SESAR, wartościowego dodatku do koncepcji jednolitej przestrzeni powietrznej.
Jednak musimy działać szybciej.
Komisja musi dokonać przeglądu ukończonych zadań.
W grudniu 2006 r. konsultowałem się z grupą specjalistów, którzy w lipcu zaprezentowali mi swoje sprawozdanie dotyczące reform stanowiących imperatyw w tej sprawie.
Jesienią Komisja przedstawi komunikat w oparciu o to sprawozdanie.
Drugie pytanie dotyczy funkcjonalnych bloków przestrzeni powietrznej.
To prawda, że w reformie z 2004 r. Rada optowała za strategią oddolną i udziałem rządów krajowych w tworzeniu bloków.
Szczerze mówiąc, to nie była tak do końca zadowalająca strategia, ponieważ ograniczyła ona możliwości upewnienia się Komisji i instytucji, czy bloki rzeczywiście utworzono i czy prace na poziomie lokalnym nie zostały zawieszone.
Inny aspekt tego problemu jest taki, że niedostateczny nacisk położono na poprawę efektywności ekonomicznej świadczonych usług.
Do połowy 2008 roku zamierzamy wprowadzić strategię opartą na działaniu.
To określiłoby konkretne cele do osiągnięcia przez świadczeniodawców i dostarczyłoby bodźców i mechanizmów interwencji w przypadku niezgodności Wierzę, że strategia oparta na wynikach przyspieszy tworzenie funkcjonalnych bloków, ponieważ są one niezbędne do realizacji konkretnych celów.
Pracujemy nad utworzeniem organu kontrolującego wyniki i stanowiska koordynatora odpowiedzialnego za szybszy postęp projektów.
Osobiście jestem zdania, że koordynator podobny do tego, który obecnie nadzoruje tworzenie sieci transeuropejskich, byłby bardzo przydatny w przyspieszeniu pracy nad funkcjonalnymi blokami,
Oczywiście nie będziemy czekać do 2009 r., aby przyspieszyć tworzenie i poprawić efektywność bloków funkcjonalnych.
Mam nadzieję, że będę mógł przedstawić parlamentowi inicjatywę do połowy 2008 r.
Ogólnie zostało uzgodnione, że bloki mogą funkcjonować poprawnie tylko wówczas, gdy wyższy i niższy poziomy przestrzeni powietrznej będą uważane za nierozdzielne.
Wreszcie, czwarte pytanie, strategia oddolna państw członkowskich, które, trzeba przyznać, w pewnym sensie jest porażką.
W tym przypadku, czy powinniśmy przyjąć zupełnie odwrotną strategię?
Nie jestem pewien.
Myślę, że nadal musimy starać się wykorzystywać jak najlepiej strategię oddolną, ale w celu rozwijania jednolitej przestrzeni powietrznej musimy przejść do drugiego etapu, opartego na wynikach i na mechanizmach.
Musimy współpracować aktywnie z państwami członkowskimi, aby zachęcać je do politycznego zaangażowania i wywierać presję z góry na rozwój funkcjonalnych bloków przestrzeni powietrznej.
Oto dlaczego zapytanie to tak mnie ucieszyło.
Miałem możliwość wyjaśnić główne inicjatywy przez nas podejmowane, które są zgodne z bardzo trafnymi komentarzami posła Savary.
w imieniu Grupy PPE-DE. - (DE) Panie przewodniczący, panie wiceprzewodniczący komisji! Nie mamy żadnych uwaga odnośnie do tego, co Komisja osiągnęła w kwestii poprawy efektywności w przestrzeni powietrznej, ale państwa odpowiedź jest dla nas całkiem jasna.
Odpowiedź ta jest taka, że państwa członkowskie nie odrobiły pracy domowej.
Państwa członkowskie nie spełniły obowiązku nałożonego na nie w 2004 roku na tyle szybko, by utworzyć funkcjonalne bloki przestrzeni powietrznej.
Z drugiej strony skutkuje to kosztem, sięgającym do 3 miliardów euro, a z drugiej strony prowadzi to także do zanieczyszczenia środowiska.
W tej chwili dyskutujemy nad wprowadzeniem handlu emisjami w transporcie powietrznym, mówiąc o 3% emisji z transportu powietrznego.
Jeśli mielibyśmy do dyspozycji rozsądny, szybki i efektywny system zarządzania transportem powietrznym, moglibyśmy zredukować zużycie paliwa do 12%, co znacząco zredukowałoby emisje CO2.
Zwracam się do pana wiceprzewodniczącego, jest pan dżentelmenem, ale powiedzmy sobie jasno: państwa członkowskie nie wypełniają swoich obowiązków jak należy.
Oto dlaczego my - Komisja oraz Parlament - musimy powiedzieć państwom członkowskim, aby teraz cierpliwie czekały.
Trzeba szybko nadrobić tak duże zaległości.
Ale to może nie wystarczyć.
Musimy je także postraszyć zmianą strategii oddolnej na odgórną.
Jeśli państwa członkowskie nie potrafią poczynić postępów w bardzo ważnej kwestii bezpieczeństwa przestrzeni powietrznej, efektywności tej przestrzeni, wpływu transportu powietrznego na klimat, wówczas oczekujemy, że w 2008 roku Komisja nie tylko zaprezentuje sprawozdanie mówiące, że państwa członkowskie dokonują postępów w kwestii tworzenia bloków przestrzeni powietrznej, ale także zagrozi państwom członkowskim.
Komisja w tym względzie może liczyć na naszą pomoc.
Wówczas to my będziemy musieli utworzyć system i bloki przestrzeni powietrznej na poziomie europejskim.
Tego potrzebujemy, aby w krótkim czasie przekonać państwa członkowskie do utworzenia efektywnych, funkcjonalnych bloków przestrzeni powietrznej.
Wiem, jak to jest trudne, ale miłe słowa nigdzie nas nie doprowadzą.
Musimy powoli zacząć machać dużym kijem.
w imieniu Grupy PSE. - Panie przewodniczący! Tak długo juz jestem posłem w tym Parlamencie, że pamiętam sytuację, w której pani komisarz de Palacio pierwsza zaproponowała koncepcję jednolitej europejskiej przestrzeni powietrznej i termin "funkcjonalne bloki przestrzeni powietrznej” wszedł po raz pierwszy do słownika Unii Europejskiej.
A więc po bolesnych narodzinach w 2004 r. nastąpił postęp w postaci rozporządzenia, które sankcjonowało prawnie bloki przestrzeni powietrznej, ale muszę powiedzieć, że od tego czasu postęp jest niezwykle wolny, w szczególności w zakresie poszerzania tych bloków przestrzeni powietrznej, a szczególnie ich niższego poziomu.
Wyrazy uznania dla Komisji za to, że to jej intencją była praca z państwami członkowskimi. Bez wątpienia niektóre państwa członkowskie wykazały mniejszą chęć do realizowania tej polityki w pożądanym przez nas lub przewidzianym tempie, ale z pewnością nastąpił czas na przyspieszenie i na to, by Komisja wystąpiła jak najszybciej z projektem dyrektywy w tej sprawie.
Od 2004 r. nie stworzono nowych bloków przestrzeni powietrznej i, jak usłyszeliśmy od moich przedmówców, koszt fiaska utworzenia jednolitego europejskiej przestrzeni powietrznej szacuje się na 1 miliard euro.
Istniejące ustawodawstwo należy konieczne aktualizować. Podróżujący na co dzień stykają się z przypadkami opóźnień samolotów, z powodu staroświeckich rozwiązań państw członkowskich i tego, co można nazwać brakiem działania ze strony Komisji.
Cierpliwość się wyczerpuje i potrzebne są szybkie działania.
Brak działania nie wchodzi w grę i właśnie dlatego moja grupa będzie wspierać ustne zapytanie pana posła Costy, przedstawione na forum Parlamentu w imieniu Komisji Transportu i Turystyki.
Panie komisarzu, wszyscy się starzejemy i chcielibyśmy jeszcze przed śmiercią zobaczyć jak funkcjonuje jednolita europejska przestrzeń powietrzna.
w imieniu Grupy UEN. - (GA) Panie przewodniczący! Chciałbym zapytać, czy ta polityka liberalizacji lotnictwa może być uważana w jakikolwiek sposób za politykę wsparcia pewnych regionów i regionalnych portów lotniczych.
Na przykład popatrzmy, co się dzieje na lotnisku Shannon w moim własnym obwodzie wyborczym, na zachodzie Irlandii.
Decyzja Aer Lingus, aby nie kontynuować lotów do Londynu, niekorzystnie wpłynęła na region, nie tylko pod względem ekonomicznym.
To jest zupełnie sprzeczne z polityką rządu irlandzkiego.
Rozumiem więc, że o ile chodzi o regiony Europy, ta swoboda w kwestiach lotniczych pomoże silnym obszarom w postępie, ale jeszcze bardziej osłabi te słabsze.
W związku z tym zwracam się z prośbą do Komisji, by rozważyła dokładnie np. przypadek lotniska Shannon i rozważyła, w jaki sposób ta polityka może być realizowana razem z regionalną polityką rozwoju przewidzianą dla takich obszarów.
w imieniu Grupy GUE/NGL - (CS) Panie przewodniczący, panie i panowie! Inicjatywa "jednolitej europejskiej przestrzeni powietrznej” potwierdza moje doświadczenie prywatnego pilota, że lotnictwo jest podręcznikowym przykładem dziedziny, która wymaga ponadnarodowej współpracy bez względu na granice państw.
Z tego powodu i w świetle potrzeby zapewnienia maksymalnego bezpieczeństwa transportu powietrznego oraz minimalnych opóźnień samolotów, popieramy utworzenie funkcjonalnych bloków, a zatem także jednolitego europejskiego obszaru powietrznego.
Jednakże nie zapominajmy, że mimo, iż rozdrobnienie jest kosztowne, scalanie też kosztuje.
Ponieważ jest to skomplikowany system, popieram, w interesie jego kontynuacji, stopniowe wprowadzanie jednolitego systemu zarządzania operacjami we wspólnej przestrzeni powietrznej.
Ponadto unifikacja europejskiej przestrzeni powietrznej, w której obecnie funkcjonuje 27 systemów narodowych, może stanowić zagrożenie dla pracy kontrolerów ruchu lotniczego i innych specjalistów w tej dziedzinie.
O ile mi wiadomo, w tej kwestii przeprowadzono raczej pomyślny, długoterminowy dialog społeczny i, w mojej opinii, istnieje potrzeba pogodzenia pozornie tylko sprzecznych ze sobą procedur.
Chcemy, by nasze loty były bezpieczniejsze i bardziej efektywne; chcemy minimalnych opóźnień samolotów i maksymalnej eliminacji niebezpieczeństw wynikających z niespodziewanych zdarzeń w ruchu powietrznym.
Chodzi o ludzkie życie: życie tych, którzy latają, a także o życie i los tych, którzy zarządzają ruchem powietrznym.
w imieniu Grupy IND/DEM. - Panie przewodniczący! Niepokoi mi sugestia, że proces tworzenia otwartej przestrzeni powietrznej należy przyspieszyć.
Wydaje się że panuje brak uznania dla problemów, jakie otwarcie przestrzeni powietrznej spowodowało na regionalnych lotniskach Europy, jeszcze na etapie przygotowawczym.
Skutkiem utworzenia jednolitego europejskiego obszaru powietrznego będzie powstanie dwóch głównych centrów komunikacyjnych - z pewnością lotnisko Heathrow oraz lotnisko we Frankfurcie lub Charles'a de Gaulle'a - które będą otoczone siecią mniejszych lotnisk.
Konkurencja wśród lotnisk o pierwsze lub drugie miejsce w hierarchii otwartej przestrzeni jest zabójcza w moim kraju.
Lotnisko Shannon - centrum ruchu lotniczego samo w sobie - i regionalne lotniska, jak np. Cork, zaczynają zarastać trawą, podczas gdy port w Dublinie jest nieustannie przepełniony.
Mój rząd przygląda się temu i nie robi nic, bo logika otwartej przestrzeni jest taka, aby to rynek decydował. A rynek - nie odpowiedzialność społeczna lub zdrowy rozsądek w myśleniu o rozwoju regionalnym i obszarów wiejskich - decyduje o sposobie zwiększania dochodów, lecz nie służy ludziom.
Zamiast pospiesznie otwierać przestrzeń powietrzną, nawet jeśli jest już bardzo późno, spróbujmy dokonać uważnej oceny wpływu tej polityki.
A następnie podejmijmy takie środki, jakie są konieczne, aby zapewnić, by otwarta przestrzeń powietrzna nie odcięła od tętniącej życiem przyszłości gospodarczej wszystkich obszarów Europy, podobnie jak miało to miejsce w zachodniej i południowej Irlandii.
(DE) Pani przewodnicząca! Wszyscy podzielamy obawy dotyczące europejskiej polityki transportowej.
Chcemy zwiększyć skuteczność środków transportu, w szczególności transportu lotniczego, nie pogarszając jednocześnie zanieczyszczenia środowiska naturalnego.
W miarę możliwości chcemy wręcz poprawić ekologiczną równowagę transportu lotniczego.
Na szczeblu europejskim pojawiły się liczne pomysły w tej kwestii, na przykład handel uprawnieniami do emisji.
Mamy nadzieję, iż zdołamy osiągnąć nasze cele na przykład poprzez ewentualne opodatkowanie paliwa lotniczego i zastosowanie podobnych środków.
Podejście to jest być może trafne, ale droga do osiągnięcia naszego celu przebiega gdzie indziej.
Tak jak w przypadku transportu drogowego, powinniśmy poszukiwać bardziej inteligentnych rozwiązań.
Pomysł otwartej europejskiej przestrzeni powietrznej i jednolitej europejskiej przestrzeni powietrznej stanowi trafne podejście, choć oczywiście wymaga wdrożenia.
SESAR to krok na drodze do celu, ale w tym zakresie musimy podejmować więcej działań.
Temat ten będzie przedmiotem naszego głosowania w przyszłym tygodniu, w związku z czym pozwolę sobie poczynić ostatnią uwagę.
Zatłoczenie dotyczy sytuacji nie tylko w powietrzu, ale także na ziemi, zwłaszcza w portach lotniczych.
W związku z tym powinniśmy pozbyć się bezsensownych, biurokratycznych zasad dotyczących wnoszenia płynów na pokład samolotów.
Zaoszczędziłoby nam to wiele pieniędzy i jeszcze więcej kłopotów.
(DE) Pani przewodnicząca, panie komisarzu! Jednolita przestrzeń europejska to naszym zdaniem najważniejsze przedsięwzięcie dla przyszłości transportu lotniczego.
Komisja Europejska za kadencji pana poprzednika zawsze podkreślała znaczenie tego przedsięwzięcia i ja również się pod tym podpisuję.
Przyjęliśmy pakiet rozporządzeń z 2004 r.
Nasza przestrzeń powietrzna wciąż przypomina swego rodzaju mozaikę, choć wiemy, że tak naprawdę zamiast 58 krajowych bloków przestrzeni powietrznej potrzebujemy tylko jednego albo być może od trzech do sześciu, jeśli mielibyśmy okazać większą hojność.
Znamy już dane liczbowe dotyczące tej mozaiki i wiemy, że ma ona szkodliwy wpływ na bezpieczeństwo oraz oczywiście na gospodarkę i konsumentów.
Wiemy o tłoczących się w powietrzu samolotach, krążących w oczekiwaniu na lądowanie, i obecnie kładziemy o wiele większy nacisk na emisje.
Uświadomiliśmy sobie, że w tej kwestii możemy wykonać ważny krok naprzód.
Sprawozdanie z postępów sporządzone przez Komisję Europejską pokazało, jak wolno państwa członkowskie podejmują działania w tym zakresie, nawet pomimo pewnych inicjatyw, i zaproponowało kilka sposobów wywarcia nacisku.
Nie chcę powiedzieć, że jest to bezsensowne ani "a nie mówiłem”. Niemniej już w 2003 r. uznaliśmy podejście oddolne za nieskuteczne, gdyż już wtedy podejrzewaliśmy, że państwa członkowskie uwikłają się w rozmowy na temat obszarów suwerenności dotyczących świadczenia usług i że tak istotne kwestie wymagają uregulowania odgórnymi normami prawnymi.
Myśleliśmy wtedy, że być może Eurocontrol mógłby opracować przykładowe przepisy, odnoszące się do istoty sprawy, do funkcjonalności, o które państwa członkowskie mogłyby się następnie spierać, zamiast czekać aż same stworzą one kolejną mozaikę zgodnie z podejściem oddolnym.
Obecnie należy poważnie rozważyć kwestię ewentualnego przeglądu ram prawnych.
Byłby to jedyny sposób rzeczywistego wywarcia nacisku i wywołania koniecznych zmian.
Pani Przewodnicząca!
Panie Komisarzu! Wiosną roku 2004, gdy Unia przyjmowała stosowne przepisy prawne, mówiło się o korzyściach, jakie przyniesie lotnictwu cywilnemu uporządkowanie zasad ruchu powietrznego i wojskowo-cywilnej współpracy w tym zakresie.
Ówczesny system europejski był bowiem bardzo rozdrobniony, co prowadziło do powstawania wąskich gardeł w przestrzeni.
Skutkiem tego pogarszało się bezpieczeństwo lotów, około 20% samolotów miało opóźnienia, zużywało się więcej paliwa, co miało negatywne skutki ekologiczne.
Czy dziś jest lepiej, Panie Komisarzu?
Co sprawiło, że tzw. "funkcjonalne bloki powietrzne” nie zaczęły praktycznie funkcjonować?
Czy to tylko wina poszczególnych państw członkowskich?
A może nieadekwatność naszego prawa do wymogów życia?
Warto dać szybką odpowiedź na takie pytania i podjąć już teraz kroki naprawcze, nie czekając do końca 2008 roku.
Natężenie ruchu lotniczego rośnie lawinowo.
Potrzebne są więc odpowiednie aktywne regulacje prawne, ale takie, które nie będą martwym przepisem.
Konieczne jest także odpowiednie przeszkolenie personelu.
I na koniec: jak Pan widzi, Panie Komisarzu, ten problem w kontekście sąsiedztwa Unii Europejskiej?
(NL) Pani przewodnicząca, panie komisarzu, szanowni państwo! Zgadzam się z moimi przedmówcami i chciałbym dodać, że jednolita europejska przestrzeń powietrzna to przedsięwzięcie, które należy pilnie doprowadzić do końca.
Widać wyraźnie, że łagodne podejście zastosowane w rozporządzeniu 551/2004, zmierzające do zachęcenia państw członkowskich, by jak najlepiej wykorzystywały bardziej funkcjonalne bloki przestrzeni powietrznej, okazało się nieskuteczne.
Moim zdaniem stało się tak głównie dlatego, że wiele państw członkowskich wstrzymuje się z podjęciem działań, woli się nie angażować, podkreśla swoją suwerenność, itp. Nie możemy jednak pozwolić, aby w związku z tym nie poniosły one żadnych konsekwencji.
Lotnictwo to sektor, którym zdecydowanie należy w pełni zajmować się na szczeblu europejskim, dla dobra całego tego sektora, konsumentów, bezpieczeństwa i środowiska naturalnego.
Panie komisarzu! W czasach, gdy zmiana klimatu odgrywa tak ważną rolę w sferze polityki, nie możemy pozwolić, by samoloty pokonywały zbędne kilometry, marnując ogromne ilości paliwa lotniczego, itp.
Musimy zwyczajnie przeforsować decyzje w tej sprawie wraz z innymi środkami takimi jak SESAR, system handlu uprawnieniami do emisji, itp.
Nie możemy wciąż przyzwalać na marnotrawienie dziesiątek milionów euro z powodu nieskutecznego zarządzania naszą przestrzenią powietrzną przez ogromną liczbę zbędnych ośrodków kontroli ruchu powietrznego.
Istnieje olbrzymie pole do działania, by zmniejszyć koszty w tym zakresie, i tego właśnie chcemy.
Ponadto prawdopodobnie dojdziemy wkrótce do kresu naszych możliwości z powodu szybkiego rozwoju tego sektora.
Niewiele zdołano osiągnąć w ramach kontaktów dwustronnych, zmierzających do utworzenia funkcjonalnych bloków przestrzeni powietrznej, więc naprawdę musimy zacząć działać w tej sprawie. Mianowanie koordynatora i utworzenie organu oceniającego skuteczność działania można by uznać za krok w dobrym kierunku.
Jednocześnie jednak, panie komisarzu, obawiam się, że podejście oddolne nie będzie wystarczająco skuteczne. Wykorzystaliśmy już go pod każdym względem i teraz musimy rozważyć podjęcie nowych inicjatyw legislacyjnych.
(RO) Pani przewodnicząca! W 2006 r. tanie linie lotnicze utworzyły 225 nowych tras lotniczych w Europie, co oznacza 1800 nowych lotów każdego tygodnia.
Podział przestrzeni powietrznej na szczeblu krajowym, wraz ze szczególnymi zasadami operacyjnymi i procedurami, może szkodzić zdolności przewozowej, wprowadzaniu nowych rozwiązań technicznych oraz zwiększać koszty.
Przemieszczając się z jednej strefy powietrznej do drugiej, piloci zmieniają częstotliwość i kontaktują się z kolejnym kontrolerem ruchu powietrznego.
Kontrola ruchu powietrznego zaczęła odgrywać kluczową rolę.
Nowe funkcjonalne bloki powinny zdecydowanie być wdrażane po konsultacjach z zainteresowanymi stronami, zaś państwa członkowskie powinny podjąć skuteczne działania w celu utworzenia zintegrowanego systemu zarządzania.
Jednocześnie należy inwestować w bardziej wydajne samoloty i skuteczniejszą infrastrukturę lotniczą.
Wraz z przystąpieniem Rumunii i Bułgarii do UE wspólnotowa przestrzeń powietrzna powiększa się o nowe funkcjonalne bloki, co jest ważne zarówno dla obszaru Morza Czarnego jak i dla współpracy na Bałkanach.
wiceprzewodniczący Komisji Europejskiej. - (FR) Pani przewodnicząca! Doceniam i podzielam zniecierpliwienie wyrażone przez Parlament Europejski.
Odpowiem państwu w sposób bardzo dokładny, ale bardzo zwięzły. Szanowni państwo!
Sprawozdanie pojawi się w październiku 2007 r., natomiast drugi pakiet legislacyjny - do połowy 2008 r. Z pewnością więc nie można powiedzieć, że nic w tej sprawie nie czynimy.
Szczegółowo odpowiemy zatem wspólnie na to pytanie.
Po drugie chyba mówiłem państwu o koordynatorze, wysokiej rangi polityku, który będzie wspierał wprowadzenie operacyjnych bloków pomiędzy państwami członkowskimi.
Muszę powiedzieć, że wyniki osiągnięte w przypadku sieci transeuropejskich pokazują, iż byłby to użyteczny sposób wzmożenia naszych działań w tym zakresie.
Na trzecie pytanie odpowiem, odwołując się do systemu SESAR, który już istnieje i stanowi wspólne przedsięwzięcie grupujące wokół siebie wszystkich uczestników.
Moim zdaniem wprowadzenie systemu SESAR umożliwi zwalczenie wszelkich szkodliwych nawyków polegających na wyznaczaniu przestrzeni powietrznych za pomocą granic państwowych, co nie ma już racji bytu.
Tym samym udzielam jak najbardziej pozytywnej odpowiedzi na pytanie postawione przez pana Costę i omówione przez pana Savary'ego. Uważnie słucham wszelkich postulatów Parlamentu Europejskiego.
Jestem gotowy uczynić wszystko, co w mojej mocy, by ustosunkować się do przedstawionych postulatów.
Debata została zamknięta.
Oświadczenie pisemne (art. 142 Regulaminu)
na piśmie. - (CS) Państwa członkowskie uzgodniły utworzenie wspólnych bloków przestrzeni powietrznej w celu kontrolowania jednolitej przestrzeni powietrznej, niezależnej od granic państwowych.
Przed podjęciem tej decyzji, nad Niemcami zderzyły się dwa samoloty, w wyniku czego zginęło 71 osób.
Argumenty na rzecz jednolitej przestrzeni powietrznej umacniają się: na 28 000 lotów dziennie mamy 57 punktów kontrolnych, a USA - dwa.
Minęły trzy lata i nie poczyniliśmy żadnych postępów.
UE nie wcieliła w życie wszystkich rozporządzeń z 2004 r.
Na mocy tych rozporządzeń przestrzeń powietrzna miała podlegać wewnętrznemu rynkowi usług, a rozporządzenia te miały stanowić podstawę do utworzenia skutecznego systemu operacyjnego, ze szczególnym uwzględnieniem bezpieczeństwa, ochrony środowiska naturalnego i zwiększenia zdolności przewozowej.
Obecnie posiadamy 65 ośrodków radarowych, 31 systemów wykorzystujących 22 sieci komputerowe i przewidujemy, że liczba lotów nad Europą podwoi się w przeciągu 10 lat.
Czy obywatele wiedzą, że ze szkodą dla nich rządy i parlamenty ich państw lekceważą korzyści płynące ze wspólnej Europy?
Dlaczego proces tworzenia wspólnej operacyjnej przestrzeni powietrznej dla lotów zarówno cywilnych jak i wojskowych nad zjednoczoną Europą trwa tak długo?
Czy ma to na celu zaspokajanie lokalnych interesów gospodarczych?
Czy ma to na celu ochronę suwerenności narodowej ze szkodą dla bezpieczeństwa transportu i za wysoką cenę?
Obecnie chcemy wiedzieć, w jaki sposób i kiedy wdrożymy klasyfikację górnej warstwy przestrzeni powietrznej i w jaki sposób w przyszłości będziemy zarządzać dolną przestrzenią powietrzną.
Czy można otwarcie określić przeszkody na drodze do utworzenia funkcjonalnych bloków nad terytorium Europy?
Czy można wyraźnie określić wolę polityczną ze strony państw członkowskich, by wypełnić swoje zobowiązania?
Niepokoi nas również niepowodzenie podejścia oddolnego, gdyż w okresie trzech lat państwa członkowskie nie rozwinęły funkcjonalnych bloków koniecznych do skuteczniejszego kontrolowania przestrzeni powietrznej.
Tura pytań do Komisji
wiceprzewodniczący Komisji. - Pani przewodnicząca!
Praca przymusowa i handel ludźmi do celów wyzysku w miejscu pracy stanowią rażące naruszenia praw podstawowych. Dopełnimy wszelkich starań, by zapobiegać tego rodzaju przestępstwom i zwalczać je.
Według szacunkowych danych międzynarodowych organizacji pracy w 2005 r. zjawisko pracy przymusowej dotyczyło co najmniej 12,3 miliona osób na całym świecie.
Około jedna piąta tych osób padła ofiarą handlu ludźmi.
Handel ludźmi do celów wyzysku w miejscu pracy najczęściej powiązany jest z przestępczością zorganizowaną i wytwarza co roku około 12 miliardów dolarów.
Wiemy również, że handel ludźmi wciąż stanowi mało ryzykowne przestępstwo.
Europejska strategia zmierza do tego, by z mało ryzykownej i wysoko opłacalnej działalności stał się on przestępstwem o wysokim ryzyku i niskiej opłacalności.
Należy opracować zintegrowaną strategię na rzecz zwalczania handlu ludźmi do celów wyzysku w miejscu pracy, obejmującą zapobieganie tego rodzaju przestępstwom i ich ściganie oraz zapewnianie ochrony i wsparcia ofiarom.
Rolą Komisji Europejskiej będzie ułatwienie stworzenia sieci wszystkich partnerów i instytucji zajmujących się strategią prewencyjną.
Mowa tu przede wszystkim o urzędach ds. nadzoru nad bezpieczeństwem pracy, organizacjach pracodawców, związkach zawodowych.
W odniesieniu do działań prewencyjnych głównym celem jest zapewnienie przestrzegania prawa pracy w każdym miejscu pracy i tym samym zwalczanie pracy nielegalnej, w szczególności w sektorach o podwyższonym ryzyku, takich jak rolnictwo, budownictwo, przetwórstwo żywności i prace domowe.
Dołożę również wszelkich starań, by opracowano nowe przepisy dotyczące zwalczania handlu ludźmi i wyzysku pracowników migrujących w miejscu pracy.
Za przykład może posłużyć niedawny wniosek dotyczący dyrektywy nakładającej kary na pracodawców zatrudniających nielegalnych pracowników z państw trzecich.
Wniosek ten ma na celu skuteczniejsze zwalczanie wyzysku pracowników migrujących poprzez nakładanie odstraszających kar administracyjnych, a w najpoważniejszych przypadkach - sankcji karnych, zwłaszcza w odniesieniu do handlu ludźmi oraz warunków pracy charakteryzujących się szczególnym wyzyskiem.
Należy zwiększyć skuteczność dochodzeń i ścigania tego rodzaju przestępstw.
Funkcjonariusze organów ochrony porządku publicznego powinni w pełni przestrzegać przepisów dotyczących zwalczania handlu ludźmi do celów wyzysku w miejscu pracy, w tym przepisów zgodnych z decyzją ramową w sprawie handlu ludźmi i dyrektywą w sprawie dokumentu pobytowego dla osób, które stały się ofiarami handlu ludźmi.
Jak pokazują rozwiązania sprawdzone na szczeblu krajowym, środki na rzecz wspierania ofiar handlu ludźmi są konieczne do ochrony ich praw podstawowych i jednocześnie przyczyniają się do lepszego ścigania tego rodzaju przestępstw.
Udzielanie pomocy, wsparcia i legalizowanie pobytu na rzecz lepszej pracy i lepszego życia zabezpieczy współpracę ofiar handlu ludźmi w postępowaniach karnych i ułatwi karanie przestępców.
Na zakończenie chciałbym powiedzieć, że z okazji pierwszego Dnia Walki z Handlem Ludźmi obchodzonego w dniu 18 października Komisja Europejska wraz z państwami członkowskimi opracuje zalecenia dla państw członkowskich w sprawie identyfikowania i wspierania ofiar, przede wszystkim osób znajdujących się w szczególnie trudnej sytuacji takich jak dzieci, w oparciu o ścisłą współpracę pomiędzy organami ochrony porządku publicznego, prokuraturą, organizacjami pozarządowymi oraz innymi usługodawcami.
(RO) Pani przewodnicząca! Pozwolę sobie podziękować komisarzowi Frattiniemu za odpowiedź.
Od czasu przedłożenia mojego pytania rozmawiałam z komisarzem o różnych aspektach handlu ludźmi.
Niezmiernie doceniam zaangażowanie Komisji Europejskiej i komisarza w walkę z tym zjawiskiem. Cieszę się także, że w dniu 18 października Komisja Europejska zapoczątkuje rzeczywiste działania na rzecz powstrzymania tego zjawiska, również te o których wspomniał komisarz, to jest wprowadzenie sankcji karnych w poważnych przypadkach nielegalnej pracy.
Chciałabym zapytać, czy w imieniu Komisji Europejskiej komisarz zamierza zwrócić się do Rady o mandat upoważniający do podpisania, w imieniu Wspólnot Europejskich, Konwencji Rady Europy o przeciwdziałaniu handlowi ludźmi, która stanowi bardzo skuteczny instrument prawny na rzecz zwalczania handlu ludźmi.
wiceprzewodniczący Komisji. - (IT) Pani przewodnicząca, szanowni państwo! Odpowiedź jest zdecydowanie twierdząca.
Dołożymy, i ja sam również dołożę, wszelkich starań, by zapewnić, że Europa będzie zarówno podmiotem jak i przedmiotem istniejących międzynarodowych instrumentów.
W odniesieniu do instrumentu, o którym pani wspomniała, a także do innych konkretnych inicjatyw, szanowni państwo, Komisja Europejska bez wątpienia nie może sama podejmować wszystkich działań.
Chciałbym zaproponować opracowanie dyrektywy w sprawie ścigania na drodze karnej osób czerpiących zysk z handlu ludźmi, czy raczej handlarzy niewolników, którzy wykorzystują ofiary handlu ludźmi i nadużywają wobec nich swojej dominującej pozycji. Niemniej instrumenty takie będą o wiele mniej skuteczne bez poparcia ze strony państw członkowskich, bez wsparcia ze strony małych, średnich i dużych przedsiębiorstw europejskich.
Wzywam więc nas wszystkich do wspólnego działania.
(DE) W przyszłym roku w Austrii i Szwajcarii odbędzie się EURO 2008.
Handlarze ludzi i handlarze kobiet już są do tej imprezy przygotowani.
Czy Komisja też jest przygotowana?
wiceprzewodniczący Komisji. - To bardzo istotne pytanie.
Mamy dość dobre doświadczenia z pucharu świata w piłce nożnej w Niemczech w 2006 r.
Bardzo ściśle współpracowaliśmy ze wszystkimi państwami członkowskimi, organami policji i władzami niemieckimi.
Udało nam się zapobiec w tym okresie wywiezieniu do Niemiec przynajmniej 3000 lub 4000 młodych ofiar.
Jesteśmy gotowi do takich samych działań.
Przygotowujemy sprawozdanie, które zostanie już niedługo opublikowane, w sprawie ważnych wyników europejskiej współpracy.
Być może wiedzą państwo, że przynajmniej 12 państw członkowskich współpracuje nad przyjęciem środków służących zablokowaniu i kontroli na granicach podejrzanych osób, które próbują nielegalnie wwozić młode ofiary tego rodzaju handlu.
Jesteśmy gotowi robić to samo w przyszłym roku we współpracy z Niemcami, Austrią i Szwajcarią, które będą także gospodarzami mistrzostw.
Niemcy zrobiły w tej kwestii bardzo dobrą robotę.
(LT) Zjawisko polegające na tym, że ludzie są porywani i przymusowo zatrudniani oraz pozbawiani swobody poruszania się i możliwości działania, że nie mogą porzucić swojej pracy, jak w więzieniu, występuje od bardzo dawna.
Wiemy o tym z mediów i z różnych dochodzeń.
Czy Komisja dysponuje uogólnionymi informacjami statystycznymi na temat krajów, w których ma to miejsce, i czy nie sądzą państwo, że jest to problem prawa karnego?
Państwo członkowskie nie ma prawa ukarania sprawców, którzy pozbawiają innych wolności.
wiceprzewodniczący Komisji. - (IT) Pani przewodnicząca, panie i panowie! Oczywiście wiadomo nam o najbardziej niepokojących zjawiskach.
Wiadomo nam także, że niektóre państwa członkowskie wzmacniają swoją współpracę w kwestii zapobiegania i ograniczania ich.
Sposób, w jaki te przestępstwa kryminalne są definiowane, stanowi jednak, moim zdaniem, problem ogólnoeuropejski.
Kiedy, jak pani powiedziała, ludzie są zmuszani do pracy w koszmarnych warunkach i są zakładnikami, nie możemy karać winnych tylko na mocy przepisów regulujących nielegalną pracę, ponieważ takie przestępstwa kryminalne muszą być postrzegane także jako zamienianie innych ludzi w niewolników.
Tylko w ten sposób możemy poprawić sytuację.
Podam przykład: tylko wówczas, gdy zdefiniujemy takie przestępstwa jako poważne, co moim zdaniem jest słuszne, będziemy mogli zastosować europejski nakaz aresztowania.
To tylko jeden przykład, ale jak państwo wiedzą europejski nakaz aresztowania ma zastosowanie do jednej kategorii przestępstw, tylko do poważnych przestępstw; pokazuje to, że państwa członkowskie, do których się zwracam, chcą zaostrzyć swoje krajowe prawo karne, aby takie przestępstwa można ostatecznie zdefiniować, tak jak to się już dzieje w niektórych państwach członkowskich, jako naprawdę poważne przestępstwa, wymagające zastosowania europejskich instrumentów współpracy, które w końcu powołaliśmy do działania.
Jest to konieczny warunek wstępny.
Dotyczy: Działania przeciwko przestępczości międzynarodowej a Europejski Trybunał Sprawiedliwości
Rozwój Unii Europejskiej odbywa się w oparciu o zastosowanie prawodawstwa, ale niedawne zainteresowanie działaniami przeciwko przestępczości międzynarodowej spowodowało przyjęcie decyzji w ramach trzeciego filaru, tj. na podstawie współpracy międzyrządowej, bez przedłożenia ich, tak jak to powinno mieć miejsce, do kontroli Europejskiemu Trybunałowi Sprawiedliwości.
Czy Komisja uważa, że możliwe jest wzmocnienie kontroli sądowniczej działań w ramach trzeciego filaru w interesie większej pewności prawnej w Unii?
wiceprzewodniczący Komisji. - Pani przewodnicząca! Europejski Trybunał Sprawiedliwości odgrywa ważną rolę w zabezpieczaniu legalności, wdrażania i stosowania instrumentów trzeciego filaru.
Na mocy art. 35 traktatu Trybunał ma prawo, na wniosek sądu lub trybunału państwa członkowskiego, wydać orzeczenie w trybie prejudycjalnym o ważności i wykładni decyzji ramowych i decyzji, o wykładni konwencji ustanowionych na mocy tytułu VI traktatu oraz o ważności i wykładni środków przyjętych w celu ich wdrożenia.
Jednakże ta jurysdykcja dotyczy jedynie tych państwa członkowskich, które zadeklarowały, że akceptują jurysdykcję Trybunału.
Ponadto te państwa członkowskie, po zaakceptowaniu jurysdykcji, mogą ją ograniczyć do najwyższych sądów lub trybunałów krajowych.
Niestety, w chwili obecnej jedynie 16 państw członkowskich zaakceptowało jurysdykcję Trybunału Sprawiedliwości w kwestii wydawania orzeczeń w trybie prejudycjalnym w sprawie instrumentów trzeciego filaru, a dwa z nich złożyły oświadczenia ograniczające.
Moim zdaniem to nie wystarczy i nie umożliwia należytego dialogu między Trybunałem i sądami krajowymi codziennie stosującymi prawo europejskie.
Oprócz tego Europejski Trybunał Sprawiedliwości posiada jurysdykcję w zakresie dokonywania przeglądu legalności decyzji ramowych i decyzji.
Zarówno państwa członkowskie, jak i Komisja mogą wszcząć postępowanie przed Trybunałem Sprawiedliwości w sprawie zaskarżenia legalności tych środków.
W praktyce Komisja dwukrotnie skorzystała z tej możliwości.
Chodzi mi o przypadki dotyczące wniosku o anulowanie decyzji ramowej dotyczącej zastosowania prawa karnego w odniesieniu do ochrony środowiska i zanieczyszczeń pochodzących ze statków.
Ale moim zdaniem te przepisy także wymagają udoskonalenia.
W szczególności obecny traktat nie przewiduje mechanizmu podobnego do postępowania w sprawie uchybienia zobowiązaniom państwa członkowskiego w odniesieniu do prawodawstwa wspólnotowego, służącego monitorowaniu wdrażania instrumentów w ustawodawstwie państw członkowskich.
Wyraziłem mój pogląd na luki dotyczące jurysdykcji Trybunału w obszarze wolności, bezpieczeństwa i sprawiedliwości w dwóch komunikatach w sprawie wdrażania programu haskiego, które przedłożyłem Komisji w 2006 r. i w lipcu 2007 r.
Komisja z zadowoleniem przyjmuje mandat na konferencję międzyrządową uzgodniony przez państwa członkowskie, a dotyczący sfinalizowania szczegółów zreformowanego traktatu.
Spodziewam się, że na mocy zreformowanego traktatu Trybunał Sprawiedliwości będzie w pełni odpowiedzialny we wszystkich obszarach sprawiedliwości, wolności i bezpieczeństwa.
Jest to ważne, aby poradzić sobie z niedoskonałą realizacją na szczeblu krajowym wcześniej uzgodnionych prac.
(ES) Pani przewodnicząca! Pan komisarz odpowiedział tak, jak się tego spodziewałem, ponieważ zdaję sobie sprawę z wagi, jaką przywiązuje do państwa prawa.
Problem polega na tym, że traktat konstytucyjny wciąż znajduje się w nieokreślonym punkcie: nie wiemy, czy uda nam się go przyjąć, a na razie musimy działać w ramach tej Wspólnoty, z jednej strony walcząc z aktami terroryzmu, a z drugiej zapewniając pewność prawną
Pytanie, które chciałbym zadać panu komisarzowi - biorąc pod uwagę brak gotowości niektórych państw członkowskich do podjęcia zobowiązań przed Trybunałem Sprawiedliwości - brzmi: czy zdaniem pana komisarza właściwe jest, abyśmy w dalszym ciągu przyjmowali środki na rzecz walki z terroryzmem, jeśli nie mogą one iść w parze ze wzmocnieniem sądów?
Innymi słowy, ilekroć przyjmowany jest środek tego typu, państwa członkowskie powinny zobowiązywać się do uznania właściwości Trybunału Sprawiedliwości.
W przeciwnym razie będzie nam groziło przyjmowanie autorytarnych lub represyjnych środków bez możliwości odwołania się do Trybunału.
wiceprzewodniczący Komisji. - (IT) Pani przewodnicząca, szanowni państwo! To bardzo delikatna sprawa.
Z jednej strony uważam, że państwa członkowskie muszą wziąć na siebie odpowiedzialność, a moim zdaniem pierwszą kwestią, za którą są odpowiedzialne, jest przyjęcie w październiku, podczas prezydencji portugalskiej, wniosku, który Konferencja Międzyrządowa otrzymała od Rady Europejskiej, zawierającego bardzo wyraźny mandat obejmujący nowe kompetencje Trybunału Sprawiedliwości.
Nie ma wątpliwości co do tego, że wtedy będziemy mogli zrobić wielki krok naprzód, zwłaszcza w odniesieniu do najbardziej delikatnych kwestii, najbardziej wrażliwych sektorów, tzn. tych wchodzących obecnie w skład obecnego trzeciego filara, gdzie Trybunał będzie ostatecznie miał właściwość.
Wreszcie będziemy mieć możliwość pełnego zbadania przez Trybunał Sprawiedliwości.
Chciałbym zaznaczyć, że w niektórych przypadkach państwa członkowskie nie są nawet skłonne stosować się do wytycznych Trybunału; Trybunał Sprawiedliwości poinformował nas, że w niektórych obszarach instrument prawa karnego może być również instrumentem europejskim; takie było stanowisko Trybunału co do zanieczyszczenia, które jest kwestią wrażliwą.
Niektóre państwa członkowskie w dalszym ciągu sprzeciwiają się takiemu ustaleniu, które niestety musi mieć charakter jednomyślny i które zwyczajnie wynika z decyzji Trybunału; mimo to w dalszym ciągu sprzeciwiają się mu.
Bez wątpienia problem ten można rozwiązać tylko pod warunkiem, że prezydencji portugalskiej uda się osiągnąć porozumienie w październiku; byłby to duży sukces, który umożliwiłby wielki krok naprzód, o którym pan wspominał i który w pełni popieram.
(DE) Pani przewodnicząca, panie komisarzu! Tajemnicą poliszynela jest to, że w niektórych nowych państwach członkowskich UE przestępczość zorganizowana jest w najlepszej komitywie z najwyższymi kręgami politycznymi.
W jakim zakresie i przy pomocy jakich środków Unia pomoże tym państwom Europy Wschodniej i Południowo-Wschodniej, które same borykają się z poważnymi problemami monetarnymi i finansowymi, w walce z tymi interakcjami polityki i przestępczości zorganizowanej?
wiceprzewodniczący Komisji. - (IT) Pani przewodnicząca, szanowni państwo! Moim zdaniem jako ogólny cel kwestia ta nie dotyczy tylko krajów Europy Wschodniej, ponieważ ogólnym celem jest wspieranie zdecydowanej, bezkompromisowej i systematycznej walki z korupcją.
Walka z korupcją nie może się kończyć na przykład wtedy, gdy dany kraj staje się członkiem Unii Europejskiej.
Współpracowaliśmy z wieloma krajami kandydującymi, które stały się członkami Unii Europejskiej.
Kraje te osiągnęły bardzo dobre wyniki i obecnie na przykład dążymy do współpracy z krajami, które nie są kandydatami, ale po prostu naszymi sąsiadami: krajami Bałkanów Zachodnich, ważnymi partnerami takimi jak Ukraina, krajami z którymi łączy nas ważne partnerstwo.
Myślę, że pomoc tym krajom w walce z korupcją jest zawsze w naszym interesie, jako że korupcja zawsze jest ogniwem łączącym biznes i politykę
Moja odpowiedź na to pytanie jest na pewno twierdząca.
Unia Europejska jest tym zainteresowana i myślę że jest to w naszym interesie, a powiedziałbym także, że w interesie obywateli tych krajów, ponieważ prawa osób, które są poszkodowane z powodu korupcji związanej z polityką, są regularnie naruszane.
Jesteśmy to winni Europie i obywatelom tych krajów.
(DE) Pani przewodnicząca, panie komisarzu! Organizowanie nielegalnej imigracji i handel ludźmi stanowią ważne gałęzie przestępczości zorganizowanej.
Z pańskiej inicjatywy my jako Unia Europejska powołaliśmy Frontex - dobry pomysł najeżony poważnymi problemami w zakresie realizacji: państwa członkowskie nie osiągają wyników, działania są przerywane w lipcu i wznawiane dopiero we wrześniu.
Co zrobi pan, aby instrument dotyczący Frontexu działał skutecznie i aby zapewnić państwom członkowskim konieczne wsparcie przez cały rok, tak abyśmy mogli mieć do dyspozycji skuteczny instrument pozwalający na walkę ze zorganizowaną nielegalną imigracją, na czym panu także zależy?
komisarz. - Chciałbym podziękować pani posłance McGuinness za pytanie.
Po pierwsze, chciałbym odpowiedzieć na pytanie dotyczące ogólnych badań nad GMO.
W przeszłości Komisja finansowała projekty badawcze dotyczące żywności zmodyfikowanej genetycznie, w ramach piątego i szóstego programu badań, a kilka projektów pomogło rzucić światło na ocenę bezpieczeństwa żywności zmodyfikowanej genetycznie.
Finansowano także projekty badawcze dotyczące kwestii współistnienia GMO i upraw tradycyjnych, w których zajmowano się również środkami mającymi na celu śledzenie historii produktu.
W ostatecznym rozrachunku projekty te przyczynią się do zmniejszenia kosztów i umożliwienia konsumentom świadomego wyboru, zgodnie z prawodawstwem wspólnotowym.
W tym roku, w pierwszym zaproszeniu do składania wniosków w ramach siódmego programu ramowego, Komisja zwróciła się o składanie wniosków w ramach tematu dotyczącego oceny krótko- i długoterminowego oddziaływania GMO na zdrowie ludzkie, aby wspierać opracowywanie technik ulepszania monitorowania po wprowadzeniu do obrotu i analizy ewentualnych ograniczeń.
Ocena wniosków zakończyła się, natomiast wciąż trwa proces selekcji wniosków dotyczących finansowania.
Ponadto Komisja, w ramach DG ds. Środowiska, zleciła dodatkową analizę dotyczącą długoterminowego oddziaływania upraw zmodyfikowanych genetycznie na zdrowie, różnorodność biologiczną i środowisko naturalne.
Głównym celem tej analizy będzie uszeregowanie pod względem ważności najważniejszych kombinacji upraw rozpowszechnionych na świecie, poprzez zebranie i przeanalizowanie informacji pochodzących z recenzowanej literatury naukowej i od właściwych organizacji, zarówno unijnych, jak i spoza Unii Europejskiej.
Wyniki, oparte na koniecznej wiedzy fachowej w zakresie badań nad organizmami genetycznie zmodyfikowanymi i uprawami tego typu, mają być dostępne na przyszłą wiosnę.
W przyszłości badania finansowane przez Komisję mogłyby obejmować narzędzia dotyczące oceny ryzyka, oceny stosunku ryzyka do korzyści, w tym informowanie o ryzyku i postrzeganie go, metody wykrywania oraz sposoby zapewnienia możliwości śledzenia i współistnienia organizmów genetycznie zmodyfikowanych i tradycyjnych upraw.
Odnosząc się do drugiej części pani pytania dotyczącego współistnienia, chciałbym dodać jeszcze jedno.
Trzeba zaznaczyć, że GMO mogą być przedmiotem swobodnego handlu i użytkowania w UE pod warunkiem przestrzegania warunków zezwolenia.
Ramy legislacyjne dotyczące wprowadzania GMO do obrotu i ich zamierzonego uwalniania do środowiska w UE nie zakładają możliwości ustanawiania stref, w których ogólnie zabroniona jest uprawa GMO czy ich wprowadzanie do obrotu.
Ogólny zakaz byłby sprzeczny z prawodawstwem wspólnotowym, w szczególności z dyrektywą 2001/18/WE w sprawie zamierzonego uwalniania do środowiska organizmów zmodyfikowanych genetycznie.
Tylko GMO, które w wyniku oceny naukowej uznano za bezpieczne dla środowiska oraz zdrowia zwierząt i ludzi, są zatwierdzane w celu dopuszczenia do obrotu.
Szczegółowy zakaz dotyczący danego produktu musi być naukowo uzasadniony zgodnie z art. 23 tej dyrektywy, tzw. artykułem dotyczącym klauzuli ochronnej.
Wspólnotowe badania w zakresie współistnienia dotyczą właściwych środków, które pozwolą na segregację zatwierdzonych upraw zmodyfikowanych genetycznie i upraw tradycyjnych i ekologicznych w sposób wykonalny i praktyczny.
Wyniki badań sugerują, że wystarczająca segregacja jest możliwa w przypadku najważniejszych upraw, które jak dotąd badano - kukurydzy i buraka cukrowego.
Jednocześnie wraz z rozpowszechnieniem się komercyjnych upraw i upraw genetycznie zmodyfikowanych w UE oraz przywozu żywności i paszy zmodyfikowanej genetycznie, obecność uboczna GMO spowodowana przepływem genów i domieszkami staje się nieunikniona.
Odnosząc się do pani pytania o możliwość zatwierdzenia strefy wolnej od GMO w odniesieniu do produktów pochodzących od zwierząt gospodarskich, chciałbym zwrócić uwagę na niedawne oświadczenie Europejskiego Urzędu ds. Bezpieczeństwa Żywności opublikowane 20 lipca 2007 r., w którym EFSA zaznaczył, że obecnie nie jest dostępna technika umożliwiająca aktualne i wiarygodne śledzenie produktów zwierzęcych takich jak mięso, mleko czy jaja, w przypadku gdy zwierzęta były karmione paszą zawierającą rośliny genetycznie zmodyfikowane, czyli innymi słowy, przy użyciu istniejących dostępnych technik nie wykryto fragmentów DNA ani białek roślin zmodyfikowanych genetycznie w produktach przeznaczonych do spożycia pochodzących od zwierząt gospodarskich.
Dodam coś z zakresu kompetencji moich kolegów i powiem, że Komisja w dalszym ciągu ocenia środki w zakresie współistnienia zgłoszone przez państwa członkowskie w odniesieniu do ich zgodności z prawodawstwem wspólnotowym.
Rada zwróciła się do Komisji, aby wspólnie z państwami członkowskimi opracowała wytyczne dotyczące środków w zakresie współistnienia dla poszczególnych upraw na poziomie technicznym.
Obecnie Komisja ustanawia Europejskie Biuro ds. Współistnienia Upraw, które będzie prowadzić prace techniczne wspólnie z ekspertami krajowymi i zainteresowanymi stronami.
Prace mają rozpocząć się do końca roku 2007.
Na początek przedmiotem badań będzie kukurydza.
Jeśli chodzi o dalsze kroki na drodze do harmonizacji, Komisja zamierza podsumować postępy państw członkowskich w opracowywaniu systemów regulacyjnych oraz praktyczne doświadczenia z uprawami roślin zawierających organizmy zmodyfikowane genetycznie w sprawozdaniu zaplanowanym na rok 2008.
Będzie ono podstawą decyzji co do środków, które mają zostać podjęte w przyszłości co do tej kwestii.
Wreszcie, odnosząc się do ostatniej części pytania dotyczącej potencjalnych konsekwencji statusu "wolnego od GMO”, chciałbym dodać jedną rzecz.
Rolnicy mogą sami zdecydować, czy wybrać uprawy zmodyfikowane genetycznie, czy na zasadzie dobrowolności tworzyć strefy wolne od takich upraw.
Strefy takie mogą być tworzone tylko na zasadzie dobrowolnego i jednomyślnego porozumienia wszystkich zainteresowanych rolników na danym obszarze, przy czym każdy może się wycofać i zdecydować na uprawę zatwierdzonych GMO.
Regiony czy rolnicy rezygnujący z upraw GMO czy przyjmujący status "wolny od upraw zmodyfikowanych genetycznie” z pewnością mogą korzystać z wyników badań uzyskanych dzięki ramowym programom badań.
Na chwilę obecną wyniki naszych projektów badawczych nie pokazują przyczyn, dla których status "wolny od upraw zmodyfikowanych genetycznie” miałby być korzystny dla zdrowia publicznego lub środowiska.
Jeśli chodzi o inne kwestie poruszone w pytaniach, implikacje gospodarcze nieprowadzenia upraw zmodyfikowanych genetycznie są uzależnione od szeregu czynników, takich jak ceny w przypadku upraw zmodyfikowanych genetycznie i tradycyjnych, różnice agronomiczne pomiędzy nimi, różnice w wydajności, koszty nasion itp.
Czynniki lokalne, presja szkodników, warunki klimatyczne, struktura rolnictwa w odniesieniu do produkcji itp. oraz warunki regulacyjne mające na celu zapewnienie współistnienia upraw zmodyfikowanych genetycznie z uprawami tradycyjnymi i ekologicznymi.
Oddziaływanie gospodarcze zapewne będzie różne w zależności od regionu i państwa członkowskiego.
Różnice te będą także widoczne w różnych wskaźnikach asymilacji upraw zmodyfikowanych genetycznie w poszczególnych europejskich regionach.
Produkcja hodowlana w UE jest w dużym stopniu uzależniona od przywozu pasz produkowanych z nasion kukurydzy, soi i innych zbóż.
Większość przywożonej żywności pochodzącej z ziarna kukurydzy i soi jest oznakowana jako zmodyfikowana genetycznie.
Certyfikowana mąka pochodząca z niezmodyfikowanego genetycznie ziarna soi jest obecnie dostępna tylko dla niewielkiego segmentu rynku.
Biorąc pod uwagę rosnący udział produkcji ziaren soi zmodyfikowanej genetycznie na całym świecie, segment ten może być rozszerzony, ale oczywiście oznacza to wyższe koszty.
Dziękuję, panie komisarzu.
Jestem wdzięczna za odpowiedź, choć chyba muszę skomentować jej znaczną długość - trwała prawie dziewięć minut.
Pani przewodnicząca! Będę się streszczać.
Podczas gdy udziela pani reprymendy komisarzowi, ja chciałabym mu podziękować, ponieważ bardzo często nie informuje się nas, dlatego jestem wdzięczna za jasną wypowiedź.
Będę musiała przeanalizować szczegóły.
Na razie mam dwie uwagi i pytanie, obiecuję pilnować czasu.
Czy dany kraj powinien dobrowolnie decydować o tym, że zostanie strefą wolną od upraw zmodyfikowanych genetycznie?
Takie rozwiązanie proponuje się w Irlandii; stanowi ono część programu na rzecz rządów i jest ono obecnie analizowane.
Czy jako kraj możemy zdecydować, że nie chcemy sprowadzać żywności produkowanej na przykład z mięsa zwierząt karmionych paszami zawierającymi GMO lub nie sprowadzać danej żywności do kraju, ponieważ chcemy pozostać strefą wolną od GMO?
Czy obawia się pan wpływu takiej polityki na ceny zbóż?
komisarz. - Szczerze powiedziawszy, trochę trudno mi odpowiedzieć na to pytanie.
Oczywiście działania muszą być zgodne z istniejącym prawodawstwem wspólnotowym.
Tak brzmiałaby prosta odpowiedź.
Gdyby pytanie było związane z badaniami i rozwojem, byłoby mi łatwiej, ale myślę, że odpowiedź jest raczej prosta: działania muszą być zgodne z istniejącym prawodawstwem wspólnotowym.
Czy nie jest tak, że opieszałe podejście Komisji do zatwierdzania pochodnych GMO pomaga zawyżać ceny pasz dla zwierząt w UE?
Na przykład, nadmierna zwłoka w zatwierdzeniu produktu ubocznego powstającego przy produkcji zboża, o nazwie Hercules, odbija się poważnie na konkurencyjności naszego sektora zbóż, a jednocześnie GA 21, zmodyfikowany genetycznie produkt z Argentyny, zostaje zatwierdzony w UE do spożycia przez ludzi, ale nie jako składnik pasz.
Czy nie nadeszła pora na racjonalizację i zdroworozsądkowe podejście do sytuacji, czy nie pora ograniczyć trochę tę naciąganą poprawność polityczną, która napędza tę sytuację?
komisarz. - Chciałbym tylko zaznaczyć, że z mojego punktu widzenia dołożyliśmy wszelkich starań, aby jak najlepiej zrozumieć kwestię upraw genetycznie zmodyfikowanych i wolnych od GMO.
Decyzje podejmowane w Komisji są zawsze oparte na dostępnej wiedzy.
Nigdy jej nie ignorujemy i chcemy trzymać się tego podejścia.
Implikacje dotyczące polityki, o których pan wspomina, nigdy nie były przedmiotem naszego zainteresowania.
Ja także chciałbym przyłączyć się do podziękowań pani posłanki McGuinness dla komisarza za jego doskonałą i interesującą odpowiedź.
Myślę, że będzie to dla nas bardzo użyteczny, bezprecedensowy dokument, który będziemy analizować, ponieważ wydaje mi się, że komisarz zdecydowanie popiera naukowe uzasadnienie prowadzenia upraw genetycznie zmodyfikowanych w Europie, tak by były one przyjęte i zatwierdzone w sposób naukowy.
Komisarz wspomniał o klauzuli ochronnej.
Kiedy Komisja zamierza oprzeć wszystkie swoje decyzje na badaniach naukowych prowadzonych przez jego departament i sprzeciwić się opinii publicznej, która walczy ze stosowaniem GMO, co jest niekorzystne dla społeczności rolnej, odbija się negatywnie na cenach żywności, a co za tym idzie na gospodarce europejskiej?
komisarz. - Jak państwo wiedzą, jest to złożona kwestia i ważne, by zrozumieć, że niektórzy martwią się na zapas.
Dlatego musimy rozwijać świadomość i jak najbardziej wyedukować społeczeństwo w tym zakresie, ponieważ jest sprawą zasadniczą, aby nasze decyzje były oparte na wiedzy, którą dysponujemy.
Dołożę starań, aby w przyszłości ta wiedza maksymalnie się zwiększała.
komisarz. -Odpowiadając na pytanie, chciałabym powtórzyć moją odpowiedź, którą już przesłałam panu posłowi Crowleyowi, dotyczącą procedur rocznych i procedur budżetowych w ogóle oraz tego, w jaki sposób można je ulepszyć.
Chciałabym podzielić moją odpowiedź na dwie części.
Pierwsza dotyczy obecnego czytania, tego, co wciąż można zrobić i w jaki sposób możemy efektywniej wykorzystać środki oraz oczywiście przyszłych wniosków co do zmienionego traktatu, będących skutkiem szczytu Rady w czerwcu tego roku.
Jeśli chodzi o obecne procedury traktatowe, możemy powiedzieć, że jesteśmy ogólnie zadowoleni z wyników, ponieważ zgodnie z obecnym Traktatem mamy możliwość wprowadzania ulepszeń i wypracowywania rozwiązań w przyspieszonym trybie, jeśli zaistnieje nagła sytuacja.
Niedawne przykłady to tsunami w zeszłym roku oraz - w tym roku - kwestia Palestyny i częściowo Kosowa.
Udało nam się wypracować rozwiązanie, wprowadzając przyspieszoną procedurę dla jednego czytania - ale wymaga to trochę czasu i w dużym stopniu zależy od połączonych rozmów trójstronnych między dwoma ramionami władzy budżetowej i Komisją.
Oczywiście jednak pan poseł ma rację, twierdząc, że w ramach tego Traktatu są duże możliwości poprawy, a jeden z przykładów dotyczy pragmatycznego harmonogramu w rocznej procedurze budżetowej - stosowanego od roku 1975.
Niezależnie od wniosku na podstawie Traktatu wszyscy razem - mam na myśli wszystkie ramiona władzy budżetowej i Komisję - postanowiliśmy dodać dwa i pół miesiąca do procedury, głównie dlatego, że nie istniała wtedy poczta elektroniczna.
Teraz rzeczywiście nie potrzebujemy tego harmonogramu, ale w swoistym bezwładzie, nie rozwiązaliśmy kwestii tego harmonogramu i nikt nie próbuje się nią zająć.
Oczywiście już w oparciu o ten przykład można mówić o wzroście wydajności.
Jednak innym elementem, który jest bardzo interesujący i który przyjęliśmy w toku negocjacji z Parlamentem i Radą i który został ostatecznie przyjęty przez Radę, jest nowe rozporządzenie finansowe i przepisy wykonawcze do niego, obowiązujące od maja 2007 roku.
Już tu udało nam się uprościć i usprawnić roczne wykonanie budżetu.
Jednak chyba najlepsza wiadomość, jaką mam dziś dla państwa, dotyczy zmienionych wniosków na podstawie Traktatu.
W tym miejscu chciałabym wspomnieć o czterech elementach, które mogą poprawić kontrolę demokratyczną, rozliczalność i przejrzystość procedury budżetowej.
Pierwszą innowacyjną propozycją w zmienionym traktacie jest to, że rozróżnienie między wydatkami obowiązkowymi i nieobowiązkowymi ma zostać wyeliminowane, co zapewni jedną procedurę przyjmowania rocznego budżetu przez organy władzy budżetowej.
Po drugie, tzw. maksymalna stopa wzrostu, o której mowa w art. 272 traktatu WE - zazwyczaj stanowiąca źródło konfliktu podczas rocznego procesu negocjacyjnego - nie będzie już stosowana i nie będzie konieczna, ponieważ pod względem praktycznym zastąpią ją wieloletnie ramy finansowe, zapisane w traktatach, co obecnie nie ma miejsca.
Wreszcie, w przypadku przyszłych rozporządzeń finansowych będziemy mieć do czynienia z innym procesem przyjęcia.
Będą one przyjmowane w procedurze współdecyzji z Parlamentem.
Do roku 2007 decyzja była podejmowana jednogłośnie wyłącznie w Radzie - przez państwa członkowskie.
To duża różnica, która ma się pojawić.
Wszystkie te propozycje, wraz z możliwością wprowadzania ulepszeń w skali roku i na bieżąco, dadzą więcej uprawnień demokratycznie wybieranemu Parlamentowi Europejskiemu i zapewnią dalszą demokratyzację procesu podejmowania decyzji.
Dziękuję pani komisarz za odpowiedź i ułatwienie mi kolejnego pytania..
Dotyczy ono kwestii tego, co nowy traktat reformujący przedstawia sobą, jeśli chodzi o aspekt wieloletniego finansowania i funkcjonowania budżetu.
Jak wiadomo, co roku dochodzi do zwyczajowych sporów o udostępnienie pewnych zasobów własnych oraz udostępnienie innych zasobów, a także środki rozdysponowane na poszczególne działy, takie jak rolnictwo, struktura społeczna, fundusze strukturalne, regionalne itd.
Jeden z największych zarzutów, jakie zawsze słyszymy w Parlamencie, brzmi, że obywatele nie wiedzą, na co idą europejskie pieniądze.
Nie wiedzą, jak dokładnie rozdziela się pomiędzy poszczególnymi krajami pieniądze podatników - tak jest to postrzegane.
Wiem, że same państwa członkowskie są odpowiedzialne za udzielanie takich informacji, ale czy istnieje jakiś mechanizm, dzięki któremu Komisja mogłaby być bardziej otwarta, jeśli chodzi o informowanie o obszarach wydatków?
komisarz. -Chciałabym ogłosić, że wypracowaliśmy porozumienie z Radą właśnie w odniesieniu do nowego rozporządzenia finansowego, zgodnie z naszą inicjatywą na rzecz przejrzystości. Państwa członkowskie zgodziły się zgłaszać i udostępniać wszystkie informacje na temat beneficjentów środków - nie tylko w przypadku rolnictwa, ale wszystkich środków.
Porozumienie w sprawie rolnictwa będzie obowiązywało od roku 2009, a pozostałe od roku 2008, 2009 i 2010.
To wielki krok w kierunku przejrzystości, odpowiedzialności, otwartości i komunikacji z obywatelami.
Obywatele będą mogli wiedzieć, na co przeznaczane jest każde euro i również państwom członkowskim będzie znacznie łatwiej udzielać odpowiedzi.
(DE) Pani komisarz! Moje pytanie dotyczy dyrektywy w sprawie zwalczania opóźnień w płatnościach.
Wiele małych i średnich przedsiębiorstw oraz wielu badaczy wciąż skarży się na długość okresu, jaki upływa od zezwolenia na projekt do faktycznej płatności.
Prefinansowanie jest zdecydowanie za trudne dla wielu małych i średnich przedsiębiorstw.
Czy uważa pani, że Komisja Europejska mogłaby również dostosować swoje warunki płatności do dyrektywy w sprawie zwalczania opóźnień w płatnościach, która ma zastosowanie w całej Europie i którą wspólnie uzgodniliśmy?
komisarz. - Zdajemy sobie sprawę z sytuacji i zastosowaliśmy nowe regulacje i przepisy wykonawcze do tych kwestii.
Mamy nadzieję, że nowe przepisy, istniejące i obowiązujące od maja tego roku, uproszczą procedurę i pozwolą także na bardziej odpowiedzialną reakcję Komisji.
Zdajemy sobie sprawę, że przepisy muszą obowiązywać wszystkich, nie tylko państwa członkowskie i beneficjentów, ale także Komisję.
(DE) Pani komisarz! Wspomina pani o kryzysach natury politycznej.
Tego roku byliśmy świadkami wielu klęsk żywiołowych w Grecji, Wielkiej Brytanii i innych państwach.
Zasadniczą sprawą jest, aby w takich sytuacjach środki budżetowe mogły być szybko udostępniane.
Czy instrumenty, którymi obecnie dysponujemy, są odpowiednie, czy można je ulepszyć?
Czy jest możliwe zwiększenie ogólnej puli środków z uwagi na to, że w przypadku tego lata dane pokazują, że środki, jakimi teraz dysponujemy, na pewno nie będą wystarczające?
komisarz. - Jak wszyscy wiemy, zgodnie z art. 149 traktatu WE odpowiedzialność za treść nauczania leży w gestii państw członkowskich, co oznacza, że decyzje co do kształtu programów nauczania w placówkach oświatowych oraz nauczanych przedmiotów są podejmowane wyłącznie przez państwa członkowskie.
Komisja ma za zadanie wspierać państwa członkowskie w rozwoju edukacji wysokiej jakości.
Zgodnie z naszym programem pracy "Edukacja i szkolenie 2010” Komisja odgrywa kluczową rolę w ułatwianiu wymiany najlepszych praktyk między państwami członkowskimi, aby pomóc zagwarantować, że ich systemy edukacji i szkolenia mogą sprostać wyzwaniom XXI wieku.
Ponieważ zagadnienia dotyczące rynku pracy stanowią ważną część strategii lizbońskiej, oczywiste jest, że w tym kontekście dużą rolę odgrywają aspekty polityki edukacyjnej dotyczące rynku pracy i bardziej ogólnie konkurencyjności.
Nie oznacza to jednak, że przedmioty takie jak starożytna greka, łacina historia, archeologia czy lingwistyka nie są związane z rynkiem pracy.
Abstrahując od bezpośrednich możliwości zatrudnienia w wielu z tych dziedzin, ich nauczanie wiąże się z kształtowaniem i przekazywaniem szeregu ogólnych umiejętności, takich jak myślenie analityczne i logiczne.
Jednym z tekstów referencyjnych dla programu pracy jest zalecenie Parlamentu i Rady z dnia 18 grudnia 2006 r. w sprawie kompetencji kluczowych w procesie uczenia się przez całe życie, które obejmują porozumiewanie się w obcych językach oraz świadomość i ekspresję kulturalną.
To drugie pojęcie obejmuje świadomość lokalnego, narodowego i europejskiego dziedzictwa kulturalnego oraz jego miejsca w świecie.
Zgodnie z rezolucją kompetencje obywatelskie obejmują znajomość współczesnych wydarzeń, jak i głównych wydarzeń i tendencji w narodowej, europejskiej i światowej historii.
Myślę, że jest to bardzo bezpośredni i wyraźny wkład w orientację, o którą prosi i którą popiera pani Panayotopoulos-Cassiotou i zapewne wielu innych posłów.
(EL) Panie komisarzu! Dziękuję za odpowiedź.
Jestem pewna pana ciągłego zainteresowana tą kwestią.
Jednak jakie środki przeznacza się na promowanie programu "Edukacja i szkolenie 2010”?
Jest pan komisarzem odpowiedzialnym za kulturę.
Jaka część badań w obrębie siódmego programu ramowego ma zostać przeznaczona na dziedziny, o których pan wspomniał - to znaczy zwiększanie wiedzy w dziedzinach takich jak języki, kultura, historia i lingwistyka?
komisarz. - Pani przewodnicząca! W roku 2000, roku milenijnym, 17,6% osób w wieku 18-24 lat kończyło edukację na szkole średniej.
Do zeszłego roku, 2006, odsetek ten spadł do 15,3%.
Sześć nowych państw członkowskich już osiągnęło nasz poziom odniesienia dla roku 2010, wynoszący 10%.
Jak już wspominałem, zgodnie z art. 149 kwestia ta leży w wyłącznej kompetencji państw członkowskich.
Treść nauczania i organizacja systemów edukacyjnych wchodzi w zakres kompetencji państw członkowskich.
Naszą rolą jest wspieranie i uzupełnianie ich działalności.
Robiliśmy to na wiele sposobów.
Wspomnę tylko o kilku.
W szczególności Komisja wspierała stworzenie bazy wiedzy stanowiącej podstawę tworzenia polityki, sponsorując szereg analiz dotyczących tego problemu.
Ponadto w zeszłym roku w komunikacie w sprawie skuteczności i równego dostępu do europejskich systemów kształcenia i szkolenia w 2006 r. Komisja podkreślała znaczenie kształcenia przedszkolnego jako skutecznego środka zapobiegania porzucaniu nauki i wskazywała na zagrożenia związane ze zbyt wczesnym wprowadzaniem podziału między oddzielne ścieżki kształcenia.
W ostatnim czasie Komisja uruchomiła także proces konsultacji publicznych w sprawie modernizacji kształcenia szkolnego.
Obejmuje on zbadanie poglądów zainteresowanych stron na to, jak walczyć z problemem porzucania nauki.
W ramach analizy krajowych programów reform zgodnie ze strategią lizbońską Komisja wydała w stosownych przypadkach szczegółowe zalecenia dla państw członkowskich dotyczące porzucania nauki.
Poprzez program "Edukacja i szkolenie 2010” Komisja korzystała z otwartej metody koordynacji, aby rozwijać dobre praktyki i partnerskie uczenie się w odniesieniu do problemu porzucania nauki.
Zachęcaliśmy także państwa członkowskie do wykorzystywania funduszy strukturalnych na ukierunkowane interwencje w przypadku szczególnie wysokiego odsetka osób porzucających naukę oraz do udziału w poświęconych temu problemowi przedsięwzięciach w ramach programu uczenia się przez całe życie.
Podsumowując, postępy są widoczne i mierzalne, ale wciąż niedostateczne, dlatego naprawdę nie możemy ustawać w wysiłkach i musimy zwiększyć ich dynamikę.
(RO) Pani przewodnicząca, panie komisarzu!
Dziękuję za odpowiedź. Mimo że edukacja leży w gestii państw członkowskich, Komisja powinna angażować się w dbanie o przyszłość Unii.
Zalecenia stanowią część prawa miękkiego.
Komisja Europejska powinna wyraźnie zwrócić się do państw członkowskich o opracowanie planów działania mających na celu walkę z problemem porzucania nauki.
Unia Europejska potrzebuje wykwalifikowanych zasobów ludzkich.
Niedopuszczalne jest, żeby młodzi ludzie pochodzący z biednych rodzin czy ze wsi musieli rezygnować z nauki z powodu swojej sytuacji finansowej.
Ludność UE starzeje się i żeby zapewnić stabilność systemów opieki społecznej, musimy zwiększyć wydajność pracy.
Moje pytanie brzmi następująco: panie komisarzu, w jaki sposób wspiera pan państwa członkowskie, aby mogły udzielać pomocy finansowej tym dzieciom, które powinny kontynuować naukę, zwłaszcza pochodzącym z biednych rodzin czy ze wsi?
To prawdziwy problem, a mówimy tu o przyszłości Europy.
komisarz. - Odpowiedź mogłaby być bardzo długa, w skrócie: staramy się współpracować oraz mobilizować zasoby i polityki, aby wspierać zapewnianie lepszych warunków młodym ludziom.
Jutro na przykład Komisja przyjmie w ramach procedury pisemnej dokument programowy dotyczący zatrudniania młodzieży.
Uważamy, że młodzież jest naszą przyszłością i że przyszłość zaczyna się teraz.
W szczególności zachęcamy państwa członkowskie, aby w większym stopniu wykorzystywały fundusze strukturalne do wspierania polityk edukacyjnych na rzecz mobilności.
Oczywiście, mówiąc, że treść nauczania i organizacja systemów edukacyjnych wchodzi w zakres kompetencji państw członkowskich, uważamy, że działania państw członkowskich mające na celu zapewnienie jakości, skuteczności i równego dostępu mogą przynosić bardziej konkretne i lepsze rozwiązania dla naszych obywateli, w tym dla młodych osób.
Jestem pewien, że inwestycja w zasoby ludzkie, w szczególności poprzez kształcenie i szkolenie, to najcenniejsza i najskuteczniejsza inwestycja w spójność społeczeństwa i przyszłą konkurencyjność.
Mówię to nie tylko jako komisarz odpowiedzialny za ten obszar, ale także jako polityk i ojciec.
Dlatego nie ma wątpliwości, że musimy wspólnie zrobić więcej.
Kilka razy wspominał pan o funduszach strukturalnych.
Co, jako komisarz, może pan zrobić, aby zachęcić kraje, by w większym stopniu przeznaczały te środki na swoich obywateli, na programy socjalne itp.?
Wiem, że w Irlandii większość tych środków przeznaczono na drogi i duże przedsięwzięcia w dziedzinie infrastruktury.
Praktycznie nic nie przeznaczono na ludzi.
komisarz. - Pani przewodnicząca! Pytanie dotyczy wkładu sektora prywatnego w finansowanie EIT.
Uważamy, że partnerstwa publiczno-prywatne mają kluczowe znaczenie w zapewnianiu dopływu informacji do gospodarki opartej na wiedzy.
Inaczej nie osiągniemy sukcesu.
Sektor prywatny nie tylko jest źródłem dodatkowych środków finansowych, ale także, co ważniejsze, może spowodować zmiany w strategicznym ukierunkowaniu innowacji.
Dlatego powiedziałbym, że chodzi nie tyle o pieniądze, ile o współpracę, o połączenie partnerów i interesów.
Wiele krajów UE podjęło działania, aby ułatwić stosunki strukturalne pomiędzy sektorem publicznym a prywatnym i promować transfer wiedzy między uczelniami wyższymi a przemysłem.
W tym kontekście działalność EIT, a w szczególności wspólnot wiedzy i innowacji będzie realizowana poprzez innowacyjne partnerstwa publiczno-prywatne i finansowana z szeregu źródeł publicznych i prywatnych.
Nie można z góry określić szczegółowych warunków finansowania i na pewno będą one ewoluować, ale celem jest maksymalizacja wkładu sektora prywatnego.
Wkład wspólnotowy, który ma wynieść 308 milionów euro w ramach następnej perspektywy finansowej, ma pełnić rolę katalizatora, który przyciągnie środki z sektora prywatnego.
Komisja szczególnie dążyła do tego, by ułatwić i przyciągnąć udział sektora prywatnego w finansowaniu EIT oraz wspólnot wiedzy i innowacji (WWI).
Na przykład kluczowym kryterium wyboru WWI będzie ich zdolność do zapewnienia długoterminowego i zrównoważonego finansowania, w tym znacznego wkładu sektora prywatnego.
Ważnym zadaniem Rady Zarządzającej będzie określenie w odniesieniu do potencjalnych WWI obszarów, które przyciągną wielu uczestników, także z sektora prywatnego.
Ponadto EIT będzie posiadał kompetencje do ustanowienia fundacji EIT, której szczegółowym celem będzie gromadzenie i przyciąganie środków zarówno od darczyńców indywidualnych, jak i przedsiębiorstw.
(FI) Pani przewodnicząca, panie komisarzu! Była mowa o tym, że środki będą pochodzić ze Stanów Zjednoczonych, a jako sponsora EIT wymieniano Microsoft.
Czy nie jest niepokojące, że takie wielkie amerykańskie firmy będą chciały odnieść korzyści z badań prowadzonych w Europejskim Instytucie Technologii?
Jednocześnie chciałbym zadać następujące pytanie: czy jest możliwe, że ci prywatni sponsorzy będą nakładać warunki co do środków, które będą od nich pochodzić?
komisarz. - Chyba byłoby nudno, gdyby tylko amerykańskie firmy były zainteresowane dialogiem, współpracą i ewentualnymi inwestycjami.
Jest znacznie więcej takich firm, także wiele europejskich.
Wiele z tych firm - europejskich, amerykańskich czy międzynarodowych, już inwestuje dużo w Europie.
EIT powinien stworzyć jeszcze więcej zachęt i przyjaznych warunków dla innowacji w Europie.
Nie eliminowałbym interesów z zewnątrz, ale zachęcałbym Parlament, Radę i Komisję do znalezienia definitywnej odpowiedzi i uzgodnienia pełnego wniosku, aby zmobilizować europejskie inwestycje we współpracę międzynarodową.
Jednak wszystkie one stanowią pozytywne sygnały, pochodzące zarówno od wewnątrz, jak i z zewnątrz, i są mile widziane.
Panie komisarzu, czy dobrze rozumiem z pana odpowiedzi dla pana Seppänena, że rzeczywiście otrzymuje pan przesłanki, iż firmy chcące inwestować w EIT wykazują szczególne zainteresowanie?
Ponieważ w przeciwnym wypadku, jeśli nie uzyska pan znacznych i wystarczających funduszy z sektora prywatnego, czy powstrzyma się pan przed atakowaniem budżetu UE i czy wyciągnie pan z tego lekcję, że być może nie ma tak dużego zainteresowania finansowaniem EIT?
Chciałbym jednak pana zapewnienia, że być może uzyskuje pan takie szczere deklaracje zainteresowania.
komisarz. - Było i jest coraz większe zainteresowanie, zwłaszcza teraz, gdy osiągnęliśmy obecny etap wniosku, ponieważ na początku istniał jedynie pomysł, swego rodzaju koncepcja, a teraz jest to konkretny tekst.
Nie został on jeszcze formalnie sfinalizowany - mamy nadzieję, że uda się to do końca bieżącego roku - lecz sygnały od poszczególnych przedsiębiorstw lub organizacji biznesowych są coraz bardziej konkretne i pozytywne, co wskazuje na możliwe głębsze zaangażowanie w przyszłości.
Prowadziliśmy rozmowy na forum Europejskiego Okrągłego Stołu Przemysłowców, Business Europe, Eurochambers i wielu innych stowarzyszeń, takich jak Europejskie Stowarzyszenie Organizacji Badawczych i Technologicznych (EARTO).
Rzeczywiście mogę stwierdzić, że deklaracje są coraz bardziej konkretne.
Oczywiście nikt nie wypisuje czeku in blanco ani nie podejmuje przedwczesnych zobowiązań, a to co robimy, nie powinno zastępować tego, co jest pozytywne w niektórych centrach lub partnerstwach, ale EIT powinien stanowić dalszą siłę napędową, zapewnić bodźce i zakres bardziej przyjaznej innowacji dla Unii Europejskiej.
Takie są zamierzenia i jest to wspólna odpowiedzialność.
(LT) Celem Europejskiego Instytutu Technologii jest tworzenie innowacji, które przyczynią się do zwiększenia konkurencyjności Unii Europejskiej.
Gdyby w działalności Instytutu udział miały duże firmy prywatne, czy innowacje byłyby dostępne dla innych uczestników rynku?
A co z państwami członkowskimi?
Czy to nie państwa członkowskie i Wspólnota Europejska powinny w głównej mierze finansować instytucję europejską?
komisarz. - Musimy zdefiniować rolę samego EIT, który jest instytucją służącą przeprowadzaniu wyboru konkurencji, monitorowaniu oceny i wyznaczaniu ram dla całego szeregu wspólnot wiedzy i innowacji.
Jednak, w odniesieniu do innowacji, kluczowe partnerstwo ma miejsce na szczeblu wspólnot wiedzy i innowacji.
Można wyobrazić sobie znaczącą współpracę z MŚP, a ustalenia wewnętrzne są nie tylko ich prawem, lecz również są dla nich korzystne, ponieważ muszą budować zaufanie w celu wzmocnienia lub rozpoczęcia nowej współpracy pod auspicjami EIT oraz na rzecz podstawowych stosunków dotyczących własności intelektualnej; w tej kwestii przedmiotowy wniosek odnosi się do zasad siódmego programu ramowego.
Z pewnością musi istnieć wystarczająca swoboda i elastyczność w ustalaniu praw własności intelektualnej pomiędzy partnerami, które będą służyć ich współpracy oraz stosunkom pomiędzy wspólnotami wiedzy i innowacji, wobec lub z EIT, a także dalszemu stosowaniu innowacji.
W Europie istnieje wiele modeli.
Uważam, że możemy wykorzystać liczne inspiracje na rzecz prawdziwego zaangażowania, a EIT może być swego rodzaju lodołamaczem, który stworzy lepsze warunki dla Europy przyjaznej dla wiedzy, w tym na rzecz własności intelektualnej, patentów wspólnotowych lub obszarów polityki, które są bardzo potrzebne i ważne, jeśli chodzi o prawdziwy transfer wiedzy pomiędzy partnerami.
Odpowiedzi na pytania 38 i 39 zostaną udzielone na piśmie.
Dotyczy: całkowitego zakazu przekształcania umów na czas określony w umowy na czas nieokreślony w przypadku greckich służb publicznych
Minęło już sześć lat od wejścia w życie dyrektywy 1999/70/WE w 2001 r., a Grecja jeszcze nie przestrzega jej przepisów.
Pomimo prawomocnych wyroków na korzyść pracowników zatrudnionych na podstawie umów na czas określony, grecki Sąd Najwyższy orzekł, na podstawie greckiej konstytucji i bez uwzględnienia wcześniejszego orzecznictwa, że przekształcanie umów o pracę na czas określony w umowy na czas nieokreślony jest całkowicie zabronione w greckim sektorze publicznym.
To orzeczenie jest sprzeczne z duchem i literą dyrektywy 1999/70/WE oraz z wyrokiem Trybunału Sprawiedliwości (sprawa C-212/04), w którym podkreślono, że dyrektywa 1999/70/WE "sprzeciwia się stosowaniu regulacji krajowej, ustanawiającej jedynie w sektorze publicznym całkowity zakaz przekształcania w umowę na czas nieokreślony kolejnych umów na czas określony, służących w istocie "zwyczajnym i stałym potrzebom” pracodawcy i uważanych wobec tego za nadużycie.”
Jakie jest stanowisko Komisji w odniesieniu do ewidentnej odmowy wdrożenia dyrektywy 1999/70/WE przez Grecję?
Czy zostanie wszczęte postępowanie przeciwko Grecji przed Trybunałem Sprawiedliwości?
komisarz. - (CS) Pani przewodnicząca, panie i panowie! Na mocy dyrektywy Rady 1999/70/WE dotyczącej porozumienia ramowego w sprawie pracy na czas określony, państwa członkowskie mają wymóg przyjmowania takich środków, które zapobiegną nadużyciom w postaci zawierania kolejnych umów o pracę na czas określony.
Państwa członkowskie nie mają jednak obowiązku zastępowania umów na czas określony umowami na czas nieokreślony, zakładając, że istnieją inne skuteczne środki, które pozwalają uniknąć tego rodzaju nadużyć lub przewidują sankcje w przypadku ich wystąpienia.
Europejski Trybunał Sprawiedliwości potwierdził taką wykładnię w wyroku z dnia 4 lipca 2006 r. w sprawie C-212/04 (Adeneler) dotyczącej ustawodawstwa greckiego.
Europejski Trybunał Sprawiedliwości orzekł również, że interpretacja właściwych przepisów krajowych nie leży w jego kompetencjach.
To wyłącznie do greckich sądów należy zapewnienie wykładni właściwych przepisów greckich oraz określenie, czy przepisy te są zgodne z wymogami przedmiotowej dyrektywy, w odniesieniu do istnienia skutecznych środków, które pozwoliłyby uniknąć lub sankcjonowałyby nadużycia w postaci zawierania kolejnych umów o pracę na czas określony.
Grecja wdrożyła wspomnianą dyrektywę poprzez dekret prezydencki nr 164/2004 dotyczący sektora publicznego.
Komisja przeprowadziła dogłębną analizę tego dekretu i stwierdziła, że jest on zgodny z wymogami przedmiotowej dyrektywy.
Ponieważ dyrektywa została wdrożona na późnym etapie, dnia 19 lipca 2004 r., wspomniany dekret prezydencki zawierał wyjątkowy, przejściowy przepis, na mocy którego, w pewnych okolicznościach, możliwe jest przekształcenie kolejnych umów o pracę na czas określony, zawartych przed datą wejścia w życie dekretu, w umowy na czas nieokreślony.
Zdaję sobie sprawę, że sytuacja prawna dotycząca nadużyć w postaci zawierania kolejnych umów o pracę na czas określony w greckim sektorze publicznym była przez kilka ostatnich lat przedmiotem sporów.
Potwierdził to grecki Sąd Najwyższy w niedawnym wyroku z dnia 11 czerwca 2007 r., w którym uchylił swoje wcześniejsze orzecznictwo.
Jak już wspomniałem, zgodnie z wyrokiem Europejskiego Trybunału Sprawiedliwości to sądy krajowe odpowiadają za wykładnię i stosowanie właściwych przepisów greckich, w tym konstytucji, w odniesieniu do okoliczności przedstawionych w poszczególnych sprawach.
Sądy muszą jednak przy tym należycie przestrzegać właściwych przepisów unijnych, w szczególności dyrektywy 1999/70/WE.
Komisja ściśle monitoruje rozwój sytuacji w Grecji.
Zbada dokładnie ostatnie orzeczenie Sądu Najwyższego i będzie monitorować środki przyjęte w jego następstwie przez władze greckie.
Podsumowując, chciałbym wspomnieć, że zgodnie z informacjami dostarczonymi przez Komisję, kilka sądów greckich przedłożyło już w tej sprawie pytania prejudycjalne do Europejskiego Trybunału Sprawiedliwości.
Europejski Trybunał Sprawiedliwości będzie zatem miał możliwość wydać opinię w sprawie wykładni właściwego prawodawstwa wspólnotowego.
(EL) Panie komisarzu! Wiadomo panu dobrze, że Grecja jest jedynym krajem, który wciąż nie może wdrożyć dyrektywy, która weszła w życie sześć lat temu.
Przekleństwem dla dziesiątek tysięcy pracowników kontraktowych jest rząd, który, jak pan wspomniał, powinien przestrzegać orzeczeń sądów, a mimo to przyjmuje ustawy, na mocy których odmawia respektowania prawomocnych decyzji sądów i orzecznictwa Europejskiego Trybunału Sprawiedliwości.
Wielu spośród tych, którzy zginęli w tegorocznych pożarach w Grecji, było kontraktowymi strażakami z ponad dziesięcioletnim stażem, zatrudnionymi na czas określony i posiadającymi niewystarczające przeszkolenie.
Już od miesięcy twierdzi pan, że bada tę kwestię.
Czy jako strażnicy prawodawstwa europejskiego członkowie Komisji zamierzają przedsięwziąć jakieś środki?
komisarz. - (CS) Pani przewodnicząca, panie i panowie!
Dziesięć lat po włączeniu art. 13 do traktatu WE poczyniliśmy ważny postęp w zapewnieniu wszystkim obywatelom Unii Europejskiej ochrony przed dyskryminacją, między innymi ze względu na pochodzenie rasowe i etniczne lub orientację seksualną.
Ochrona ta jest jednak nadal niepełna; nie możemy także mówić o prawdziwej "równości” wspomnianej przez szanowną panią poseł.
Wszystkie państwa członkowskie muszą przestrzegać dyrektywy w sprawie równego traktowania osób bez względu na pochodzenie rasowe i dyrektywy w sprawie równego traktowania w zakresie zatrudnienia i to do Unii Europejskiej należy monitorowanie prawidłowej transpozycji obu dyrektyw do ustawodawstwa krajowego i ich właściwe stosowanie.
W związku z powyższym w dniu 27 czerwca 2007 r. Komisja wystosowała uzasadnione opinie do 14 państw członkowskich, które nie dokonały prawidłowej transpozycji dyrektywy 2000/43/WE.
Chciałbym podkreślić, że rzeczywiste powody tych opinii i ich waga różnią się oczywiście w zależności od kraju.
W każdym razie 14 państw otrzymało uzasadnioną opinię.
Rok 2007 jest Europejskim Rokiem Równych Szans dla Wszystkich i stanowi dla władz publicznych i społeczeństwa obywatelskiego bodziec do organizowania działań i kampanii skupiających się na korzyściach różnorodności i niedyskryminacji.
Walka z dyskryminacją musi nieustannie być naszym priorytetem. W 2008 r.
Komisja przedłoży wnioski dotyczące programów stanowiących kontynuację działań podjętych w ramach Europejskiego Roku Równych Szans; programy takie mogą zawierać środki służące sfinalizowaniu ram prawodawstwa na rzecz walki z dyskryminacją.
Konsultacje internetowe, które rozpoczęły się w lipcu i będą trwały do połowy października, są częścią przygotowań do oceny odpowiedniego oddziaływania.
Chciałbym również powiedzieć, że Komisja sprzeciwia się wszelkim formom homofobii i wspiera społeczeństwo oparte na tolerancji i szacunku.
Komisja z zadowoleniem przyjmuje rezolucję Parlamentu Europejskiego z dnia 26 kwietnia 2007 r. w sprawie homofobii w Europie.
W tym kontekście Komisja wyraża ubolewanie, że władze lokalne nie udzieliły niezbędnych pozwoleń, aby zgodnie z planem ciężarówka promująca różnorodność w Europie odwiedziła Wilno w dniu 25 maja i zakazały towarzyszącej temu wydarzeniu parady homoseksualistów.
Komisja wyraża również ubolewanie, że uczestnicy marszu na rzecz równości podczas rumuńskiego festiwalu GayFest w dniu 11 czerwca 2007 r. (który miał moralne poparcie i wykorzystywał logo Europejskiego Roku) został znieważony przez grupy ekstremistyczne i musiał odbywać się pod ochroną policji.
Wspomniana wcześniej dyrektywa w sprawie równego traktowania osób bez względu na pochodzenie rasowe zapobiega dyskryminacji ze względu na pochodzenie rasowe lub etniczne.
Chciałbym podkreślić, że ma to również w pełni zastosowanie do Romów.
Ponadto Komisja uważa, że przepisy unijne, aby mogły być właściwie stosowane, muszą zostać uzupełnione kampaniami informacyjnymi, z których Romowie mogliby dowiedzieć się o przysługujących im prawach, oraz wydarzeniami, dzięki którym opinia publiczna byłaby informowana o prawach i obowiązkach wynikających z prawa zabraniającego dyskryminacji.
W roku 2007 - Europejskim Roku Równych Szans dla Wszystkich - wydarzenia skoncentrowane na społeczności Romów odbywają się w Bułgarii, Czechach, Grecji, Hiszpanii, Francji, Irlandii, we Włoszech, na Litwie, w Polsce, Rumunii, Finlandii i na Słowacji.
Działania mające na celu zwalczanie dyskryminacji przeciwko Romom są również finansowane z Europejskiego Funduszu Społecznego i programu PROGRESS na lata 2007-2013 na rzecz zatrudnienia i solidarności społecznej, który wspiera tworzenie potencjału wśród Romów.
Choć jest godnym pożałowania, że 14 państw członkowskich miało mieć uzasadnione opinie, jestem przynajmniej zadowolona, że Komisja podejmuje się zdecydowanego postępowania w sprawie uchybienia zobowiązaniom państwa członkowskiego, ponieważ w obecnej chwili mamy zupełną lukę między literą prawa a tym, co się dzieje w rzeczywistości.
Komisarz Špidla wspomniał o kilku problemach związanych z nie wpuszczeniem do Wilna unijnej ciężarówki informacyjnej w sprawie równouprawnienia.
Najwyraźniej połowa litewskich posłów myśli, że homoseksualizm jest perwersją.
Macie prawdziwe problemy w sektorze publicznym i rządowym.
Agencja Praw Podstawowych poinformowała w ostatnim tygodniu, że wiele państw członkowskich zaniedbywało kwestię prawidłowego wprowadzenia prawodawstwa w sprawie dyskryminacji rasowej, więc mam nadzieję, że twarde postępowanie będzie trwało nadal, ponieważ jest ono tym, czego potrzebujemy.
Czy w postępowaniach w sprawie uchybienia zobowiązaniom państwa członkowskiego weźmiecie pod uwagę różne oświadczenia i tolerancję ekstremizmu przez ministrów i urzędników publicznych?
komisarz. - (CS) Nie sądzę, by wypowiedzi szanownej pani poseł zawierały jakiekolwiek pytania, ale chciałbym poprzeć opinię, którą tak czy inaczej wygłosiła.
Obydwie dyrektywy w sprawie niedyskryminacji są fundamentalnymi prawami europejskimi.
Musimy zapewnić, że są one w pełni wprowadzone do ustawodawstw krajowych i musimy zapewnić, że niedyskryminacja, równe szanse i tolerancja nadal będą fundamentalnymi wartościami, które są wdrażane w aktywny sposób.
To właśnie dlatego Komisja Europejska zainicjowała przeciwko 14 państwom członkowskim postępowanie w sprawie uchybienia zobowiązaniom państwa członkowskiego.
Chciałbym jednak także powiedzieć, że ogólnie rzecz biorąc pojedyncze państwa członkowskie akceptują te ważne wartości i że większość problemów, nad którymi debatujemy, które czynią koniecznym postępowanie w sprawie uchybienia zobowiązaniom państwa członkowskiego, są natury legislacyjnej, a więc mają po prostu podłoże techniczno-administracyjne.
Nie reprezentują one tendencji państw członkowskich, które odrzucają Traktaty.
Zajmiemy się teraz serią pięciu pytań związanych z osobami niepełnosprawnymi.
Rozumiem, że osoby zadające pytania prawdopodobnie oczekiwały odpowiedzi zbiorczej.
Nie chciałbym, by ktokolwiek został pozbawiony odpowiedzi indywidualnej, ale byłbym szczęśliwy, gdyby zechciał pan, panie komisarzu, uporać się z wszystkimi odpowiedziami jednocześnie.
Jednakże zanim rozpoczniemy, chciałbym najpierw otrzymać nieco wskazówek od jednej z pytających osób.
Ja także byłbym zadowolony, gdyby pan komisarz odpowiedział na wszystkie pytania razem, jeśli to jest możliwe.
Jeśli nie, może moglibyście pozwolić mu odczytać odpowiedzi na wszystkie pięć pytań, jeśli ma oddzielnie spisane odpowiedzi, a wszelkie uzupełnienia dodamy po tych wszystkich pięciu wyjaśnieniach.
Zrobię to z przyjemnością.
Cieszę się, że mogę zrobić coś, dzięki czemu pan komisarz poczuje się komfortowo wiedząc, że wszyscy posłowie otrzymują odpowiedzi na pytania, które zadali, ale jest dla mnie także jasne, że pytania są ze sobą powiązane i że w innym razie moglibyśmy ryzykować kręcenie się w kółko.
Ale będę zadowolony z wszystkiego, co komisarz mógłby w najlepszy sposób nam przedstawić.
Dotyczy: wspierania niezależnego życia poprzez działanie
Czy Komisja Europejska dołączy do mnie w trakcie powitania w tym tygodniu w Strasburgu osób z poważnymi i licznymi upośledzeniami, którzy tworzą część Europejskiej sieci na rzecz niezależnego życia (ENIL)?
W odpowiedzi na rezolucję Parlamentu (P6_TA(2006)0527) w sprawie dwuletniego raportu Komisji poświęconego niepełnosprawności, jakiego postępu dokonała Komisja w promowaniu koncepcji "niezależnego życia” dla ludzi niepełnosprawnych, włączywszy prawa zachowania finansowania na "pomoc osobistą” podczas przemieszczania się pomiędzy państwami członkowskimi Unii Europejskiej w poszukiwaniu pracy, edukacji lub miejsca zamieszkania?
Czy Komisja przedstawi ogólnoeuropejską politykę pomocy osobistej?
Dotyczy: promowania niezależnego życia wśród osób niepełnosprawnych
Deinstytucjonalizacja i większa autonomia są pośród priorytetów strategii Unii Europejskiej dotyczącej osób niepełnosprawnych.
Jakiego postępu do tej pory dokonała Komisja, jeśli chodzi o zalecenia przygotowanego opracowania poświęconego deinstytucjonalizacji osób niepełnosprawnych?
Czy Komisja zgodzi się, że coraz większa liczba osób niepełnosprawnych jest instytucjonalizowana?
Jakie dalsze środki Komisja zamierza przedsięwziąć, by zmierzyć się z tym wyzwaniem?
Dotyczy: praw osób niepełnosprawnych
Przyjmując z zadowoleniem zobowiązanie Komisji do podejścia do niepełnosprawności na zasadach praw człowieka, od czasu komunikatu z 1996 r., i potwierdzając obecność Europejskiej sieci na rzecz niezależnego życia w Strasburgu, czy Komisja akceptuje fakt, że prawa człowieka w odniesieniu do osób niepełnosprawnych są w Unii Europejskiej nadużywane w taki sam sposób, jak na całym świecie?
Jakie dalsze kroki planuje podjąć Komisja, aby odnieść się do tych nadużyć w Unii Europejskiej?
Dotyczy: integracji osób niepełnosprawnych
Przyjmując z zadowoleniem poparcie Komisji dla zasad integrowania osób niepełnosprawnych, ile okazji do spotkań w 2007 r. miała międzysłużbowa grupa organizowana przez DG ds. Zatrudnienia, Spraw Społecznych i Równości Szans i które dyrekcje generalne Komisji nie były obecne podczas tych spotkań?
W związku z wizytą Europejskiej sieci na rzecz niezależnego życia w Strasburgu, która odbyła się w tym tygodniu, oraz przyjmując z zadowoleniem zobowiązanie Komisji do zamrożenia ustalonego odsetka swojego zagranicznego wsparcia dla spraw w zakresie zdrowia, edukacji i usług socjalnych, jakie kroki podejmuje Komisja, aby upewnić się, że wspólnotowe programy rozwoju społecznego dla osób niepełnosprawnych czerpią korzyści z tych funduszy?
Dotyczy: reprezentowania osób niepełnosprawnych
Czy Komisja Europejska mogłaby opisać, jakie podjęła ustalenia, aby zagwarantować reprezentację osób niepełnosprawnych oraz organizacji osób niepełnosprawnych w strategiach integracji społecznej Unii Europejskiej?
Wraz z zaaprobowaną przez Komisję zasadą "nic o nas bez nas”, jakie dalsze kroki w związku z tym planuje Komisja?
komisarz. - (CS) Ponieważ zamierzam spróbować udzielić bardzo krótkiej odpowiedzi na wszystkie pytania razem, skoncentruję się tylko na najważniejszych kwestiach.
Program koncentrujący się na aktywnej integracji osób niepełnosprawnych rozwijany jest od 2006 r. jako część europejskiego planu działania na rzecz ludzi niepełnosprawnych.
W sercu tego programu leży prawo osób niepełnosprawnych do niezależnego życia.
Ponieważ Komisja popiera deinstytucjonalizację i z racji tego, że ogólna opinia w tym obszarze jest podobna, Komisja sprawdza także alternatywy dla opieki zapewnianej w instytucjach opieki całodobowej.
Komisja wspiera badania w zakresie odpowiednich metod w odniesieniu do tzw. deinstytucjonalizacji.
Niezależne życie osób niepełnosprawnych musi być wsparte poprzez zapewnienie jakościowych usług społecznych; nie tylko natury fizycznej, ale także jeśli chodzi o szacunek dla godności ludzkiej.
Dochodząc do mojego osobistego doświadczenia muszę powiedzieć, że kształcenie ludzi świadczących te usługi osobom zależnym od nich, jest bardzo ważne dla jakości usług publicznych.
Sposób, w jaki obserwowane są podstawowe prawa osób niepełnosprawnych i jakość ich życia zależą w dużym stopniu od edukacji.
Jak już wspomniałem, Komisja używa swego prawa do aktywnego wspierania rozwoju usług społecznych i chcę powiedzieć, że w tym procesie Komisja zawsze koncentruje się na jakości życia jednostek.
Rzeczywiście, deinstytucjonalizacja sama w sobie nie gwarantuje w sposób automatyczny lepszej jakości życia i autonomii: one są zagwarantowane jedynie wtedy, gdy deinstytucjonalizacja jest zastąpiona przez usługi społeczne o podobnej jakości i standardzie.
W tym kontekście Komisja zwróciła się o przeprowadzenie badania na temat integracji społecznej, celem którego jest ocena sytuacji osób niepełnosprawnych w dużych instytucjach opieki całodobowej, gdzie, jak wiadomo, jest wiele przypadków, gdy standard i sposób życia nie są zbieżne ze standardem i jakością, na jakie ludzie bez wątpienia zasługują.
Musimy więc monitorować tą sytuację, aby upewnić się, że ulega poprawie.
Jednakże Komisja nie może potwierdzić opinii, że liczba ludzi w instytucjach opieki całodobowej wzrasta.
Nie dysponujemy jeszcze liczbami, ale jak już powiedziałem, deinstytucjonalizacja jest zasadą, którą się kierujemy i będziemy to kontynuować.
Chciałbym także położyć nacisk na to, że z zadowoleniem przyjmujemy inicjatywy koncentrujące się na podstawowych zasadach jakości zapewnienia opieki społecznej na poziomie europejskim.
Podkreśliłbym też, że fakt, iż kwestia praw osób niepełnosprawnych wyniesiona została dzięki Konwencji Narodów Zjednoczonych w sprawie praw osób niepełnosprawnych na poziom międzynarodowy, jest w moim odczuciu ogromnym krokiem naprzód.
Komisja zachęca państwa członkowskie do ratyfikacji tej konwencji i do udzielenia na to konkretnej odpowiedzi tak szybko jak to możliwe.
Komisja obiecała wziąć pod uwagę potrzeby i prawa osób niepełnosprawnych oraz włączyć je do odpowiednich strategii Unii Europejskiej.
Sprawa zapewniania potrzeb osobom niepełnosprawnym jest na szczeblu unijnym uwzględniana przez komisyjną międzysłużbową grupę ds. niepełnosprawności, jak również poprzez współpracę z państwami członkowskimi i zainteresowanymi stronami, włączywszy osoby niepełnosprawne, w grupie wysokiego szczebla ds. niepełnosprawności w Unii Europejskiej.
Od 2000 r. Wspólnota Europejska współfinansuje w przybliżeniu 160 projektów poświęconych osobom niepełnosprawnym w krajach rozwijających się, na łączną kwotę 100 milionów euro.
Projekty te zapewniają wsparcie Europie Wschodniej, Bliskiemu Wschodowi i państwom Afryki, Karaibów i Pacyfiku, i koncentrują się na osobach niepełnosprawnych umysłowo i fizycznie, budowaniu zdolności, resocjalizacji, prawach osób niepełnosprawnych, integracji społecznej, usuwaniu ubóstwa, deinstytucjonalizacji itp.
Panie i panowie! Nie ma wątpliwości, że Komisja wdraża aktywną politykę na rzecz osób niepełnosprawnych i że osiągnęliśmy znaczący postęp w ramach Unii Europejskiej.
Jednak jak już powiedziałem odpowiadając na poprzednie pytanie, nadal jest przed nami długa droga.
Pracujemy nad podstawowym procesem możliwych zmian do istniejącego ustawodawstwa europejskiego.
To o tym mówiłem, kiedy odpowiadałem na pytanie o dyrektywy w sprawie niedyskryminacji.
Panie i panowie! Próbowałem pokrótce poruszyć najważniejsze kwestie i z racji raczej doraźnego charakteru tej debaty mogłem pominąć pewne tematy, a inne mogłem wyjaśnić niezbyt dokładnie.
Tak więc sugerowałbym - jeśli byłoby to do zaakceptowania - że wysłucham teraz waszych dodatkowych pytań i odpowiem na nie.
Jednakże odpowiem jeszcze raz pisemnie na pytania, na które udzieliłem właśnie odpowiedzi ustnej, aby nabrały należytego znaczenia.
Pani przewodnicząca! Chciałbym podziękować komisarzowi za jego elastyczność.
Znaczna część z nas, którzy działamy w ramach parlamentarnej intergrupy ds. niepełnosprawności, zadecydowaliśmy skierować te pytania, aby zaznaczyć obecność około 200 osób o poważnym stopniu niepełnosprawności w Strasburgu, którzy mieszkają w ośrodkach w całej Europie i są częścią tego, co zwiemy Europejską siecią na rzecz niezależnego życia.
Wiem, że będą bardzo dumni, że ten Parlament rozpatruje ich sprawy i potrzeby podczas tej tury pytań.
Zastanawiam się, czy komisarz mógłby do mnie dołączyć i czy pani, pani przewodnicząca, mogłaby także dołączyć do podjęcia ich przedstawicieli w Izbie.
Zastanawiam się czy pan, panie komisarzu, mógłby potwierdzić, że Europejska sieć na rzecz niezależnego życia, jako organizacja kierowana przez i dla niepełnosprawnych, reprezentuje bardzo ważną grupę interesu osób niepełnosprawnych w Europie, oraz czy wraz ze mną mógłby pan liczyć na to, że mogliby odnieść w przyszłości korzyści z poparcia dla koordynacji organizacji na rzecz niepełnosprawności działających w całej Europie, takich jak Europejski Związek Niewidomych i Europejski Związek Głuchoniemych.
Po drugie i ostatnie, komisarzu, powiedział pan kilka ważnych słów o niezależnym życiu i opiece społecznej dla osób niepełnosprawnych, za które dziękuję.
Istotą mojego pytania o europejską strategię dla opieki osobistej, umożliwiającej zawodowym pracownikom zarządzanym i zatrudnianym przez osoby niepełnosprawne zapewnianie ich potrzeb w zakresie opieki, jest bardzo ważny cel tej pogoni za wolnością w wykonaniu Europejskiej sieci na rzecz niezależnego życia, i mam nadzieję, że zobowiąże się pan w tym kontekście do jego wspierania.
komisarz. - (CS) Pani przewodnicząca, panie i panowie, przedstawiciele grupy niepełnosprawnych! Prowadzenie dialogu z tymi, którzy powinni siedzieć wokół stołu, z tymi, którzy mają bezpośrednie osobiste interesy, jest czymś leżącym w samym sercu praktycznie wszystkich europejskich strategii.
Nie mogę sobie wyobrazić nas rozwijających jakąkolwiek strategię, plan, bez takiego dialogu.
Ten dialog jest pełny i wartościowy, ale sądzę, że powinniśmy szukać jeszcze efektywniejszych metod i rozwiązań.
Komisja zamierza mieć swój wkład w postęp w tej sprawie za pomocą koordynacji wzajemnej wymiany opinii i innych akcji wspierających wymianę informacji.
To zapewni także dobitne przypomnienie potrzeby rozwinięcia ważnych ścieżek przygotowania nowych strategii, wspólnie zaaprobowanych przez państwa członkowskie, które miałyby być przedstawione na jesieni 2008 r.
Innymi słowy, mamy razem do wykonania wiele pracy.
(EL) Panie komisarzu! W przeciwieństwie do praw wszystkich obywateli Europy, znacząca liczba osób niepełnosprawnych jest zmuszona żyć w ośrodkach, niezależnie od ich wyboru.
Ponieważ aktywna integracja niepełnosprawnych z życiem gospodarczym i społecznym zależy od ich umiejętności samodzielnego życia, chciałabym zapytać, czy Komisja Europejska zamierza na gruncie legislacyjnym podjęć środki legislacyjne, aby zagwarantować te prawa.
komisarz. - (CS) Pani przewodnicząca, panie i panowie! Jestem zdania, że obecne europejskie ustawodawstwo w porównaniu z resztą świata jest wysokiej jakości.
Przyjęcie Konwencji ONZ o prawach osób niepełnosprawnych jest także wyjątkowo ważne.
Jest także jasne, że deinstytucjonalizacja kształtuje część wszystkich strategii europejskich na tym polu, włączywszy te, które są finansowane przez nasze instrumenty finansowe.
Taka przemiana jest możliwa.
Są kraje, które całkowicie pozbyły się instytucjonalnej opieki, na korzyść osób niepełnosprawnych - może ich być tylko kilka, ale istnieją - a to pokazuje, że ten cel może zostać osiągnięty.
Z drugiej strony, to jest cel, który należy osiągać stopniowo i w bardzo organiczny sposób, ponieważ, jak już powiedziałem, deinstytucjonalizacja, której brakuje równoległych przepisów gwarantujących bezpieczeństwo, może wręcz pogorszyć sytuację osób niepełnosprawnych, jak to stało się w wielu państwach świata.
Myślę w szczególności o przypadku deinstytucjonalizacji w Stanach Zjednoczonych, gdzie ta droga, przy jednoczesnym braku gwarancji bezpieczeństwa, okazała się być wielce kontrowersyjna.
Pani przewodnicząca! To prawda, że został dokonany postęp, ale należy też powiedzieć, że ten postęp jest niewyobrażalnie wolny.
W rzeczywistości znaczna część tego postępu nie zostałaby dokonana bez kampanii, którą przedsięwzięli same osoby niepełnosprawne.
To, o co chcę pana zapytać, panie komisarzu, w odniesieniu do badania na temat integracji społecznej, o którym pan wspomniał: czy to badanie porusza temat niezależnego życia?
Oczywiście, jest to wyjątkowo ważne, by zostały zainicjowane jakościowe usługi społeczne, aby zagwarantować, że ludzie mogą zostać wyjęci spod opieki instytucjonalnej.
Jednakże te usługi opieki społecznej muszą być skierowane w stronę umożliwiania osobom niepełnosprawnym prowadzenia niezależnego życia, które jest ich podstawową potrzebą.
W związku z tym, jako Unia Europejska, musimy przyjrzeć się jak przykładowo prawo do opieki osobistej mogłoby być dostępne dla osób, które przemieszczają się wewnątrz Unii Europejskiej.
Chciałbym zapytać, czy ten aspekt niezależnego życia jest poruszony w tym badaniu, a jeśli nie, czy podjąłby się pan, by utworzone zostało opracowanie na temat dostępności opieki osobistej i rozpowszechnienia takiego schematu w całej Unii Europejskiej, oraz faktycznie uwzględniające możliwość jej przenoszenia?
komisarz. - (CS) Panie i panowie! Myślę, że poruszyliście bardzo ważne tematy, które są generalnie związane z kwestią niepełnosprawności.
Po pierwsze, chciałbym powiedzieć, że niestety obecnie nie dysponujemy jeszcze danymi porównawczymi, które dałyby należyte podstawy dla rzetelnej strategii europejskiej.
Zdobycie danych, które mogą być zinterpretowane, jest jednym z celów Komisji.
Musimy także zdać sobie sprawę z tego, że debata, którą państwo rozpoczęliście i temat, który państwo poruszyliście, są bardzo blisko związane z dyskusją o usługach, o ogólnie korzystnych usługach publicznych.
To znowu jest temat powiązany.
Chciałbym także podkreślić, że powinna zostać wdrożona dyrektywa dotycząca ruchu lotniczego oraz mobilności zawodowej pracowników lub mobilności ludzi wewnątrz Unii Europejskiej i że oczywiście istnieją plany rozszerzenia tych regulacji na inne środki transportu, co jest w pełni logiczne.
Istnieje także kwestia możliwości przenoszenia i dostępności usług publicznych lub różnych publicznych środków dla osób niepełnosprawnych.
Ta kwestia jest poruszana w ramach wdrażania rozporządzenia nr 1408/71/WE w sprawie koordynacji modeli zabezpieczenia społecznego i w dyrektywie o przenoszeniu uzupełniających praw emerytalnych.
Celem tych wszystkich narzędzi jest fundamentalne wzmocnienie wartości i szans na niezależne życie, z równoległym stopniem bezpieczeństwa, wszędzie w Unii Europejskiej.
Będę mówić krótko, jako że wiele z moich pytań zostało już zadanych.
Niektóre państwa członkowskie Unii Europejskiej będą aktywne w uznawaniu praw swych niepełnosprawnych obywateli.
Niestety niektóre opierają się wobec ulepszania standardów, a nawet tworzą lub tolerują przeszkody.
Posiadamy dobre strategie i plany działania, ale jedynie wykonalna dyrektywa o niepełnosprawności ma szansę nakłonić błędnie reagujące państwa - jak to, w którym ja mieszkam - do dostosowania się.
Kiedy możemy spodziewać się tej dyrektywy, panie komisarzu?
Czy mógłby pan potwierdzić, że będzie pan udzielał pisemnych odpowiedzi na tych pięć pytań?
komisarz. - (CS) Panie i panowie! W mojej pierwszej odpowiedzi odnoszącej się do dyrektyw w sprawie niedyskryminacji wspomniałem o opracowaniu zarysowanym w ramach procesu oceny implementacji i efektywności, który sprawdza, czy i jak byłaby odpowiednia zmiana stosownego ustawodawstwa europejskiego.
Jednym z tematów, które to opracowanie uwzględni w szczegółach, jest możliwość zaprojektowania oddzielnej dyrektywy poświęconej osobom niepełnosprawnym.
Ta sprawa jest dyskutowana i używamy stosownych europejskich środków by ustalić, która metoda jest najbardziej efektywna dla osiągnięcia przedmiotowego celu.
Jak powiedziałem w moich wcześniejszych uwagach, odpowiem oczywiście na wszystkie pytania pisemnie, jeśli na pewne pytania nie została udzielona satysfakcjonująca odpowiedź z uwagi na naturę tej lekko doraźnej sesji.
To jest oczywiste.
Udzielę dodatkowych pisemnych odpowiedzi na wszystkie pytania zadane podczas tej debaty.
Dziękuję, panie komisarzu, i dziękuję za sposób, w jaki mogliśmy zająć się tymi ostatnimi pytaniami.
Myślę, że było to pomocne i mam nadzieję satysfakcjonujące.
Odpowiedzi na pytania pozostawione bez odpowiedzi z braku czasu zostaną udzielone na piśmie, za wyjątkiem pytania nr 58, które zostało wycofane, oraz pytania nr 73, które jest nie do przyjęcia (patrz załącznik).
Tym samym tura pytań została zakończona.
Skład Parlamentu: patrz protokół
Doręczone dokumenty: patrz protokół
(Posiedzenie zostało zawieszone o godz. 19.35 i wznowione o godz.
21.00)
Ograniczenie szkód wyrządzanych przez alkohol (debata)
Następnym punktem jest sprawozdanie Alessandro Foglietty w imieniu Komisji ds. Ochrony Środowiska Naturalnego, Zdrowia Publicznego i Bezpieczeństwa Żywności na temat strategii Unii Europejskiej dla wsparcia państw członkowskich w ograniczaniu szkód wyrządzanych przez alkohol..
sprawozdawca. - (IT) Panie przewodniczący, panie i panowie! Z wielką satysfakcją przyglądam się kulminacji i zakończeniu tak ważnego sprawozdania.
Chcę gorąco podziękować kolegom, sprawozdawcom pomocniczym, grupom i urzędnikom, którzy przyczynili się do stworzenia tego sprawozdania.
Ograniczanie szkodliwej konsumpcji alkoholu stało się w ostatnich latach jednym z priorytetów polityki zdrowotnej i społecznej na całym świecie, a Unia Europejska również odgrywa tu ważną rolę.
Komisja Europejska przekazała nam tekst zawierający bardzo wiele spraw do przemyślenia, który staraliśmy się rozwinąć i uzupełnić.
Analiza szkód wyrządzonych przez nadużywanie alkoholu daje wyjątkowo ponury i niepokojący obraz: bardzo wysoka śmiertelność wśród młodych ludzi, szczególnie z powodu wypadków drogowych, przemoc w rodzinie, rosnąca liczba przypadków alkoholowego zespołu płodowego, coraz częstsze przypadki chorób wątroby i uzależnienia od alkoholu, również u młodzieży, we wszystkich państwach członkowskich.
Łączne koszty zdrowotne w Europie wynoszą 17 miliardów euro, nie licząc 5 miliardów wydawanych na leczenie i zapobieganie.
Należy podkreślić, że to nadużywanie alkoholu jest problemem; samej konsumpcji alkoholu nie można demonizować, ponieważ jest ona częścią kultury, historii i tradycji wielu państw członkowskich, a jakość niektórych produktów alkoholowych sprawia, że są w wielu przypadkach perłą w koronie państw-producentów.
Nie należy również zapominać o aspekcie związanym z zatrudnieniem: szacuje się, że produkcja i przetwarzanie alkoholu daje w Europie pracę dla ponad miliona osób.
Komisja Europejska, której chcę podziękować, przedstawiła komunikat określający kilka priorytetów, które wybraliśmy, starając się spojrzeć także na różne kluczowe zagadnienia: dokładne zbadanie problemu konsumpcji alkoholu przez młodzież, wszechstronne przekazywanie informacji, pomocy i zapobieganie, lepsze kampanie informacyjne uświadamiające społeczeństwu ryzyko związane z nieodpowiedzialną konsumpcją alkoholu, oraz zbadanie problemu przemocy, zwłaszcza przemocy w rodzinie, związanej z konsumpcją alkoholu.
Konkretne działania zmierzające do ograniczenia szkód wyrządzanych przez alkohol to m.in. kampanie uświadamiające i edukacyjne w szkołach - także skierowane do rodziców, zwiększenie dostępności transportu publicznego jako alternatywy dla osób wychodzących z nocnych imprez, oraz wsparcie dla inicjatyw poszczególnych państw dotyczących zasady "piłeś - nie jedź”, europejska nagroda dla najlepszej kampanii informacyjnej prowadzonej w szkołach, wsparcie finansowe dla popularyzacji instrumentów pozwalających ludziom monitorowanie poziomu alkoholu we krwi, oraz surowe działania przeciwko sprzedaży napojów z dodatkiem alkoholu.
Kolejnym punktem dodanym w sprawozdaniu, a pozytywnie ocenionym przez Komisję, jest koncepcja wykorzystania tzw. krótkiej interwencji dla propagowania odpowiedzialnego i świadomego podejścia do konsumpcji alkoholu.
Lekarze rodzinni poprzez codzienne i bezpośrednie kontakty z pacjentami mogą spełniać ważną rolę przez rozpoznanie problemów z alkoholem, zanim sami pacjenci zdadzą sobie nich sprawę: prosta ankieta zwana audytem, która jest już próbnie stosowana w kilku europejskich miastach, i może stanowić uzupełnienie takich osobistych działań.
Do innych działań należą te mające na celu ograniczenie liczby wypadków powodowanych nadużywaniem alkoholu, np. większa liczba kontroli kierowców, dystrybucja testów pozwalających na samodzielne zmierzenie poziomu alkoholu we krwi, zachęty w stosowaniu programu "dyżurny kierowca” (jedna osoba w grupie konsumującej alkohol nie pije), obniżenie dopuszczalnego prawem poziomu alkoholu we krwi i wprowadzenie ostrzejszych kar dla pijanych kierowców.
W sprawozdaniu proponujemy - a jak się wydaje, mamy poparcie wszystkich grup parlamentarnych - dopuszczalny poziom alkoholu we krwi zbliżony maksymalnie do zera dla nowo upieczonych kierowców, aby stworzyć konkretne podstawy dla strategii, która wykracza poza zwykłe wezwanie do rozsądku i ostrożności zawarte w tekście Komisji, nawet jeśli większość możliwych działań zmierzających do ograniczenia nadużywania alkoholu należy do kompetencji poszczególnych państw członkowskich, zwłaszcza działania w sferze zdrowia i bezpieczeństwa.
Unia Europejska może starać się stymulować, zachęcać, promować i nawoływać do podjęcia niektórych z tych działań.
Jedną ze spraw, w których bez wątpienia brakowało konsensusu, jest kwestia widocznego informowania o ryzyku i niebezpieczeństwach związanych z nadmierną konsumpcją alkoholu.
Ze swojej strony mam zamiar zwrócić się do Komisji o przeprowadzenie szczegółowego badania dotyczącego wyboru właściwego systemu informowania i komunikowania, w tym oznakowania na produktach.
Na zakończenie chcę stwierdzić, że obrana strategia, z poprawkami Parlamentu, może przynieść dużą wartość dodaną w stosunku do programów narodowych, tym bardziej, że możliwe będzie nakierowanie pracy poszczególnych państw członkowskich w stronę wspólnych celów.
W tekście sprawozdania starałem się przede wszystkim podejść do tematu w sposób wyważony i zdroworozsądkowy, unikając demonizacji umiarkowanej konsumpcji alkoholu, pamiętając o wielowiekowej tradycji spożywania alkoholu w sposób odpowiedzialny, oraz sugerując pewne działania mogące rozwiązać problemy, które niestety są obecnie tak rozpowszechnione w Europie i na świecie.
Chciałbym bardzo wszystkim podziękować za wsparcie i współpracę.
komisarz. - Panie przewodniczący! Chciałbym rozpocząć od podziękowań dla sprawozdawcy za świetnie wykonaną pracę i bardzo dobre sprawozdanie, oraz dla innych członków komisji, którzy go wspierali i pracowali z nim za to, że opracowali tak interesujące, pożyteczne i pozytywne sprawozdanie.
Nie chcę powtarzać tego, co w większości zostało zawarte w komunikacie czy sprawozdaniu. Rozpocznę od tego, że jestem bardzo szczęśliwy z tego powodu, iż mamy podobne zdanie w kwestii rozwiązania tak ważnego i trudnego problemu.
Znamy statystyki, które są bardzo niepokojące.
Blisko 200 tysięcy osób rocznie w Unii Europejskiej cierpi wskutek chorób związanych z nadmierną konsumpcją alkoholu.
Mamy w Unii Europejskiej około 43-45 milionów osób, które spożywają niebezpieczne ilości alkoholu, co jest przyczyną 70,4% przypadków problemów zdrowotnych i przedwczesnych zgonów, a jest to jeden z najczęstszych powodów śmierci wśród młodych ludzi.
Zatem statystyki są niepokojące, lecz musimy od początku podkreślić, że nie chodzi nam o alkohol sam w sobie - to nadmierne spożywanie i nadużywanie alkoholu stwarza te problemy.
Czasami trudniej jest edukować i uczyć ludzi, jak konsumować w sposób umiarkowany i odpowiedzialny w przypadku produktu, który towarzyszy nam od wieków. To nadmierne spożycie i nadużywanie alkoholu jest przyczyną problemów.
Bardzo cieszy mnie, że również Parlament widzi potrzebę stworzenia europejskiej strategii i podjęcia europejskich działań w tym zakresie.
Prawdą jest, że musimy uzupełniać politykę państw członkowskich, zgodnie z artykułem 152, lecz nie oznacza to, że mamy być bezczynni.
Prawdą jest również to, że mamy różne kultury i tradycje w państwach członkowskich, lecz niestety widzimy, że problemy, które do niedawna istniały tylko w niektórych państwach, rozprzestrzeniają się w całej Unii Europejskiej.
Niestety, złe nawyki szybko się przenoszą i są naśladowane, zwłaszcza przez młodzież.
Istnieje możliwość wymiany najlepszych praktyk poprzez współpracę, zanim będzie za późno.
Możemy podjąć działania, zanim problem wymknie się spod kontroli - i jest to jeden z najważniejszych aspektów tej strategii.
Powinniśmy skupić się na młodych ludziach.
Zjawisko upijania się przez młodych ludzi jest bardzo niepokojące, a prowadzenie samochodu po pijanemu jest jedną z głównych przyczyn śmierci wśród młodych ludzi.
Jednocześnie bardzo istotne jest, aby skupić się na priorytetach i cieszę się, że autorzy sprawozdania zgadzają się z Komisją co do głównych priorytetów, jak już wspomniałem, odnośnie do ludzi młodych, ale również w sprawie kobiet w ciąży.
Niestety, w Unii Europejskiej wciąż mamy do czynienia z dziećmi rodzącymi się z problemami z powodu spożywania alkoholu w trakcie ciąży.
Można by oczekiwać, że na obecnym etapie rozwoju, mając w Unii Europejskiej najwyższy poziom wykształcenia , nie będzie tego zjawiska, lecz niestety ma ono miejsce.
Z wielkim zainteresowaniem odnotowałem wzmiankę w sprawozdaniu odnośnie do występowania problemów z alkoholem wśród ludzi starszych.
Weźmiemy to pod uwagę przy następnych działaniach, ponieważ to również może być poważny problem społeczny i zdrowotny.
Unia Europejska będzie wspólnie pracować na dwóch poziomach. Po pierwsze, w Komitecie ds.
Polityki Narodowej i Działań, w którym reprezentowane są państwa członkowskie. Komitet będzie koordynował narodowe polityki antyalkoholowe i tworzył nowe, szczególnie w dziedzinach wymienionych w komunikacie.
Mamy jednak również Europejskie Forum ds. Alkoholu i Zdrowia, w którym uczestniczą wszystkie zainteresowane strony i tam opracowane zostaną konkretne działania na odpowiednim poziomie.
Nie będzie to jednak klub dyskusyjny czy talk-show.
Wprost przeciwnie, oczekujemy poważnego zaangażowania w celu wypracowania konkretnych rezultatów, które zostaną przedstawione opinii publicznej i będą ściśle monitorowane, a wyniki tego monitorowania również będą publicznie przedstawione.
Jesteśmy optymistami i wierzymy, że forum będzie w stanie zająć się skomplikowanymi zagadnieniami, np. odpowiedzialnym marketingiem, odpowiedzialną reklamą - o czym była mowa w sprawozdaniu - a także innymi aspektami, jak odpowiedzialna sprzedaż, ponieważ to nie tylko producenci, ale także sprzedawcy detaliczni ponoszą odpowiedzialność w tej dziedzinie i my również zajmiemy się tym problemem.
Większość spraw poruszonych w sprawozdaniu potwierdza słuszność kierunku polityki zarysowanej w komunikacie Komisji.
Niektóre punkty rozwijają tą strategię i oczywiście będę zwracał na to baczną uwagę. Inne punkty wykraczają poza rekomendacje Komisji w niektórych sprawach, takich jak informacje na produktach i podatki.
My również będziemy rozważać te kwestie.
Co się tyczy umieszczania ostrzeżeń na produktach alkoholowych - a wiem, że wywołało to poważną debatę, gdy przygotowywaliśmy komunikat i gdy Parlament omawiał tę sprawę - będziemy analizować doświadczenia państw członkowskich, które są w trakcie wprowadzania takich ostrzeżeń, i przy współpracy państw członkowskich zbadamy możliwość wypracowania wspólnego podejścia w tym zakresie.
Mamy dowody na to, że ostrzeżenia podnoszą poziom uświadomienia - i dlatego niektóre państwa członkowskie je wprowadziły - jednocześnie jednak musi to być elementem większej strategii. Państwa same nie osiągną celów, o które nam chodzi.
Dlatego konieczne są kampanie uświadamiające i programy edukacyjne.
Możemy na przykład umieścić ostrzeżenia na butelkach, ale co z alkoholem podawanym w restauracjach, barach i domach, gdzie konsument nie widzi butelki, zatem nie widzi również etykietki?
Musimy więc wypracować nowe pomysły, np. ulotki rozdawane przy zakupie alkoholu i porady udzielane przez lekarzy, o czym była mowa w sprawozdaniu.
Są to ważne aspekty.
Odpowiedzialna informacja, odpowiedzialna sprzedaż i odpowiedzialny marketing są również ważnymi aspektami, a mamy jeszcze zapisy w aktach prawnych dotyczących usług audiowizualnych.
Jednak dzięki temu forum wszystkie zainteresowane strony mogą wspólnie opracować kodeks postępowania.
Na zakończenie chcę powiedzieć, że ograniczanie szkód wyrządzonych przez alkohol jest trudnym wyzwaniem, ponieważ musimy zająć się jednym konkretnym aspektem - nadmierną konsumpcją alkoholu - a nie samym produktem.
Wierzę jednak, że idziemy we właściwym kierunku i że zaczniemy działać zanim będzie za późno.
Oczekuję zatem na konkretne rezultaty w gremiach, o których wspomniałem wcześniej, ale - co najważniejsze - w ścisłej współpracy z Parlamentem, i liczę na państwa wsparcie w realizacji zadania, którego się podjęliśmy.
w imieniu grupy PPE-DE. - (DE) Panie przewodniczący, panie komisarzu, panie i panowie! Nie ulega wątpliwości, że szkodliwa i niebezpieczna konsumpcja alkoholu ma poważne konsekwencje zdrowotne, ekonomiczne i społeczne.
Jednak faktem jest również to, że alkohol stanowi część europejskiego dziedzictwa kulturowego i większość Europejczyków spożywa go w sposób odpowiedzialny.
Nie chcemy zatem potępiać alkoholu jako takiego czy uchwalać nowych przepisów.
Chcemy skupić się na grupach ryzyka i ryzykownych sytuacjach.
Młody człowiek, który upija się do nieprzytomności, kobieta w ciąży, która przez picie alkoholu wyrządza krzywdę swojemu nienarodzonemu dziecku czy pijany kierowca, który stwarza zagrożenie dla siebie i innych: to właśnie w tych sytuacjach musimy działać.
Sprawozdanie to stanowi doskonałą podstawę dla podjęcia takich działań.
Jest wyważone, dobrze ukierunkowane i uwzględnia wszystkie zainteresowane strony: państwa członkowskie, przemysł alkoholowy, sprzedawców detalicznych, firmy cateringowe, lekarzy, szkoły i rodziców.
Widać wyraźnie, jak przebiega podział kompetencji: państwa członkowskie są głównymi podmiotami, a UE pełni tylko rolę wspierającą.
Zadaniem Unii jest zbieranie danych, wskazywanie dobrze funkcjonujących procedur i wspieranie kampanii informacyjnych.
Natomiast państwa członkowskie powinny lepiej egzekwować stosowanie istniejących krajowych aktów prawnych.
Po co staramy się chronić młodzież poprzez różne działania legislacyjne, skoro nie są one respektowane, a wykroczenia nie są karane?
Zalecamy również wprowadzenie zerowego poziomu zawartości alkoholu we krwi dla świeżo upieczonych młodych kierowców i zawodowych kierowców ciężarówek.
Przemysł alkoholowy powinien powstrzymać się od kierowania reklam alkoholu do młodych ludzi.
Moja grupa jest jednak przeciwna umieszczaniu obowiązkowych ostrzeżeń na napojach alkoholowych i dlatego proszę o poparcie projektu poprawki usuwającej odpowiednie zapisy ze sprawozdania.
Powszechnie wiadomo, a wyniki badań to potwierdzają, że ostrzeżenia na etykietach nie odnoszą w tym przypadku skutku.
Wprost przeciwnie, ludzi należy informować jak najwcześniej o niebezpieczeństwach związanych z nadużywaniem alkoholu.
Musimy informować i przekonywać, a nie zalecać i zakazywać.
Myślę, że doszliśmy do momentu, w którym musimy zdać sobie sprawę, iż jesteśmy przedstawicielami społeczeństwa, a nie jego wychowawcami.
Dziękuję sprawozdawcy, panu Foglietcie, za ścisłą współpracę.
w imieniu grupy PSE. - (PT) Panie przewodniczący, panie komisarzu, panie i panowie posłowie! Powinienem najpierw pogratulować panu Foglietcie za sprawozdanie.
Jest wyważone, napisane z dobrą znajomością tematu i przedstawia sensowne oraz w większości właściwe propozycje dla uzdrowienia sytuacji.
Zgadzamy się z celami dotyczącymi zachęcania do odpowiedzialnego modelu konsumpcji i unikania nadużywania alkoholu w ogóle, a w szczególności w przypadku nieletnich, kobiet w ciąży i kierowców - wszyscy zgadzamy się co do tego.
Propozycje przedstawione przez moją grupę mają podobny charakter: walczymy z nadużywaniem alkoholu, ale ważne jest rozróżnienie pomiędzy umiarkowaną i odpowiedzialną konsumpcją a nadużywaniem.
Umiarkowana i odpowiedzialna konsumpcja nie jest zła, a może nawet być korzystna dla zdrowia, jak w przypadku umiarkowanej konsumpcji wina.
Co więcej, przyzwyczajenia w zakresie konsumpcji alkoholu są bardzo zróżnicowane w różnych częściach Europy.
Na południu istnieje kultura umiarkowanej konsumpcji napojów o stosunkowo niskiej zawartości alkoholu, takich jak wino i piwo.
Napoje te należą do kultury w niektórych częściach Europy i są ważnym elementem lokalnej gospodarki.
Dlatego naszym zdaniem nie ma sensu umieszczać ostrzeżenia na wszystkich etykietkach od wina, tak jak w przypadku papierosów.
Tytoń zawsze szkodzi zdrowiu, lecz alkohol szkodzi tylko wtedy, kiedy się go nadużywa.
Uważamy również, że kampanie informacyjne i uświadamiające są potrzebne, by zwrócić ludziom uwagę na ryzyko związane z nadużywaniem alkoholu.
Takie kampanie powinniśmy rozpoczynać od szkół.
Jest to temat, do którego należy podchodzić z rozsądkiem, bez fundamentalistycznych uprzedzeń.
Niepokoi nas wzrost konsumpcji alkoholu wśród młodych ludzi, to, że zaczynają pić w coraz młodszym wieku, mieszając alkohol z narkotykami, i prowadzą samochód po spożyciu alkoholu.
Należy zająć się takimi sytuacjami wszelkimi możliwymi sposobami, na poziomie narodowym i europejskim, ponieważ stawką jest przyszłość naszej młodzieży.
Zgadzamy się z większością proponowanych działań związanych z nadmierną konsumpcją alkoholu przez młodych ludzi i koniecznością podjęcia działań dla powstrzymania szkodliwych skutków społecznych nadużywania alkoholu, zwłaszcza przemocy w rodzinie - wiemy, że przypadki takiej przemocy bardzo często są wynikiem nadużywania alkoholu.
W większości państw członkowskich, przepisy zabraniające sprzedaży alkoholu młodzieży są wystarczające. Problemem jest nieprzestrzeganie tych przepisów.
Państwa członkowskie muszą wzmocnić mechanizmy kontroli i wyegzekwować przestrzeganie przepisów dotyczących sektora biznesu. Innymi słowy, musimy wszyscy wziąć na siebie odpowiedzialność i walczyć z nadużywaniem alkoholu, lecz nie powinniśmy demonizować umiarkowanej czy odpowiedzialnej konsumpcji.
Panie przewodniczący! Komisja Europejska szacuje, że całkowity koszt ekonomiczny nadużywania alkoholu w Europie wynosi 125 000 milionów euro rocznie i szacuje, że alkohol jest przyczyną jednej czwartej przestępstw z użyciem przemocy.
Oto kolejne statystyki: picie alkoholu w okresie ciąży jest główną przyczyną niedorozwoju psychicznego i fizycznego u dzieci.
Około 1% populacji Europy żyje z alkoholowym zespołem płodowym.
To oznacza prawie pięć milionów Europejczyków, podczas gdy alkoholowy zespół płodowy jest całkowicie do uniknięcia.
60 procent osób z alkoholowym zespołem płodowym trafia do więzienia lub instytucji psychiatrycznych.
Dziś popołudniu odbyliśmy spotkanie zorganizowane wspólnie z Eurocare, z wizytującym specjalistą z mojego rodzinnego kraju - Holandii - doktorem Nico van der Lelym.
Powiedział on, że liczba osób wymagających leczenia z powodu zatrucia alkoholowego w jego szpitalu, Reinier de Graaf Gasthuis w Delft, podwoiła się w ostatnich pięciu latach, a w grupie dzieci w wieku 10-15 lat liczba ta wzrosła sześciokrotnie.
Upijanie się do nieprzytomności wydaje się być popularne.
W pierwszej połowie tego roku ponad 80 osób nieletnich zostało przyjętych do szpitala Reinier de Graaf Gasthuis w Delft w wyniku spożywania alkoholu.
Jest wiele działań, które można i należy podjąć.
Najważniejsze czynniki to prawdopodobnie koszty, dostępność, plus oczywiście edukacja i informacja.
Pytanie brzmi: kto najlepiej potrafiłby się tym zająć?
Sytuacja jest różna w różnych państwach członkowskich, jak słusznie zauważył pan komisarz.
Tak więc pomoc powinna być zapewniona na poziomie lokalnym przez władze lokalne, a najskuteczniejsze działania zapewnią lekarze lub państwa członkowskie.
Zgodnie z Traktatem nie ma innych możliwości.
Strategia działania w zakresie problemów alkoholowych jest sprawą istotną, lecz nie może być sprzeczna z planami poszczególnych państw członkowskich.
Unia musi przedstawić ogólne kierunki polityki, które muszą być klarowne.
Nadużywaniu alkoholu należy przeciwstawić się w sposób energiczny, zwłaszcza wśród młodych ludzi, a Unia musi udzielić maksymalnego wsparcia państwom członkowskim.
Bardzo bym nie chciał wprowadzania nowych przepisów prawnych, których potem się nie przestrzega, ponieważ podważa to zaufanie do naszych instytucji.
Panie przewodniczący! Mówiłem o alkoholowym zespole płodowym i nadużywaniu alkoholu przez nieletnich.
Jest to istotnie problem europejski, jak słusznie zauważył pan komisarz.
Uważam więc, że państwa członkowskie powinny porozumieć się i działać na poziomie europejskim.
Uważam, że właśnie na tym poziomie powinno się uzgodnić konkretne cele w zakresie ograniczenia alkoholowego zespołu płodowego i nadużywania alkoholu wśród nieletnich.
Właśnie o tym mówi rezolucja.
Moim zdaniem można było zapisać to w bardziej konkretny sposób, lecz jeśli państwa członkowskie będą gotowe to zaakceptować, to przynajmniej uzyskamy jakiś wyraźny efekt, ponieważ nie podoba mi się, gdy ktoś mówi, że subsydiarność jest ważna, a potem nie robi absolutnie niczego.
Na zakończenie bardzo chciałbym się dowiedzieć, jakie są rezultaty umieszczania ostrzeżeń na produktach alkoholowych.
We Francji takie ostrzeżenia informują o zagrożeniach związanych ze spożywaniem alkoholu przez kobiety w ciąży.
Jeśli rezultaty powiedzą nam, że ostrzeżenia są skuteczne, uważam, że powinniśmy rozważyć podobne działania na poziomie europejskim.
Można by tu również przywołać zasadę jednolitego rynku.
Możemy i powinniśmy to zrobić, ale tylko w przypadku, jeśli przynosi to efekty.
Jeśli tak, to chętnie rozważymy takie działanie.
w imieniu grupy UEN. - (IT) Panie przewodniczący, panie i panowie! Chciałabym najpierw pogratulować panu Foglietcie za świetnie wykonaną pracę: jego sprawozdanie w wyczerpujący sposób przedstawia tragiczny problem nadużywania alkoholu, szczególnie przez nieletnich.
Jak już wspomniano, celem nie jest kryminalizacja alkoholu, który spożywany w umiarkowanych ilościach może być korzystny dla zdrowia.
Celem jest wyraźne opowiedzenie się przeciwko rosnącej konsumpcji alkoholu wśród bardzo młodych ludzi.
Alkohol często spożywany jest z narkotykami lub sam w sobie traktowany jest jako narkotyk.
Nadużywanie alkoholu jest obecnie pilnym problemem społecznym wśród młodzieży, ponieważ wyrządza poważne szkody fizyczne i psychologiczne, nie mówiąc o ofiarach wypadków drogowych spowodowanych przez pijanych kierowców.
W Europie Włochy prowadzą w tej smutnej statystyce największej liczby wypadków drogowych, a połowa poszkodowanych w tych wypadkach to osoby poniżej 30 roku życia.
W większości przypadków wypadki śmiertelne mają miejsce podczas weekendu, wieczorem lub w nocy, często w czasie powrotu z imprezy lub dyskoteki po wypiciu znacznych ilości alkoholu.
Panie przewodniczący! Na zakończenie chcę stwierdzić, że jest to znakomite sprawozdanie, którego zamysł popieramy, ponieważ pozwala pogodzić działania prewencyjne z działaniami na rzecz edukacji i informacji, bez tolerancji dla tych, którzy nie chcą stosować się do przepisów.
w imieniu grupy Verts/ALE. - (DE) Panie przewodniczący! Europejska strategia w zakresie alkoholu powinna była być stworzona już dawno, a naszym zdaniem obecnie proponowana strategia powinna być przedstawiona w bardziej śmiały i odważny sposób.
Dowiedzieliśmy się o ogromnych kosztach sięgających 125 miliardów euro rocznie, nie mówiąc o strasznym ludzkim cierpieniu wynikającym z wypadków drogowych czy przemocy w rodzinie, czy o 10 milionach dzieci żyjących w rodzinach z problemami alkoholowymi.
Dlatego ważne jest, aby nie poddać się wielkiej presji wywieranej przez lobby alkoholowe.
Jestem ogromnie rozczarowana wypowiedziami przedstawicieli dwóch największych grup, którzy najwyraźniej nie popierają wyniku głosowania w Komisji ds. Ochrony Środowiska Naturalnego, Zdrowia Publicznego i Bezpieczeństwa Żywności, którra opowiedziała się za wprowadzeniem ostrzeżeń na etykietach i zakazu reklamy.
Pan Maaten opowiedział nam o zagrożeniach, o poważnym problemie z piciem alkoholu w czasie ciąży, o strasznych skutkach alkoholowego zespołu płodowego i nieodwracalnych szkodach dla mózgu dziecka.
Znamy doświadczenia amerykańskie i dziś eksperci ponownie potwierdzają, że ostrzeżenia przynoszą efekty, szczególnie w uświadamianiu kobiet w ciąży o niebezpiecznych skutkach spożywania alkoholu.
Dlaczego w takim razie nie mamy na tyle odwagi, żeby powiedzieć, iż jesteśmy gotowi zrealizować te pomysły w przejrzysty sposób i zastosować ostrzeżenia jako dzwonek alarmowy dla kobiet w ciąży?
Dlaczego uginamy się pod presją lobbingu przemysłu alkoholowego?
Błagam państwa jeszcze raz: bylibyśmy tchórzami, gdybyśmy się poddali i nie mieli dość odwagi, by wprowadzić te ostrzeżenia, które okazały się skuteczne, popierając decyzję Komisji ds. Zdrowia Publicznego.
To samo dotyczy zakazu reklamy.
My wiemy, a Światowa Organizacja Zdrowia to potwierdza, że Unia Europejska mogłaby zaoszczędzić 95 miliardów euro rocznie, gdybyśmy wprowadzili zakaz reklamy i ostrzeżenia na etykietkach.
Przecież wiemy, że reklamy najbardziej oddziałują na młodzież, zachęcając ją do spożywania alkoholu.
Dlatego właśnie mogę tylko błagać państwa z całego serca, żeby mieli państwo jutro odwagę zrealizować zalecenia zawarte w sprawozdaniu.
Bez działań legislacyjnych dotyczących ostrzeżeń i zakazu reklamy strategia w zakresie alkoholu będzie papierowym tygrysem.
w imieniu grupy GUE/NGL. - (CS) Panie przewodniczący! Kiedy omawiałem pierwotną wersję strategii z pewnym ekspertem w Czechach, miał tylko jedną uwagę: "zbyt mało, zbyt późno”.
Chciałbym pogratulować i podziękować sprawozdawcy za dokonane zmiany i za to, że nadał temu tekstowi pozytywny kierunek.
Chciałbym w szczególności podkreślić następujące sprawy.
Po pierwsze, poprawiony tekst w pozytywny sposób odnosi się do tego, że należy przeznaczać więcej pieniędzy na programy informacyjne i prewencyjne, aby walczyć z alkoholizmem.
Po drugie, strategia skupia się na młodych ludziach, którzy stanowią kategorię podwyższonego ryzyka.
W tym kontekście z zadowoleniem przyjmuję i popieram zwłaszcza artykuł 7 dotyczący studentów uniwersytetów i artykuł 16, który wprowadza obowiązek umieszczenia ostrzeżeń na etykietkach.
Po trzecie, uważam, że artykuł 21, który zwraca uwagę na związek pomiędzy zwolnieniami lekarskimi a konsumpcją alkoholu jest bardzo ważny.
Nie wolno nam zapominać, że jeśli europejscy pracownicy będą mieli problemy z alkoholem, to nie będziemy w stanie skutecznie konkurować na globalnym rynku.
Mam kilka wątpliwości co do tekstu w artykule 2, który odnosi się do badania przeprowadzonego przez Światową Organizację Zdrowia (WHO) na temat użyteczności alkoholu w zapobieganiu niektórym chorobom.
Z całym szacunkiem dla WHO, chciałbym zwrócić uwagę, że na ten temat dostępne są fachowe analizy, jak opublikowane w roku 2006 badanie przeprowadzone przez zespół pani Fillmore: badania te pokazują, że analiza korzyści, jakie daje alkohol, była oparta na błędnych danych, i przykładowo obejmowała ludzi starszych, którzy przestali pić i ludzi pijących okazjonalnie.
Dlatego właśnie wyniki badania WHO są co najmniej problematyczne.
Należy również zastanowić się, jakie przesłanie chcemy przekazać naszym obywatelom w artykule 2.
Mam nadzieję, że tym przesłaniem nie jest to, że jeśli alkohol jest spożywany w małych porcjach, to żadne ilości nie zaszkodzą.
Chociaż wygłosiłem tę krytyczną uwagę, bardzo popieram strategię, tzn. tekst poprawiony we współpracy ze sprawozdawcą, i jestem przekonany, że przyniesie on korzyści dla naszych obywateli.
w imieniu grupy IND/DEM. - (SV) Panie przewodniczący! Jako sprawozdawca pomocniczy, chcę podziękować panu Foglietcie za znakomitą współpracę.
Sprawozdanie szczegółowo opisuje działania, które UE powinna podjąć, by ograniczyć szkody wyrządzone przez alkohol w państwach członkowskich.
Jednak prawo karne leży w gestii poszczególnych państw, a nie Unii.
Nie możemy przestawiać opinii na temat kar, które państwa członkowskie powinny wymierzać za jazdę po pijanemu czy na jak długo prawo jazdy powinno być odbierane za takie wykroczenia.
Prawo karne jest wyłączną domeną poszczególnych państw i tak powinno zostać.
Proponuje się również, by kampanie informacyjne były prowadzone na poziomie UE, chociaż powszechnie wiadomo, że każde państwo członkowskie ma swoją własną kulturę spożywania alkoholu.
Każdy kraj najlepiej wie, jak zapobiegać szkodom wyrządzanym przez alkohol na podstawie własnych doświadczeń społecznych, tradycji i środków.
Wymiana informacji przynosi korzyści, ale inicjatywa musi pochodzić od państw członkowskich, a nie od Brukseli.
Ustanowienie europejskiej nagrody jest kolejnym sposobem na zwiększenie wpływu UE w tych sprawach.
Powinniśmy przyjrzeć się obszarom, które należą do kompetencji UE, np. poprzez rynek wewnętrzny.
Komisja ds. Środowiska próbuje ingerować w narodowe kompetencje.
Dlatego uważam, że członkowie komisji powinni za to dostać po łapach.
Jeśli chodzi o limit zawartości alkoholu we krwi, to ktoś jest równie niebezpieczny - niezależnie od tego, czy jest młodym, starszym czy zawodowym kierowcą - jeśli pił alkohol i jeździ samochodem.
Panie przewodniczący!
Z zadowoleniem przyjmuję sprawozdanie i kompromisowe stanowisko, które wypracowała Komisja ds. Środowiska, Zdrowia Publicznego i Bezpieczeństwa Żywności, z jedynym wyjątkiem zapisu dotyczącego ostrzeżeń, które będziemy chcieli poddać jutro pod głosowanie.
Chcę zacząć od wyrażenia mojego przekonania, że alkohol może być korzystny dla zdrowia, jeśli jest spożywany w regularnych i ograniczonych ilościach, jeśli ktoś osiągnął - tak jak panie i panowie posłowie i ja - pełnoletniość.
Korzyści są szczególnie widoczne, gdy zbliżamy się do wieku dojrzałego.
Alkohol może jednak szkodzić i właśnie tego dotyczy sprawozdanie: mówimy o upijaniu się do nieprzytomności, piciu alkoholu przez nieletnich i prowadzeniu samochodu po pijanemu; mówimy o konsekwencjach konsumpcji alkoholu w postaci śmierci w wypadkach w Europie 195 tysięcy osób, przemocy, chorób wątroby, chorób płuc, raka piersi, problemów psychicznych, uzależnienia, problemów sercowo-naczyniowych, chorób płodu i problemów z płodnością itd.
Alkohol jest trzecią najczęstszą przyczyną przedwczesnej śmierci.
To dlatego konieczna jest rozsądna polityka w zakresie alkoholu. To dlatego namawiamy pana komisarza, by trzymał się tych rozsądnych słów, od których zaczął i żeby nie próbował harmonizować prawa karnego, ponieważ nie da się harmonizować egzekwowania prawa karnego, a wiemy, że jazda po pijanemu jest dużym problemem w państwach członkowskich.
Błędem byłaby również próba harmonizacji ostrzeżeń na etykietkach.
Gorąco namawiam do tego, by poczekać i zobaczyć, co zrobi Francja i skorzystać z tej lekcji.
A dzisiaj chcemy zakomunikować: stwórzmy rozsądną politykę dla rozsądnego spożywania alkoholu, doceniając korzyści, lecz także ryzyko i niebezpieczeństwa związane z alkoholem, który bywa spożywany w nadmiarze aż do wystąpienia alkoholizmu.
Ale alkohol będzie nam towarzyszył i musimy nauczyć się z nim żyć.
(DE) Panie przewodniczący! Nasz sprawozdawca i pan komisarz Kyprianou w swoich wystąpieniach jasno stwierdzili, że nie chodzi nam o potępienie alkoholu jako produktu, tylko jego nadużywania.
Nie jest to też dyskusja o tym, by proponować naszym obywatelom alkohol, co jasno stwierdza się w sprawozdaniu.
Chciałbym przypomnieć państwu rozporządzenie w sprawie informacji zdrowotnych, które Parlament przyjął w zeszłym roku.
Zakazuje on umieszczania na produktach alkoholowych informacji o jego korzystnych właściwościach dla zdrowia.
Parlament Europejski postanowił poprzeć to rozporządzenie na podstawie bardzo dobrych argumentów.
W rezolucji zawarto priorytety przedstawione w komunikacie Komisji z października zeszłego roku - ograniczenie liczby osób rannych i zabitych w wypadkach drogowych spowodowanych przez alkohol.
Skoncentrowanie się na nadużywaniu alkoholu przez młodych ludzi i dzieci jest ważne, lecz strategicznym błędem byłoby udawanie, że nadużywanie alkoholu i jego negatywne skutki dotyczą tylko młodzieży w Unii Europejskiej.
Właśnie dlatego, że alkohol i umiarkowana konsumpcja alkoholu są ważnymi składnikami naszej europejskiej kultury - tak powinno pozostać i jest to poza dyskusją - musimy nadać szczególny priorytet podnoszeniu świadomości na temat konsumpcji alkoholu w czasie ciąży.
Konsumpcja nawet małych ilości alkoholu w czasie ciąży może szkodzić rozwojowi dziecka.
Nie wydaje mi się, że dyskusja na temat wprowadzenia ostrzeżeń zakończy się wraz z jutrzejszym głosowaniem, a pan komisarz Kyprianou stwierdził, że Komisja będzie uważnie śledzić doświadczenia państw członkowskich i być może podejmie działania na poziomie europejskim.
Panie przewodniczący! Śmiertelność i zachorowalność wywołane przez alkohol dotykają co roku setek tysięcy obywateli UE, a alkohol konkuruje z tytoniem o pierwsze miejsce wśród czynników szkodliwych, a możliwych do uniknięcia dla ludzkiego zdrowia.
Wypadki drogowe, przemoc w rodzinie, wykorzystywanie seksualne dzieci, rak wątroby, marskość wątroby i uszkodzenia płodu to tylko kilka spośród znanych efektów oddziaływania alkoholu.
Jednak alkohol jest szeroko dostępny i niedrogi wszędzie w Europie.
Jest uważany za nieodłączny atrybut dla większości wydarzeń towarzyskich, również tych odbywających się w Parlamencie Europejskim.
Jego produkcja jest wspierana i subsydiowana przez UE.
Jest szeroko i bezpośrednio reklamowany w TV, radiu i prasie, a większości napojów alkoholowych nie towarzyszą żadne ostrzeżenia o szkodliwości dla zdrowia.
Dlaczego tak jest?
Dlaczego rządy, parlamenty narodowe i UE są tak tolerancyjne wobec alkoholu?
Czy z powodu bardzo silnego lobby przemysłu alkoholowego?
Czy dlatego, że zawsze istniała pewna naiwność w stosunku do tej substancji?
Czy z powodu jakiegoś nieznanego jeszcze czynnika psychologicznego czy kulturowego?
Smutne jest to, że strategia UE dla ograniczenia szkód wyrządzonych przez alkohol stała się ofiarą tych samych czynników.
Z całym szacunkiem śmiem twierdzić, że to sprawozdanie, pomimo szlachetnych intencji sprawozdawcy, zamiast zająć się problemem w sposób zdecydowany i skuteczny, zaledwie dotyka powierzchni, głównie w odniesieniu do nadużywania alkoholu i ekstremalnych zachowań, lub spożywania go w szczególnych okolicznościach, np. przez dzieci czy kobiety w ciąży.
Nie namawiam do prohibicji, lecz uważam, że my, posłowie do Parlamentu Europejskiego, tracimy szansę, by zająć się alkoholem jako potencjalnie zabójczym i uzależniającym narkotykiem, którego konsumpcję należy poważnie, a nie tylko łagodnie, ograniczyć.
Niestety lobby alkoholowe znowu zwyciężyło, a obywatele UE przegrali.
Dowodem na to jest ta rozwodniona strategia dla Europy w zakresie alkoholu.
Podobnie jak z informacją, alkohol wpływa na funkcjonowanie neuronów w centralnym układzie nerwowym i zabija komórki nerwowe, które już nigdy nie zostają odbudowane.
Czy zatem pijemy mało, czy dużo, szkody zostają wyrządzone, w mniejszym lub większym stopniu.
(SV) Chcę podziękować Komisji za opracowanie strategii.
Jest to początek ważnej i potrzebnej dyskusji na temat alkoholu w Europie, chociaż brakuje w niej wielu oczekiwanych przeze mnie praktycznych rozwiązań.
Alkohol nie jest zwykłym produktem.
Powoduje on efekty uboczne dla zdrowia, dlatego rynek wewnętrzny musi brać pod uwagę zagadnienia zdrowotne.
Nie chodzi o zakazanie alkoholu.
Chodzi o wyważoną politykę z ostrzeżeniami na produktach i sprawiedliwą polityką dotyczącą importu alkoholu i reklamy.
Nikt nie mówi tu o nowej kompetencji UE, tylko o lepszym wykorzystaniu kompetencji.
Czy etykietka z ostrzeżeniem i ograniczenie czasu reklam to wygórowane oczekiwania?
Czy oczekujemy zbyt wiele, jeśli, mając na względzie zasadę subsydiarności, rekomendujemy zerową tolerancję dla alkoholu dla kierowców, by ratować ludzkie życie?
Wiele osób wydaje się sądzić, że tylko ludzie młodzi, kobiety w ciąży, zawodowi kierowcy i alkoholicy mają problemy z alkoholem.
To nie jest prawda.
Całkowita swoboda w handlu alkoholem nie jest liberalna.
Ogranicza ludzką wolność i niepotrzebnie zwiększa koszty opieki zdrowotnej.
Ogranicza nasze poczucie bezpieczeństwa na drodze.
Ogranicza naszą pewność, że dotrzemy bezpiecznie do domu z pubu i ogranicza bezpieczeństwo dzieci w domu.
Dlatego więc, jeśli ktoś nie bierze pod uwagę czynników zdrowotnych w przypadku polityki alkoholowej, jest to postawa antyliberalna.
(GA) Panie przewodniczący! Chciałabym poprzeć apel zawarty w sprawozdaniu, by społeczeństwo wypowiedziało się w sprawie nadużywania alkoholu.
Wymiar społeczny i ekonomiczny nadużywania alkoholu w Irlandii jest prawie nie do oszacowania.
Powinniśmy również spojrzeć na dobre praktyki w innych państwach UE, co pozwoli nam stworzyć o wiele lepszą długoterminowa politykę dla ograniczenia szkód wyrządzonych przez alkohol.
Efekty nadużywania alkoholu są widoczne w postaci przypadkowej przemocy na ulicach i przemocy w rodzinie.
Moje wystąpienie powinno być tłumaczone!
(Mówczyni kontynuuje po angielsku.)
Wiadomo było, że będę dziś w Parlamencie, wiadomo było, że wygłoszę wystąpienie, wiadomo, że mój język jest obecnie roboczym językiem Unii Europejskiej.
Uprzedziłam odpowiednio wcześniej.
Proszę o zapewnienie tłumaczenia.
Będę bardzo niezadowolona, jeśli to, co chcę dziś powiedzieć nie będzie tłumaczone.
(Mówczyni ponownie mówi po irlandzku.)
(GA) Musimy dokładnie przyjrzeć się zagadnieniu.
Musimy zająć się napojami z dodatkiem alkoholu i stosowaniem specjalnych ofert i innych zabiegów marketingowych mających na celu zwiększenie sprzedaży napojów alkoholowych wśród ludzi młodych.
Dobrze byłoby umieścić ostrzeżenia na etykietkach skierowane zwłaszcza do kobiet w ciąży.
Sprzedaż alkoholu musi być ściślej kontrolowana.
(Mówczyni powtarza swoje uwagi po angielsku.)
Musimy szczególnie skupić się na szkodach wyrządzonych przez alkohol u ludzi młodych.
Konieczne są ostrzejsze przepisy monitorujące sprzedaż alkoholu nieletnim.
Musimy zająć się sprawą alkoholu, napojów z dodatkiem alkoholu, stosowaniem specjalnych ofert i innych zabiegów marketingowych mających na celu zwiększenie sprzedaży napojów alkoholowych wśród ludzi młodych Należy przyjrzeć się dostępności publicznego transportu w nocy, zachęcaniu do udziału w programach "dyżurny kierowca” i dobrze byłoby umieścić ostrzeżenia na etykietkach skierowane zwłaszcza do kobiet w ciąży.
(Mówczyni ponownie mówi po irlandzku.)
(GA) Jestem bardzo zirytowana, że tłumaczenie nie jest dostępne!
(Mówczyni kontynuuje po angielsku.)
Jestem bardzo niezadowolona, że nie było tłumaczenia.
Ja zachowywałam się uczciwie wobec Parlamentu odkąd mój język stał się językiem oficjalnym i roboczym i miałam nadzieję, że Parlament będzie postępować uczciwie wobec mnie.
(Oklaski)
Panie Przewodniczący! Przygotowywana rezolucja i inne działania zapobiegawcze, których celem ma być przeciwdziałanie szkodliwym skutkom nadużywania alkoholu, nie mogą zawierać jednocześnie propagowania picia alkoholu reklamowanego jako część europejskiego dziedzictwa kulturowego i stylu życia, oraz ryzykownych opinii WHO o zdrowotnym działaniu alkoholu, które jest problematyczne, gdyż dowiedzione są szkodliwe działania tego produktu.
Liberalne prawo umożliwiające zażywanie środków uzależniających przez dzieci i młodzież, w tym alkohol w tubkach czy alkopopy, w sytuacji epidemii zaburzeń psychicznych jest działaniem lekkomyślnym i karygodnym, które można uznać nie za przeciwdziałanie, ale promocję alkoholizmu i innych uzależnień.
Nawet najmniejsza dawka alkoholu i narkotyków podana dziecku jest wysoce szkodliwa.
Priorytetowe powinny być ostre zakazy reklamy i podaży alkoholu i narkotyków dzieciom i młodzieży, także w ukrytej formie.
Panie Przewodniczący! Nadużywanie alkoholu jest dziś poważnym problemem społecznym w Unii Europejskiej.
Najwyższy odsetek osób nadużywających alkohol odnotowuje się właśnie w Europie.
Sądzę jednak, że nie można stawiać znaku równości między wyrobami tytoniowymi i alkoholem.
O ile naukowo udowodniono, że wyroby tytoniowe są szkodliwe, o tyle alkohol jest szkodliwy jedynie spożywany w nadmiernych ilościach lub przez osoby, które go spożywać nie powinny.
Co więcej, znane są badania według, których niewielkie ilości alkoholu wpływają korzystnie na układ krążenia.
Mówimy tutaj o kulturze spożywania alkoholu i promowaniu odpowiedzialności społecznej przez producentów alkoholi w Europie.
Biorąc pod uwagę powyższe argumenty, za nieuzasadnione uważam etykietowanie napojów alkoholowych na podobieństwo wyrobów tytoniowych.
Przeciwnie, dalece bardziej efektywne, mając na celu zmniejszenie spożycia alkoholu zdaje się być uniknięcie kosztownych procedur unifikacji produkcji opakowań na rzecz zainwestowania pieniędzy w kampanie informacyjne.
Do naszych zadań należy dotarcie do zagrożonych grup, takich jak kobiety ciężarne, młodzież, kierowcy, poprzez odpowiednio skonstruowane działania edukacyjne.
Standardowe kampanie warto rozszerzyć o te traktujące tzw. alkopopy - napoje alkoholowe często spożywane przez młodzież, a w powszechnej świadomości uchodzące za mało szkodliwe lub wręcz nie zawierające alkoholu.
Równocześnie działaniami, które absolutnie popieram, jest dążenie do zminimalizowania dopuszczalnego poziomu alkoholu we krwi nie tylko dla młodych kierowców, lecz również dla osób pracujących w transporcie publicznym.
Wszystkie te działania, mało represyjne w swojej istocie, są jednak szalenie skuteczne i pomogą ograniczyć spożycie alkoholu w państwach członkowskich.
I warto może jeszcze zwrócić na jedną kwestię: spożywanie alkoholu i uzależnienie szczególnie wśród młodzieży idzie w parze z innymi uzależnieniami, które kumulują się i prowadzą często do tragedii.
Warto, żeby może również Parlament i Komisja zajęły się tymi innymi uzależnieniami wśród młodzieży.
(NL) Panie przewodniczący, panie i panowie! Szkody wyrządzone przez alkohol są coraz poważniejszym problemem.
Liczby mówią za siebie.
Pięć procent mężczyzn i 1% kobiet jest uzależnionych od alkoholu.
25% zgonów w grupie wiekowej od 15 do 30 lat ma związek z alkoholem.
Przemoc wobec dzieci jest często wynikiem nadużywania alkoholu.
Za tymi liczbami kryje się ogrom cierpienia.
Uzależnienie, problemy zdrowotne, problemy społeczne, przemoc - to wszystko dobrze znamy.
Mniej znane są poważne konsekwencje spożywania alkoholu w czasie ciąży.
Można wyrządzić nienarodzonemu dziecku poważne szkody.
Dzieci z alkoholowym zespołem płodowym będą te konsekwencje odczuwać przez całe życie.
Coraz bardziej uznawanym faktem jest to, że spożywanie alkoholu jest wyjątkowo szkodliwe dla dzieci i młodzieży.
W tych grupach alkohol może wyrządzić trwałe szkody i negatywnie wpływać na wyniki w nauce i iloraz inteligencji.
Oczywiście konieczne są działania dla ograniczenia spożywania alkoholu wśród młodych ludzi i kobiet w ciąży.
Jednym z najskuteczniejszych sposobów może być umieszczanie ostrzeżeń zdrowotnych na butelkach.
Namawiam więc państwa członkowskie, aby jak najszybciej przedstawiły propozycje dotyczące obowiązkowego umieszczania ostrzeżeń.
Ze względu na brak europejskich przepisów, każde państwo członkowskie może ustanowić własne zasady.
Namawiam zatem przemysł alkoholowy do wzięcia na siebie odpowiedzialności za ostrzeganie młodych ludzi i kobiet w ciąży o alkoholu.
Lepiej jest ostrzegać ludzi teraz niż mieć mnóstwo roszczeń o odszkodowanie za dziesięć lat.
Ostrzeżenia są normalnym elementem odpowiedzialności społecznej, którą również przemysł alkoholowy musi się wykazać.
Na zakończenie wzywam Komisję, aby przedstawiła odpowiednie propozycje w jak najkrótszym czasie.
Trudno jest zrozumieć dlaczego nie ma ostrzeżeń na produktach alkoholowych na wzór papierosów.
Wzywam więc Komisję, by nie traciła czasu w podjęciu działań wprowadzających obowiązkowe ostrzeżenia zdrowotne skierowane do ludzi młodych i kobiet w ciąży.
Ważne jest, aby interes zdrowia publicznego przedkładać ponad interesy producentów wina.
Panie przewodniczący! Gratuluję sprawozdawcy tego ważnego sprawozdania.
Pragnę zwrócić uwagę na rolę, jaką odgrywa alkohol w przypadku samobójstw. Badania pokazują, że ponad 20% osób, które popełniły samobójstwo piło alkohol przed śmiercią.
Potwierdza to fakt, że gdy w USA podniesiono minimalny wieku osób dla kupujących alkohol z 18 do 21, oprócz zmniejszenia liczby wypadków w domu, pracy i na drogach, odnotowano też spadek liczby samobójstw o 7%.
Sprawozdanie zawiera wiele świetnych sugestii, które popieram.
Mam jedynie małe zastrzeżenia do części akapitu K, który mówi: "zważywszy, że należy podjąć działania dla zapobieżenia konsumpcji alkoholu przez nieletnich i kobiety w ciąży”.
Wiem, że sprawa jest poważna w odniesieniu do alkoholowego zespołu płodowego, i jestem za etykietkami informacyjnymi, ostrzegawczymi, ograniczeniu reklam i zapewnieniu pomocy kobietom przed i po urodzeniu dziecka, ale moim zdaniem sugerowanie, że nie powinniśmy pozwalać, by kobieta w ciąży mogła się napić, jest krokiem za daleko.
Nie powinniśmy wprowadzać zakazów - bo one nie są skuteczne - potrzebujemy to, co zaproponowano w sprawozdaniu i wiele więcej.
(FI) Panie przewodniczący, panie komisarzu! W sprawozdaniu brakuje jednej bardzo istotnej sprawy: stanowiska dotyczącego ceny alkoholu i podatku od alkoholu.
W Finlandii odkryliśmy wyraźny związek pomiędzy ceną alkoholu a jego konsumpcją.
Im niższa cena, tym większa konsumpcja i vice versa.
Podniesienie podatku od alkoholu ogranicza jego konsumpcję.
W Estonii, kraju sąsiadującym z moim, podatek od alkoholu jest niski.
Z tego powodu oraz dlatego, że UE zakazuje wprowadzania ilościowych ograniczeń na importowane towary, Estonia powoduje duże problemy dla zdrowia publicznego w Finlandii.
Finowie mogą tanio kupować alkohol w Estonii, odległej o mniej niż 100 kilometrów i to powstrzymuje Finlandię od wprowadzenia najlepszego rozwiązania, jakim jest nałożenie stosunkowo wysokiego podatku od alkoholu dla dobra swoich obywateli i ich zdrowia.
Polityka taniego alkoholu w Estonii i w konsekwencji obniżenie podatku od alkoholu w Finlandii doprowadziło w moim kraju do prawie tysiąca zgonów spowodowanych przez alkohol.
W ten sposób Estonia zabija Finów.
Dlatego uważam, że w tym kontekście musimy rozmawiać o cenach i podatkach.
Panie przewodniczący! W USA od 20 lat stosuje się ostrzeżenia dotyczące skutków spożywania alkoholu dla nienarodzonych dzieci, ponieważ miały one problem ze szkodami wyrządzonymi przez alkohol.
Tylko 20% przyszłych amerykańskich matek pije w czasie ciąży.
W Europie nie stosujemy ostrzeżeń.
80% irlandzkich matek pije.
70% brytyjskich matek pije.
Wiem, że wiele z nich nie piłoby, gdyby rozumiały, jakie są tego skutki.
Ostrzeżenia być może nie są natychmiastowym rozwiązaniem, lecz w dłuższym okresie doświadczenie USA pokazuje, że zmniejsza się liczba uszkodzeń płodu.
Dla dorosłych umiar jest kluczowym słowem, lecz dla nienarodzonego dziecka nie ma bezpiecznego poziomu.
Nawet spożycie niewielkiej ilości alkoholu może powodować organiczne uszkodzenie mózgu, które jest przyczyną nadpobudliwości, impulsywności a nawet zwiększonego ryzyka popełnienia samobójstwa.
Pojawiają się również trudności w nauce i koordynacji.
Jednym ze skutków spożywania alkoholu dla płodu jest zwiększona skłonność do upijania się w późniejszym życiu.
W ten sposób mamy błędne koło.
Już czas, aby przerwać ten cykl.
Panie przewodniczący! Z ogromnym zadowoleniem przyjmuję dzisiejszą debatę w sprawie strategii UE wspierającej państwa członkowskie w ograniczeniu szkód wyrządzonych przez alkohol.
Jest to kontynuacja pracy, którą zajmowałam się w moim sprawozdaniu w roku 2001 dotyczącym młodzieży i alkoholu i jego negatywnych skutków.
Globalizacja rynku napojów alkoholowych i wzrost liczby osób upijających się jest zjawiskiem, z którym zarówno politycy, jak i instytucje zajmujące się zdrowiem próbują się zmierzyć.
Aby dzielić się najlepszymi praktykami i zobaczyć, jak inne kraje radzą sobie z podobnymi problemami, konieczna jest współpraca na odpowiednim poziomie.
Na początek przedstawię kilka statystyk: jeden wypadek na cztery został spowodowany przez alkohol, a 10 000 osób ginie w wypadkach drogowych związanych z alkoholem w UE co roku; od 35% do 45% śmiertelnych ofiar wypadków drogowych to ludzie między 18 a 24 rokiem życia.
Wypadki spowodowane przez pijanych kierowców pokazują to jeszcze wyraźniej: dwie trzecie spośród tych kierowców to osoby pomiędzy 15 a 34 rokiem życia, a 96% z nich to mężczyźni.
Szacuje się, że alkohol jest przyczyną 16% przypadków związanych z przemocą i zaniedbaniem dzieci.
Weźmy alkoholowy zespół płodowy i spektrum płodowych zaburzeń alkoholowych: są to najczęstsze nabyte przyczyny opóźnienia w rozwoju psychicznym.
Od jakiegoś czasu lekarze specjaliści mówią, że nie istnieje coś takiego jak bezpieczna ilość alkoholu w czasie ciąży.
W roku 2001, gdy przygotowywałam swoje sprawozdanie na temat alkoholu i młodzieży, alkoholowy zespół płodowy był stosunkowo mało znany.
Sześć lat później coraz więcej osób zastanawia się: jeśli w USA ten sam napój alkoholowy ma ostrzeżenie dotyczące alkoholowego zespołu płodowego, to dlaczego ten sam produkt w UE nie może mieć takiego samego ostrzeżenia?
Nie ma różnicy między tymi produktami: po prostu jeden jest sprzedawany w USA, a drugi nie.
Tak jak zauważyła pani Sinnott, odsetek kobiet pijących w czasie ciąży wynosi 20% w USA, gdzie zastosowano ostrzeżenia o zagrożeniu dla zdrowia, podczas gdy w Irlandii ten odsetek wynosi 80%, w Wielkiej Brytanii 75%, a w całej UE 40%.
Ostrzeżenia na produktach można łatwo wprowadzić, a ich efekty, w połączeniu z publiczną kampanią edukacyjną i informacyjną, byłyby ważne w zapobieganiu alkoholowemu zespołowi płodowemu w UE.
(FR) Panie przewodniczący, panie komisarzu, panie i panowie! Cytowano dziś różne liczby, także w sprawozdaniu pana Foglietty.
Chciałbym zwrócić uwagę, że te gołe liczby kryją za sobą ludzkie tragedie.
Byłem szefem szpitala psychiatrycznego przez kilka lat i wielu naszych pacjentów było uzależnionych od alkoholu.
Paragraf 26 sprawozdania mówi, że musimy znać przyczyny.
Nie rozmawialiśmy wiele na ten temat.
Jeśli mamy podjąć właściwe działania w stosunku do młodzieży, osób starszych, mężczyzn i kobiet, musimy znać przyczyny.
Dlatego nalegam na to, by w przypadku każdego działania, przeprowadzić dokładniejsze badania w każdym z państw członkowskich i całej Unii Europejskiej, aby dowiedzieć się więcej na temat przyczyn, dla których młodzi ludzie czują potrzebę picia ponad miarę.
Dlaczego również ludzie starsi, zamieszkujący samotnie, piją za dużo?
Dlaczego mężczyźni piją w pracy?
Dopóki nie znajdziemy prawdziwych powodów tej wysokiej konsumpcji alkoholu, nie będziemy w stanie dostarczyć właściwej recepty.
Panie Przewodniczący, generalnie przyjmuję to sprawozdanie z zadowoleniem.
Uważam, że we właściwych proporcjach mówi się o uznanych zwyczajach kulturowych i o niepokojącym trendzie szkodliwej konsumpcji alkoholu, zwłaszcza o wzroście niebezpiecznej tendencji do upijania się wśród młodych ludzi.
Komisja wyznaczyła w swojej strategii kluczowe cele - ochronę naszych dzieci, walkę z upijaniem się, ograniczenie liczby rannych i zabitych w wyniku przemocy, wypadków drogowych i samobójstw spowodowanych przez alkohol.
Moi koledzy w świetny sposób wskazali najbardziej niepokojące obszary.
Chciałabym teraz sama podkreślić konieczność dodania poważnego zagrożenia dla nienarodzonych dzieci w wyniku konsumpcji alkoholu przez kobiety w ciąży - powinno to być kluczowym celem na liście Komisji, a Forum ds. Zdrowia i Alkoholu również powinno zająć się tą sprawą.
Uważam tak, ponieważ temat uszkodzenia płodu z powodu konsumpcji alkoholu jest większości społeczeństwa bardzo mało znany.
Żadna ilość alkoholu nie jest bezpieczna w czasie ciąży, ponieważ alkohol jest teratogenem, czyli czynnikiem wywołującym wady wrodzone.
Co więcej, jest bardziej niebezpieczny w drugim i trzecim trymestrze ciąży, czego większość kobiet w ciąży nie rozumie, ponieważ to zwykle w pierwszym trymestrze zwracają uwagę na zażywane leki i inne substancje.
Alkohol jest szczególnie niebezpieczny w drugim i trzecim trymestrze.
Potrzebna nam jest kampania edukacyjna prowadzona przez państwa członkowskie i lekarzy rodzinnych, która bez zawstydzania czy obwiniania kogokolwiek, zwróci uwagę kobiet na niebezpieczeństwa związane z alkoholem w tym zakresie.
Moi koledzy wspominali o ADHD.
Jest również syndrom Aspergera.
Lekarze zajmujący się badaniami w tej dziedzinie mają trudności w publikowaniu swoich prac, z powodu polityki alkoholowej.
Niech państwa forum przejmie tę sprawę i osiągnie coś bardziej konkretnego.
Na koniec kilka słów o nadużywaniu alkoholu w połączeniu z innymi substancjami.
W Irlandii jedna piąta osób leczonych z powodu problemów alkoholowych zażywała również narkotyki, a w przeprowadzonym niedawno badaniu we Francji odkryto, że prowadzenie samochodu pod wpływem marihuany dwukrotnie zwiększa ryzyko spowodowania wypadku.
Coraz bardziej powszechne stosowanie wielu narkotyków powinno również być tematem zainteresowania państwa forum i każdego państwa członkowskiego. Wzmocnienia wymaga wsparcie techniczne dla wykrycia osób zażywających kilka narkotyków jednocześnie, szczególnie dla policyjnych kontroli.
(RO) Panie przewodniczący! Chciałabym pogratulować sprawozdawcy.
Sprawozdanie ma w konsekwencji ograniczyć szkody wyrządzone przez alkohol i chronić zdrowie i dobrobyt obywateli UE, gdyż wszyscy dobrze wiemy, że alkohol jest jednym z najbardziej niebezpiecznych czynników powodujących choroby i problemy społeczne.
Doceniam uwagę poświęconą zarówno ograniczeniu szkodliwych efektów alkoholu na konsumentach i stronach trzecich, czyli zagrożonych grupach społecznych takich, jak dzieci, młodzież i kobiety w ciąży.
Do tych efektów można dodać szkody społeczne, jak przemoc w rodzinie, zaniedbanie dzieci, bezrobocie i wyłączenie społeczne.
Dla ograniczenia szkodliwych efektów działania alkoholu, ważne znaczenie odgrywa edukacja, kampanie informacyjne i edukacyjne prowadzone dla zapobiegania niebezpiecznym i szkodliwym efektom konsumpcji alkoholu, jak np. wymiana najlepszych praktyk na poziomie europejskim.
Jeśli chodzi o ogólną ocenę sprawozdania, to na pewno przyczyniło się do naświetlenia ważnych problemów konsumpcji alkoholu w Unii Europejskiej i jest ważnym krokiem w walce z nadużywaniem alkoholu.
(FI) Panie przewodniczący! Problemy wynikające z niebezpiecznej i szkodliwej konsumpcji alkoholu zaczęły w ostatnich latach w państwach członkowskich Unii Europejskiej w niepokojący sposób narastać.
Nasze społeczeństwo każdego roku płaci za to wielką cenę, zarówno w kategoriach pośrednich, jak i bezpośrednich.
Najpoważniejsze problemy dotyczące konsumpcji alkoholu dotyczą młodych ludzi.
Młodzi są bardziej podatni na problemy fizyczne i psychiczne i na szkody społeczne spowodowane przez swoje własne picie, jak również picie innych osób.
Jednak problemy związane z alkoholem nie są ograniczone tylko do ludzi młodych.
Alkohol odgrywa rolę w większości zabójstw i co roku jest przyczyną 17 tysięcy niepotrzebnych zgonów na drogach.
W latach 70-tych w Finlandii 200 osób umierało co roku na marskość wątroby: obecnie choroba ta zabija co roku 1 000 osób.
Na poziomie europejskim potrzebne są pilne działania w celu harmonizacji podatku od alkoholu.
Namawiałbym Komisję, aby przyjęła ambitne cele dla państw członkowskich dla ograniczenia niebezpiecznego i szkodliwego spożycia alkoholu.
(DE) Panie przewodniczący, panie komisarzu, panie i panowie! Europa nie musi, nie może i nie potrafi regulować wszystkiego.
Subsydiarność państw członkowskich i ograniczenie biurokracji to aktualnie obowiązujące hasła, które powtarzamy, gdy rozmawiamy ze społeczeństwem.
Kompetencje Unii Europejskiej są ciągle podważane, lecz Europa powinna, a nawet musi być siłą napędową dla rozwoju.
Prawo inicjatywy legislacyjnej Komisji jest udokumentowane.
Tam, gdzie nie istnieje żaden akt prawny, Komisja wykorzystuje prawo inicjatywy do zajęcia się kontrowersyjnym tematem, zwraca uwagę państw członkowskich na nieprawidłowości i wzywa do działania.
To jest podstawa prawna propozycji Komisji i musimy z niej korzystać.
Musimy ograniczyć negatywne efekty zdrowotne nadmiernego i niebezpiecznego spożycia alkoholu oraz jego skutków społecznych i ekonomicznych.
Europejska strategia ma zostać stworzona, by wesprzeć państwa członkowskie w ich staraniach dla ograniczenia i zapobiegania szkodom wyrządzonym przez alkohol.
Obejmuje to również badania nad przyczynami, o czym była wcześniej mowa, a także informowanie, nauczanie i uświadamianie społeczeństwa. To jest istota sprawy, to są kluczowe elementy.
Każdy człowiek ma wolność wyboru.
Lecz ludzie mogą korzystać z tej wolności tylko wtedy, gdy są poinformowani o konsekwencjach i skutkach swoich działań.
Wychowanie i edukacja są kluczowymi czynnikami.
Wychowanie w rodzinie tworzy podstawy dla uporządkowanego i solidnego sposobu życia i powinniśmy zwracać na to uwagę, a także na edukację i doradztwo.
To samo tyczy się uświadamiania na temat alkoholu.
Popieram sprawozdanie Parlamentu, który dokonał poprawek w wielu obszarach.
Natomiast zdecydowanie sprzeciwiam się ostrzeżeniom zdrowotnym.
Istnieją jasne przepisy dotyczące opisu produktów alkoholowych.
Na etykietce podaje się zawartość alkoholu.
Transpozycja i zrozumienie tego, co znajduje się na etykietce jest podstawowym sposobem przekazywania informacji.
To jest, panie i panowie, wiedza ogólna!
Każdy powinien być w stanie wykorzystać tę informację dla siebie w odpowiedzialny sposób.
To samo dotyczy większości rzeczy w życiu: jedzenia i picia, ale również wysiłku fizycznego, sportu i sprawności fizycznej.
(BG) Panie przewodniczący, panie komisarzu! Z zadowoleniem przyjmuję fakt, że Parlament Europejski pracuje nad tą strategią jako pilnym i ważnym zagadnieniem.
Spożywanie alkoholu, które często przechodzi w nadużywanie, dotyka wielu ludzi, w tym dzieci i młodzież.
Jest to zagrożenie, którego społeczeństwo wciąż nie dostrzega, prawdopodobnie ze względu na deficyt informacji.
Nadużywanie alkoholu wpływa nie tylko na indywidualny stan zdrowia i płodność, ale też wywiera destrukcyjny wpływ na system opieki zdrowotnej, zwiększa zachowania antyspołeczne, prowadzi do wzrostu przestępczości, do rezygnacji ze szkoły, co powoduje spadek wskaźnika osób kształcących się.
Dlatego konieczna jest społeczna świadomość oraz programy edukacyjne i prewencyjne, aby wykształcić określony model zachowania.
Moim zdaniem dwa kluczowe wyrazy w tym sprawozdaniu to ryzyko i bezpieczeństwo.
Aby móc osiągnąć solidarność w swojej polityce, Komisja Europejska powinna rozważyć dwa działania: zaproponować ukierunkowany program realizowany przez państwa członkowskie polegający na badaniu wpływu konsumpcji alkoholu oraz wpływu świadomości tego problemu, a także ustanowienie specjalnego funduszu dla programów prewencyjnych, do którego mogłaby być przekazywana część dochodów pochodzących z reklam.
(LT) Walka ze szkodliwym efektami alkoholu jest stara jak świat.
Różne rodzaje prohibicji stosowane w niektórych krajach nie przyniosły pozytywnych rezultatów.
Jednak komunikat Komisji w sprawie strategii UE dla wsparcia państw członkowskich w ograniczenia szkód wyrządzonych przez alkohol jest bardzo ważną inicjatywą.
Komisja, dokonawszy przeglądu doświadczeń poszczególnych państw członkowskich i określając problemy wspólne dla nich wszystkich, przedstawiła priorytety dla ograniczenia szkód wyrządzanych przez alkohol.
Uważa się, że wdrożenie przedstawionych priorytetów, takich jak ochrona młodzieży, dzieci i nienarodzonych dzieci, walka z pijanymi kierowcami i innymi restrykcje uczynią nasze społeczeństwo bardziej odpowiedzialnym, zdrowym i wstrzemięźliwym.
Pragnę podkreślić wielki stopień ryzyka, który młodzi ludzie biorą na siebie pijąc alkohol.
Smutne jest to, że minimalny wiek pozwalający na picie alkoholu obniża się coraz bardziej w wielu krajach.
Dlatego dobre praktyki są bardzo ważne.
Chciałabym zaproponować połączenie praktyki ograniczania szkód wyrządzonych przez alkohol z programami pomocy UE dla młodych ludzi.
Tworzenie i wdrażanie takich programów wypełniłoby ich czas wolny i ochroniłoby ich przed niekontrolowaną konsumpcją alkoholu.
(DE) Panie przewodniczący, panie komisarzu! Uważam, że alkohol był niebezpieczny w przeszłości i jest niebezpieczny obecnie.
W ust. 5.4.1 swojej propozycji Komisja słusznie stwierdza, że umiarkowana konsumpcja alkoholu wydaje się zapewniać pewien stopień ochrony przed chorobą wieńcową serca u osób powyżej 45 roku życia, lecz moim zdaniem, twierdzenie, że alkohol jest korzystny dla zdrowia jest mitem opartym na bardzo słabych podstawach naukowych.
Alkohol jest niebezpieczny.
Jest trucizną i nawet w małych ilościach wpływa na zdrowie.
Oczywiście należy ustalić progi tolerancji.
My w różnych krajach europejskich nauczyliśmy się panować nad narkotykiem, jakim jest alkohol.
Na przykład Brytyjczycy, jeśli chodzi o nawyki konsumentów, piją, żeby się upić.
Konsumpcja na głowę mieszkańca jest stosunkowo niska, lecz mniejsza grupa osób pije w nadmiarze, co prowadzi do poważnych szkód.
O nas Austriakach mówi się, że pijemy dla integracji.
Mamy stosunkowo wysoką konsumpcję na głowę mieszkańca, ale mniej osób nadużywa alkoholu.
Istnieją więc bardzo duże różnice w poszczególnych krajach wynikające z historycznych uwarunkowań.
Komisja podchodzi do problemu we właściwy sposób.
Mówi o tym, że nie zwolni państw członkowskich z ich odpowiedzialności.
Jednak są pewne sprawy w Europie, które należy rozwiązać wspólnie.
Przykładem może być próba stworzenia odpowiedniej bazy danych.
Statystyki znacznie się różnią.
Błędem jest sądzić, że w przeszłości mieliśmy mniej szkód wyrządzonych przez alkohol.
W owym czasie inaczej rozpoznawano problemy, a świadomość społeczna w tej sprawie była dużo mniejsza.
Dlatego uważam, że ważną sprawą dla nas w Europie jest wiedzieć o czym tak naprawdę mówimy.
Ważne jest także, aby śledzić nowe zjawiska i schematy w zakresie konsumpcji.
Takim zjawiskiem jest to, że coraz więcej młodych ludzi zaczyna pić w bardzo młodym wieku, co powoduje poważne szkody.
Jeśli chodzi o temat ostrzeżeń, uważam, że w sprawozdaniu nie ma wszystkiego, czego nam trzeba.
Błędem byłoby sądzić, że problem tak złożony jak konsumpcja alkoholu można rozwiązać poprzez umieszczenie ostrzeżenia na butelce.
Byłby to łatwy sposób na uniknięcie naszej politycznej odpowiedzialności.
(SV) Panie przewodniczący! Z zadowoleniem przyjmuję strategię, choć uważam, że została ona rozmyta.
Wreszcie mamy jeden dokument określający cele, które można jeszcze bardziej rozwinąć.
Pozytywnym aspektem strategii jest to, że pokazuje, które metody służące ograniczeniu konsumpcji alkoholu są skuteczne, dzięki czemu można ograniczyć szkody i tragedie spowodowane przez alkohol.
Lecz jeśli metody zaproponowane w sprawozdaniu mają być w pełni wykorzystane przez państwa członkowskie, to należy najpierw dostosować legislację UE.
Po pierwsze, należy ograniczyć kontyngenty importowe.
Wysiłki poszczególnych państw w kierunku działań restrykcyjnych są podważane lub uniemożliwiane, podczas gdy alkohol może faktycznie być swobodnie importowany z innych krajów.
Ponadto, należy podnieść minimalne podatki od alkoholu w ramach troski o zdrowie publiczne.
Chciałabym również widzieć ostrzeżenia zdrowotne na produktach alkoholowych, tak jak ma to miejsce w przypadku wyrobów tytoniowych.
Dlatego namawiam państwa do odrzucenia poprawek, które osłabiają tekst.
(FI) Panie przewodniczący! Popularne przysłowie w moim kraju określa alkohol jako napój mądrych.
Oczywiście nie chcę przez to powiedzieć, że alkohol spowoduje, że ktokolwiek stanie się mądrzejszy, ale to, że alkohol służy tym, którzy mają poczucie właściwej okazji i umiaru.
Dlatego w pełni zgadzam się ze sprawozdawcą posiłkowym naszej grupy, panią Sommer, która zwraca uwagę na strategię dla zapobiegania niebezpieczeństwom związanym z alkoholem.
Należy zacząć od przyznania, że istnieją różne kultury alkoholowe i znaleźć skuteczne rozwiązania prawdziwych problemów, tzn. nadużywania alkoholu i spożywania alkoholu przez nieletnich.
Nie ma potrzeby piętnowania samych produktów czy umiarkowanej konsumpcji.
Potrzeba nam zatem współpracy ze strony różnych agencji i krajowych rozwiązań w przypadku lokalnych problemów.
W jednej sprawie chcę jednak widzieć działania ze strony UE: chodzi o podniesienie poziomu podatków od alkoholu w szerokim zakresie.
Musimy zrozumieć, że koszty nadużywania alkoholu dla zdrowia publicznego są ogromne i nie będzie można ich ograniczać, jeśli nie będziemy mieli instrumentów wspólnej polityki ekonomicznej.
Pod tym względem, mój kraj jest niestety dobrym przykładem.
Członkostwo w UE zobowiązało Finlandię do obniżenia podatku od alkoholu, gdy wygasło nasze prawo do ograniczania przywozu.
Niedawno przeprowadzone badania pokazują, że liczba śmiertelnych wypadków spowodowanych alkoholem wyraźnie zwiększyła się odkąd obniżono podatek od alkoholu w roku 2004, a konsumpcja zaczęła gwałtownie rosnąć.
W porównaniu do roku 2003 nastąpił wzrost o 17%, a liczba ta nie odzwierciedla innych konsekwencji.
Nasze problemy związane ze zdrowiem publicznym są tak poważne, że jesteśmy ponownie zmuszeni podnieść podatki.
Swego czasu sama proponowałam, by państwa członkowskie wypowiedziały posłuszeństwo, tzn. żeby nadal ograniczały import po zakończeniu okresu przejściowego, na podstawie artykułu 30 i 95 Traktatu.
Niestety nic wtedy nie zrobiono, a teraz cały naród płaci tego cenę - najwyraźniej jest to naród, który nie jest dość mądry.
(SK) Oglądałem niedawno reportaż telewizyjny na temat młodych ludzi w Skandynawii, którzy w piątkowy wieczór płyną na wycieczkę statkiem, na przykład do Estonii.
Będąc już na miejscu, kupują dwie duże skrzynki wódki i upijają się do nieprzytomności w drodze powrotnej.
Jest to jeden przykład spośród wielu różnych wariantów nadużywania alkoholu, który występuje we wszystkich krajach Unii Europejskiej.
Nie ma wątpliwości, że działania zmierzające do ograniczenia konsumpcji alkoholu będą miały pozytywny wpływ na zdrowie społeczeństwa, warunki społeczne, wypadki w pracy i poza nią oraz wypadki drogowe.
Chciałbym się skupić na szkodach wyrządzanych przez nadmierną konsumpcję wszelkiego rodzaju napojów alkoholowych.
Należy stale przypominać, szczególnie młodym ludziom, że nawet regularna konsumpcja piwa prowadzi do uzależnienia alkoholowego, które jest tak samo poważne, jak uzależnienie od mocnych alkoholi czy wina.
Strasznym jest, gdy ludzie we frywolny sposób nie doceniają, jak poważną sprawą są choroby wątroby, które mogą prowadzić do marskości i często do śmierci.
Regularne picie stopniowo zmienia nie tylko ludzkie pragnienia i cechy charakteru, ale może również zniszczyć życie rodzinne, powodując jednocześnie poważne zmiany neurologiczne.
Młody alkoholik przestaje dążyć do wyższych celów i ideałów, i staje się tak odrętwiały pod względem emocjonalnym, że trudno jest utrzymywać zdrowe relacje czy tworzyć zdrowe środowisko rodzinne w domu.
Alkoholowy zespół płodowy poważnie szkodzi nie tylko matce, lecz przede wszystkim dziecku, powodując wady w rozwoju i wady fizyczne.
Zadziwiające jest to, jak mało uwagi poświęca się na informowanie o tym kobiet w ciąży w wielu państwach członkowskich.
Szokująca jest wreszcie liczba osób, które prowadzą samochód czy motocykl pod wpływem alkoholu.
Osobiście opowiadam się za pełną harmonizacją w całej Unii, gdzie powinna obowiązywać zerowa tolerancja w zakresie dopuszczalnego poziomu alkoholu we krwi u kierowców.
w imieniu grupy ITS. - (RO) Panie przewodniczący, drodzy koledzy! Konsumpcja alkoholu jest zwyczajem przekazywanym z pokolenia na pokolenie.
W niektórych krajach o konsumpcji alkoholu mówi się, że jest to wyłącznie domena mężczyzn.
Nie mówi się wiele o zmniejszeniu szkodliwych skutków niebezpiecznej i zastraszającej konsumpcji u dzieci i kobiet w ciąży.
Alkohol ma liczniejszych i bardziej zróżnicowanych amatorów niż tytoń i jest często produkowany w warunkach domowych, co oznacza niekontrolowaną sprzedaż i związane z tym ryzyko.
W tym przypadku jest konieczne, by artykuł 16 sprawozdania zachęcał do wprowadzenia innowacyjnych sposobów rozpowszechniania informacji i podnoszenia świadomości dotyczącej konsumpcji alkoholu.
Umieszczanie ostrzeżeń na etykietkach produktów alkoholowych, na wzór produktów tytoniowych, nie może być ocenione jako innowacyjne podejście, ponieważ nie okazało się tak skuteczne, jak w przypadku tytoniu.
Należy przeprowadzić europejską ankietę dotyczącą koncepcji ostrzeżeń dla uzależnionych konsumentów, bez względu na ich wiek, zawód i płeć, ale również dla rynku wewnętrznego.
Parlament Europejski musi przyjąć jednoznaczną rezolucję, aby dać czas na to, by zebrać inne informacje i opracować metody uświadamiające tak, żeby państwa członkowskie mogły stworzyć skuteczne ramy dla ograniczenia nadmiernej konsumpcji i promowania umiarkowanej i odpowiedzialnej konsumpcji alkoholu.
komisarz. - Panie przewodniczący! Chciałbym również podziękować wszystkim posłom za bardzo interesującą debatę.
Chciałbym opowiedzieć państwu historię z greckiej mitologii.
Można ją znaleźć na mozaikach w Pathos na Cyprze.
Jest to historia o początkach picia wina.
Sługa boga wina Dionizosa wykradł wino, by dać go ludziom po raz pierwszy.
Wypili je, upili się po raz pierwszy w ludzkiej historii, i pomyśleli, że zostali otruci i dlatego zabili sługę, który podarował im wino.
W naszych czasach rozwiązania są o wiele bardziej skomplikowane, i konieczne jest inne podejście.
Każdy wybrał inne podejście.
Niektórzy mówią, że poszliśmy za daleko, a inni, że zrobiliśmy za mało.
Niektórzy chcą, byśmy wszystko regulowali, a inni mówią, że to państwa członkowskie powinny robić wszystko.
Prawdą jest, że rozwiązanie leży gdzieś po środku.
Mamy uzupełniać państwa członkowskie i wspierać ich politykę, lecz nie oznacza to, że nie ma żadnej roli dla Unii Europejskiej, co zostało odnotowane w sprawozdaniu oraz w wystąpieniach posłów.
Jednak nie wszystko można rozwiązać poprzez legislację.
Musimy zatem dać forum możliwość pracy i osiągnięcia konkretnych rezultatów, które będziemy monitorować.
Jak jednak zostało już powiedziane, w wielu z tych spraw istnieją regulacje prawne w państwach członkowskich.
Regulacje te nie są respektowane i to jest przyczyna problemu.
Dlatego właśnie wywarcie presji na Państwa członkowskie pomoże osiągnąć pozytywne rezultaty.
Bez względu na to, co oczekiwała każda ze stron, nie powinniśmy nie doceniać znaczenia faktu, że po raz pierwszy uznaliśmy na poziomie europejskim, że istnieje problem dotyczący szkód wyrządzanych przez alkohol, że powinniśmy mieć europejską strategię - która została dziś przyjęta - a teraz mamy europejską debatę, europejską inicjatywę i europejskie działanie.
Jest to ważne.
Żadne państwo członkowskie nie może rozwiązać tego problemu samemu i żadne państwo członkowskie nie jest odporne na ten problem.
Zjawisko upijania występuje teraz w Hiszpanii, a kiedyś był to problem Europy północno-wschodniej.
Widać więc, że biorąc pod uwagę wymianę kulturową i inne przyczyny - socjolog mógłby wyjaśnić dlaczego tak się dzieje - mamy te same problemy, które przekraczają granice, i nie ma żadnych geograficznych barier dla takich problemów.
Istnieją one w całej Unii Europejskiej.
To jest pierwszy ważny krok, ale nie ostatni.
Jeśli nie zobaczymy efektów w rozsądnym czasie, to można ponownie ocenić i zbadać strategię jeszcze raz lub podjąć inne działanie.
Jak na razie jednak idziemy we właściwym kierunku.
Chcę jeszcze raz podziękować sprawozdawcy, komisji i posłom za wsparcie strategii.
Będę z państwem współpracować dla osiągnięcia rezultatów, których wszyscy pragniemy.
Debata została zamknięta.
Głosowanie odbędzie się jutro.
Oświadczenia pisemne (artykuł 142 Regulaminu)
na piśmie. - (HU) Nadmierna konsumpcja alkoholu jest zjawiskiem niszczącym europejskie społeczeństwa.
Tracimy niezliczone osoby w wyniku chorób spowodowanych konsumpcją alkoholu, a liczba ofiar pijanych kierowców jest w państwach członkowskich bardzo wysoka.
Konsumpcja alkoholu i zwyczaje różnią się w poszczególnych krajach, a nawet regionach, zatem właściwe jest, by strategie obrony były tworzone w państwach członkowskich.
Jednak dyrektywy UE w niektórych dziedzinach wciąż są potrzebne.
Należy chronić nieletnich przed alkoholem w każdy możliwy sposób, a żeby to osiągnąć, konieczne są jeszcze ostrzejsze sankcje.
Zgodnie z zasadą "piłeś - nie jedź”, należy wprowadzić zerową tolerancję i dopuszczalny poziom alkoholu we krwi wynoszący 0,00% dla kierowców w całej UE.
Lecz nie dokonamy postępu samymi zakazami, jak dobitnie pokazała niesławna klęska amerykańskiej prohibicji.
Musimy popularyzować dobre nawyki w konsumpcji alkoholu, konsumpcji piwa o niskiej zawartości alkoholu oraz wina.
Musimy energicznie przeciwdziałać handlowi alkoholem, który został rozcieńczony, sfałszowany, jest słabej jakości i szkodliwy dla zdrowia..
na piśmie. - W ostatnich latach bardzo niepokojącym trendem jest to, że producenci alkoholu starają się zainteresować nieletnich konsumentów napojami z dodatkiem alkoholu.
Wśród młodych ludzi narasta pijaństwo i istotnym jest, żebyśmy skutecznie rozwiązali ten problem.
Uważam, że dobrym sposobem na to jest zachęcanie supermarketów i sklepów, by lepiej oddzielały napoje zawierające alkohol od innych napojów.
Napoje zawierające alkohol powinny mieć odpowiednie ostrzeżenia zdrowotne.
Cieszę się, że moje poprawki dotyczące wspomnianych spraw zostały włączone do sprawozdania.
Oczywiście, aby ograniczyć picie alkoholu wśród nieletnich w sposób skuteczny, rządy poszczególnych państw muszą również zwrócić uwagę na konsumenta pod kątem zmieniającego się nastawienia do alkoholu.
Dlatego z zadowoleniem przyjmuję pomysły takie jak kampanie informacyjne i uświadamiające w ramach szkolnych programów edukacyjnych.
Popieram również rekomendacje, by limit zawartości alkoholu we krwi był jak najbliższy zera, szczególnie dla nowych kierowców.
Uważam, że szeroka dostępność alkomatów, o czym wspomniano w sprawozdaniu, pozwoli odstraszyć potencjalnych pijanych kierowców.
Rządy państw mogą zrobić więcej dla zapewnienia dostępności transportu publicznego dla kierowców, którzy wypili alkohol.
Odwodnione mleko konserwowane przeznaczone do spożycia przez ludzi - wspólna organizacja rynku mleka i przetworów mlecznych - dodatkowe zasady w sprawie wspólnej organizacji rynku mleka i przetworów mlecznych (debata)
Następnym punktem obrad jest wspólna debata na temat
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie dyrektywy Rady zmieniającej dyrektywę 2001/114/WE odnoszącą się do niektórych rodzajów częściowo lub całkowicie odwodnionego mleka konserwowanego przeznaczonego do spożycia przez ludzi - C6-0083/2007 -,
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie rozporządzenia Rady zmieniającego rozporządzenie (WE) nr 1255/1999 w sprawie wspólnej organizacji rynku mleka i przetworów mlecznych - C6-0084/2007 - oraz
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie rozporządzenia Rady zmieniającego rozporządzenie (WE) nr 2597/97 ustanawiające dodatkowe zasady w sprawie wspólnej organizacji rynku mleka i przetworów mlecznych w odniesieniu do mleka spożywczego - C6-0085/2007 -.
komisarz. - Panie przewodniczący! Chciałabym zacząć od podziękowań dla Parlamentu, Komisji Rolnictwa i Rozwoju Wsi, a szczególnie sprawozdawczyni, pani Jeggle za to doskonałe sprawozdanie na temat pakietu zmian na rynku mleka.
Pakiet ten obejmuje poprawki do trzech aktów prawnych.
Pierwszy z nich to dyrektywa na temat mleka konserwowanego, w przypadku którego obecnie zezwala się na normalizację zawartości białka zgodnie z normami Codex.
Jest to spełnieniem wieloletnich próśb przemysłu mleczarskiego i eksporterów mleka w proszku oraz wróżbą widocznej poprawy ich pozycji względem konkurencji w krajach trzecich.
Mogą na tym skorzystać nie tylko przemysł i handel, lecz również producenci mleka - nasi rolnicy, ponieważ normalizacja zawartości białka może przyczynić się do zwiększenia dochodowości mleka.
Ponadto przewidywany duży popyt na białko z łatwością pochłonie rosnącą ilość białka dostępnego na rynku.
Liczę na pełne poparcie tego wniosku z państwa strony.
Drugi wniosek dotyczy wspólnej organizacji rynku mleka i przetworów mlecznych.
W jego ramach proponujemy całą serię dostosowań, co do których Parlament Europejski wyraził swoje całkowite poparcie.
Obejmują one propozycję obniżenia ceny interwencyjnej odtłuszczonego mleka w proszku w wyniku obliczeń matematycznych związanych z niższą zawartością białka spowodowaną normalizacją.
Wniosek obejmuje likwidację systemu progowego w każdym z państw członkowskich w skupie interwencyjnym masła.
Obejmuje również zniesienie krajowych ilości masła jako kryterium przyznawania pomocy, zniesienie nieaktualnej już możliwości przyznania pomocy na zakup masła przez siły zbrojne oraz zniesienie obowiązkowego stosowania pozwolenia na przywóz.
Poprawka Parlamentu dotycząca utrzymania pomocy na prywatne przechowywanie śmietany i odtłuszczonego mleka w proszku jest dość zaskakująca z uwagi na to, że w przeszłości pomoc ta nie była wykorzystywana w praktyce i może zostać uznana za niepotrzebną.
Co więcej, nadal obowiązują zasady prywatnego przechowywania masła, tak więc nie ma potrzeby pozostawiania tych zasad w przypadku śmietany.
Jeżeli chodzi o zmiany dotyczące pomocy na mleko w szkołach, jesteśmy za ich wprowadzeniem.
Jak proponowaliśmy, system zostanie uproszczony przez wprowadzenie jednolitej stawki pomocy.
DG AGRI już wcześniej rozważała możliwość zmiany systemu pomocy na mleko w szkołach i poprosiła państwa członkowskie o zaproponowanie ewentualnych rozwiązań dla ulepszenia tego systemu oraz objęcia nim dodatkowych produktów.
Efekty tych działań zostaną wkrótce przedstawione komisji ds. zarządzania mlekiem.
Liczę na porozumienie między Parlamentem, Komisją i Radą w sprawie zwiększenia stawek pomocy na mleko w szkołach do 18,15 euro za 100 kg.
W związku z poprawką Parlamentu w sprawie utworzenia funduszu mlecznego, który sfinansowałby program restrukturyzacji, chciałabym podkreślić, że wnioski proponowane w ramach pakietu zmian na rynku mleka nie mają charakteru restrukturyzującego.
Dlatego mam duże trudności z powiązaniem tych podstawowych działań technicznych i upraszczających z widoczną potrzebą założenia funduszu mlecznego jako nowej pozycji w budżecie.
Rozmowy na temat konieczności podjęcia odpowiednich działań w sektorze mleczarskim powinny się odbyć z uwagi na czekające nas rozmowy związane z oceną funkcjonowania i dyskusje na temat przyszłości wspólnej polityki rolnej.
Trzeci dokument dotyczy liberalizacji rynku mleka spożywczego - tematu, co do którego, jak widzę, również jesteśmy zgodni.
Propozycja zniesienia marginesu tolerancji +/- 0,2% przy podawaniu zawartości tłuszczu wydaje się możliwa do przyjęcia.
Proponuje się również odniesienie do dyrektywy 2000/13/WE.
Chciałabym państwa poinformować, że dyrektywa ta ma w tym przypadku automatyczne zastosowanie.
Tak więc, podsumowując, z przyjemnością mogę stwierdzić, że nasze poglądy są w tej materii zbieżne.
Dziękuję wszystkim za wykonaną pracę.
Liczę na owocną debatę tego wieczora.
sprawozdawczyni. - (DE) Panie przewodniczący, pani komisarz, panie i panowie! Powszechnie mówi się o pozytywnej, stabilnej sytuacji rynkowej mleka i produktów mlecznych oraz o wynikającej z niej podwyżce cen mleka.
Podwyżka cen mleka, której pilnie potrzebują rolnicy, jest dodatkowym argumentem w szeroko dyskutowanej kwestii kwot.
Dziś chciałabym omówić sprawę pakietu proponowanych zmian na rynku mleka. Zacznę od podziękowań w stronę pani komisarz i jej kolegów za udaną współpracę.
Jej zespół zaprezentował trzy dobre i dokładnie przemyślane wnioski, dlatego Parlament nie proponuje zbyt wielu zmian.
Wierzę jednak, że nasze robocze poprawki sprowokują do myślenia, a Komisja i Rada poprą je, podobnie jak Komisja Rolnictwa.
Pierwszy wniosek Komisji zawiera zmiany do dyrektywy Rady odnoszącej się do niektórych rodzajów częściowo lub całkowicie odwodnionego mleka konserwowanego przeznaczonego do spożycia przez ludzi.
W sprawozdaniu Komisja proponuje normalizację zawartości białka do wysokości 34% w odtłuszczonej suchej masie.
Normalizacja ta umożliwi producentom europejskim konkurowanie z producentami z krajów trzecich na tych samych zasadach.
Pożądane uproszczenie handlu międzynarodowego jest jednym z powodów, dla których Komisja Rolnictwa przyjęła sprawozdanie bez żadnych poprawek, z jedynie jednym głosem przeciw.
Tego typu normalizacja oszczędza pieniądze, dlatego w drugim sprawozdaniu proponowałam założenie funduszu mlecznego, aby upewnić się, że zaoszczędzone pieniądze zostaną w sektorze mleczarskim.
Wniosek Komisji zmieniający rozporządzenie w sprawie wspólnej organizacji rynku mleka i przetworów mlecznych obejmuje kilka ważnych dostosowań technicznych, które z pewnością doprowadzą do poprawy sytuacji.
Po pierwsze proponuje się obniżenie ceny interwencyjnej odtłuszczonego mleka w proszku o średnio 2,8%.
Rezygnacja z progu interwencyjnego w przypadku masła, zniesienie krajowej klasy jakości masła, wprowadzenie standardowej definicji jakości, zniesienie pomocy na zbyt dla sił zbrojnych i obowiązkowego stosowania pozwolenia na przywóz to działania prowadzące do ograniczenia biurokracji.
Jestem jednak zdecydowanie przeciwko zniesieniu pomocy na przechowywanie prywatne śmietany i odtłuszczonego mleka w proszku.
Pomoc ta stanowi mechanizm zabezpieczający, dlatego uważam, że powinniśmy tę sprawę omówić w kontekście oceny funkcjonowania, a nie pakietu zmian dotyczących mleka i przetworów mlecznych.
Oprócz tego propozycja wprowadzenia jednolitej stawki pomocy na mleko w szkołach jest zdecydowanie słuszna.
Ze względu na wartość odżywczą mleka pomoc na produkty objęte tym rozporządzeniem powinna być systematycznie zwiększana, z 16,11 euro za każde 100 kg do 18,15 euro za 100 kg.
Istnieje również paląca potrzeba poszerzenia listy produktów.
Obecnie dostępne są nowe rodzaje mleka, jogurtów i twarogu, odpowiadające zróżnicowanym potrzebom i gustom. Wprowadzając innowacyjne programy szkolne, moglibyśmy zwiększyć zainteresowanie dzieci tymi produktami, przyczyniając się równocześnie do ich prawidłowego odżywiania.
Potencjalne oszczędności w wysokości 117,3 milionów euro, jakich można się spodziewać w wyniku normalizacji zawartości białka w latach 2008-2013 oraz ewentualne dalsze oszczędności związane z organizacją rynku mleka należy wykorzystać jako wsparcie reformy sektora mleczarskiego.
Jestem gotowa omówić również tę kwestię w ramach debaty związanej z oceną funkcjonowania.
Celem tego działania jest ułatwienie funkcjonowania proponowanego przez nas funduszu mlecznego.
Zyskane środki pieniężne można wykorzystać do zwiększania sprzedaży w sektorze mleczarskim poprzez skuteczniejsze działania informacyjne na temat wartości odżywczych i działania towarzyszące, takie jak modernizacja produkcji mleka w miejscach, gdzie warunki produkcji są trudniejsze oraz na terenach górzystych.
Komisja przyjęła drugie sprawozdanie jednogłośnie.
Trzecie sprawozdanie dotyczy mleka spożywczego.
Proponuje zwiększenie elastyczności definicji mleka spożywczego.
Obowiązujące rozporządzenie rozróżnia trzy kategorie mleka spożywczego, które może być produkowane i wprowadzane do obrotu we Wspólnocie.
Są to: mleko odtłuszczone (0,5% tłuszczu lub mniej), mleko częściowo odtłuszczone (od 1,5% do 1,8% tłuszczu) i mleko pełne (3,5% tłuszczu lub więcej).
Wniosek Komisji o zezwolenie na produkcję i marketing mleka spożywczego nieobjętego tymi trzema kategoriami pod warunkiem, że zawartość tłuszczu zostanie jasno i czytelnie określona na etykiecie, jest słuszny.
Tego typu liberalizacja na rynku będzie oznaczać nie tylko możliwość odejścia od tymczasowych odstępstw dla konkretnych państw, lecz również udostępnienie konsumentom większych możliwości wyboru, co z pewnością pomoże zrewitalizować handel w granicach Wspólnoty.
Aby uniknąć niejasności, zawartość procentowa tłuszczu w mleku powinna być dobrze widoczna na opakowaniu i dołączona bezpośrednio do opisu produktu.
Uważam jednak, że nie ma potrzeby wyznaczania marginesu tolerancji w wysokości +/- 0,2% podczas określania zawartości tłuszczu, ponieważ nie wpłynęłoby to na jasność przekazu, mogłoby natomiast utrudnić wdrożenie.
Te dwa projekty zmian, podobnie jak trzecie sprawozdanie, również zostały przyjęte przez komisję jednogłośnie.
Biorąc pod uwagę jasne stanowisko Komisji Rolnictwa, jestem pewna, że cały pakiet zmian związanych z mlekiem i przetworami mlecznymi zostanie przyjęty większością głosów podczas jutrzejszego głosowania plenarnego.
Nie mogę jednak zgodzić się z trzema projektami zmian proponowanymi przez grupę ALDE.
Nie wprowadzają one istotnych ulepszeń do sprawozdania.
Trzeci projekt zmiany odnosi się jedynie do mleka dla szkół, co byłoby sprzeczne z naszymi intencjami związanymi z poprawą zaopatrzenia w szereg różnych produktów.
Dlatego musimy niestety odrzucić również i ten projekt zmiany.
Gorące podziękowania kieruję w stronę wszystkich kolegów z Komisji Rolnictwa oraz kolegów z grupy.
Doceniam ich zaufanie i dobrą współpracę.
w imieniu grupy PPE-DE. - Panie przewodniczący! Chciałbym rozpocząć od złożenia gratulacji posłance Jeggle za te trzy sprawozdania stanowiące tzw. pakiet zmian na rynku mleka.
Już od samego początku jasne było, że mamy do czynienia z powszechną zgodą w sprawie tych sprawozdań, co potwierdziła pani komisarz.
Posłowie prosili o tę debatę w celu omówienia szerszych spraw wywierających wpływ na przemysł mleczarski w Europie. Ja sam nie jestem w tej sprawie wyjątkiem.
Jeszcze do bardzo niedawna gospodarstwa mleczne były najmniej dochodowym sektorem przemysłu rolniczego Wielkiej Brytanii.
Z powodu mętnych praktyk gospodarczych, które pozwalają supermarketom na wymuszanie obniżenia ceny skupu mleka do 17 pensów za litr a następnie sprzedawanie go konsumentom za 50 pensów, wielu mleczarzy zbankrutowało.
Warto pamiętać, że nawet przy cenie 50 pensów za litr mleko nadal kosztuje połowę tego, co butelkowana woda w supermarketach, przy czym butelka wody nie musi się ocielić, nie trzeba jej też wysyłać do weterynarza, by odpowiednio o nią zadbać.
Do niedawna spośród 27 państw członkowskich jedynie Słowacja, Estonia, Węgry i Litwa miały niższe ceny mleka niż te, które obowiązują w Wielkiej Brytanii. W rezultacie, w ciągu ostatnich pięciu lat w moim okręgu wyborczym w Szkocji straciliśmy około 500 mleczarzy.
Obecnie pozostało około 1400 gospodarstw mlecznych w Szkocji i to wszystko.
Oszacowano, że każdego dnia w Wielkiej Brytanii jeden mleczarz opuszcza przemysł mleczarski.
Dopiero teraz, wobec wzrostu cen zbóż - szczególnie pszenicy - o niemal 100%, co spowodowało podwyżkę cen pasz, a także wobec nacisków na zwiększanie użytków rolnych pod biopaliwa i inne plony niespożywcze, niektóre supermarkety zaczęły poważnie martwić się możliwym niedoborem mleka i zaczęły płacić mleczarzom nieco więcej za ich produkty.
Po długich oczekiwaniach mleczarze dostrzegli wreszcie światełko w tunelu i zaczynają im się zwracać przynajmniej koszty produkcji.
w imieniu grupy PSE. - (ES) Panie przewodniczący! Na początek ja również chciałabym podziękować sprawozdawczyni za doskonałą pracę, która pozwoliła nam na śmiałe poparcie przedstawionych wniosków.
Chciałabym również podziękować za umożliwienie wprowadzenia ustnej poprawki, którą zaproponowałam w związku z programem pomocy na mleko w szkołach.
Muszę jednak ponownie skrytykować pomysł posunięcia naprzód tej minireformy w momencie, gdy planowane jest wprowadzenie pełnej reformy w przyszłym roku, a już w listopadzie dokona się oceny funkcjonowania WPR. Jak na razie nie wiemy, czy przyniesie to jakiekolwiek konsekwencje dla sektora.
Jednak dziś, pani komisarz, rzeczywistość, jak wyjaśnił pan Stevenson, każe nam patrzeć w innych kierunkach.
Kryzys cen produktów rolnych wskrzesił debatę na temat produkcji rolno-spożywczej w Europie.
Moja ocena kryzysu cen mleka jest jednak nieco inna.
Według mnie główną przyczyną wzrostu cen mleka nie jest zwiększone spożycie w Azji, lecz niska produktywność europejska.
I rzeczywiście produkcja mleka w ubiegłym sezonie była najniższa od 15 lat.
Według niektórych Europa potrzebuje nawet miliard litrów mleka więcej w ciągu roku, by zaspokoić swoje potrzeby.
Obecnie konsumentów przytłaczają coraz wyższe ceny podstawowych produktów spożywczych, rolników zaś ceny pasz dla bydła.
Choć podobnie jak państwo uważam, że produkcja biopaliw nie jest ani główną, ani ostateczną przyczyną wzrostu cen, nie możemy się oszukiwać.
Ani spadek liczby odłogów, ani zmniejszenie powierzchni ugorów nie wystarczą, by ustabilizować ceny.
Komisja powinna być bardzo uczulona na pozostałe spekulacje, z jakimi mamy obecnie do czynienia, takie jak spekulacje giełdowe. Duże firmy z łatwością obciążą konsumentów wzrostem cen surowców, co robią zresztą już teraz.
Sytuacja okaże się dużo trudniejsza dla producentów lokalnych. Najbardziej poszkodowane będą małe i średnie przedsiębiorstwa.
Rzeczywiście, jak wspomniał przed chwilą pan poseł Stevenson, wzrost cen nie ma odzwierciedlenia w cenach dyktowanych przez rolników; za lukę między cenami im należnymi a cenami dla konsumenta winią wspólną politykę rolną opartą na promowaniu odłogów.
W takiej sytuacji proponowałabym, by pani komisarz nie przychodziła tu i nie mówiła, że zniesienie kwot będzie stopniowe.
Niskie morale rolników, którzy czują, że przyszłość tego, co uważali za sobie należne jest niepewna - jak na przykład przyszłość aktyw trwałych w postaci kwot, których zniesienie zostało właśnie ogłoszone - jest jedną z przeszkód na drodze do ożywienia produkcji mleka w Europie. To samo miało miejsce swego czasu w przypadku ostrego spadku cen mleka, który sprawił, że wielu producentów przerzuciło się na bardziej rentowną i mniej pracochłonną produkcję.
Oni nie będą już mogli skorzystać ze wzrostu cen.
Żmudną pracę rolników zajmujących się produkcją nabiału potęgują trudności w uzyskaniu kwot, pozyskaniu bydła...
Czy wiedziała pani, pani komisarz, że obecnie mleczarze europejscy muszą udawać się do takich krajów, jak Kanada czy Stany Zjednoczone, aby kupić krowy mleczne, ponieważ nie mogą znaleźć bydła na rynku Wspólnoty?
Ze względu na to wszystko, pani komisarz, chciałabym panią poprosić o reakcję. Jestem pewna, że podejmie pani działania odpowiednie do nowej sytuacji - sytuacji, która jeszcze rok temu wydawała się niewyobrażalna i której konsekwencje dla produkcji artykułów spożywczych powinniśmy poddać debacie.
Według mnie nie powinniśmy jedynie żywić nadziei, jak przeczytałam na pani blogu, że konkurencyjność rolników europejskich na rynkach światowych za bardzo na tym nie ucierpi. Powinniśmy szybko zareagować i postarać się temu zapobiec.
w imieniu grupy ALDE. - (FI) Panie przewodniczący! Po pierwsze chciałbym podziękować sprawozdawczyni, pani Jeggle, za doskonałe sprawozdania.
Mleko jest jednym z najważniejszych elementów produkcji rolnej.
Jest to element tym bardziej ważny, że produkcja wołowiny jest w dużej mierze zależna od ocieleń będących efektem prowadzenia gospodarstw mlecznych.
Produkcja mleka także doskonale pasuje do terenów, na których warunki naturalne są najuboższe.
Przykładowo, gospodarstwa mleczne Europy północnej z powodzeniem wykorzystują fakt, że tamtejsze ziemie orne są doskonałym źródłem pasz objętościowych, co sprawia, że produkcja jest również odporna na deszcz, mróz i inne niesprzyjające warunki naturalne.
Przedstawione wnioski uproszczą przepisy UE dotyczące przemysłu mleczarskiego.
System klas jakości masła powinien ulec uproszczeniu; surowa klasyfikacja mleka ze względu na zawartość tłuszczu powinna zostać zniesiona; pomoc na mleko w szkołach nie powinna zależeć od zawartości tłuszczu, a system interwencyjny wymaga wyjaśnienia.
Działania te sprawiają wrażenie pozytywnych, a ja chciałbym podziękować pani komisarz Fischer Boel za te reformy.
Wielkim znakiem zapytania jest ogólna reforma sektora mleczarskiego, która ma być wprowadzona w niedalekiej przyszłości w związku z planowaną "oceną stanu” - śródokresowym przeglądem WPR.
Jej punktem centralnym są kwoty mleczne.
Obecna równowaga w produkcji mleka została osiągnięta dzięki kwotom mlecznym.
To dzięki nim stopniała licząca 1300 milionów kilogramów zalegająca jeszcze pod koniec lat 80. góra masła. Również dzięki nim mogliśmy zagwarantować konsumentom stałą podaż i różnorodną ofertę produktów rolnych.
Ustanowione zostały również przewidywalne ramy rozwoju produkcji mleka.
Według mnie obowiązkiem UE jest zagwarantować utworzenie tego rodzaju ram produkcji mleka również w przyszłości.
Jest to o tyle ważne, że niezbędne inwestycje obejmują okresy trwające dziesiątki lat i opiewają na bardzo duże sumy dla rodzinnych gospodarstw rolnych.
Poza tym kontrola produkcji jest wolnym procesem z racji tego, że przygotowanie krów do produkcji mleka zajmuje dwa lata.
Dlatego w interesie obu stron: konsumenta i producenta leży zachowanie kwot mlecznych.
W przypadku zniesienia kwot środki rolników włożone w ich zakup, aby ustabilizować warunki produkcji pójdą na marne.
Po wniesieniu powyższych uwag chcielibyśmy wyrazić poparcie dla prezentowanych sprawozdań.
w imieniu grupy UEN. - Panie Przewodniczący!
Pani Komisarz! Zabierając głos w tej debacie chcę zwrócić uwagę na następujące kwestie: po pierwsze, popieram propozycję autorki sprawozdań, aby oszczędności powstałe w wyniku tej reformy, tj. kwotę 117 milionów euro, można było wykorzystać na utworzenie funduszu mlecznego.
Po drugie, fundusz ten winien być przede wszystkim przeznaczony dla producentów i przetwórców mleka, którzy na skutek postępującej liberalizacji rynku muszą dokonać restrukturyzacji swych gospodarstw lub przedsiębiorstw, ale także na promocję spożycia mleka i jego przetworów, w szczególności zaś na wzmocnienie finansowe dostarczania mleka i jego przetworów do szkół.
Po trzecie, za godną poparcia należy uznać także propozycję Komisji dotyczącą odstąpienia od obowiązujących do tej pory w obrocie trzech kategorii mleka spożywczego - odtłuszczonego, częściowo odtłuszczonego i pełnego.
Będzie więc można wprowadzać do obrotu mleko o dowolnej zawartości tłuszczu, jednak pod warunkiem wyraźnego zaznaczenia tego faktu na opakowaniu.
Popierając rozwiązania zawarte w sprawozdaniach przygotowanych przez panią poseł Jeggle, chcę jednak przypomnieć pani komisarz Fischer Boel, że potrzebna jest poważna debata na temat wielkości i przyszłości obowiązujących kwot produkcyjnych mleka w Unii Europejskiej, bowiem są one jaskrawo niesprawiedliwe, szczególnie dla nowych państw członkowskich.
Pani komisarz taką debatę obiecała, odpowiadając na moje pytanie w tej sprawie skierowane do Komisji w październiku 2006 roku.
Taki kraj jak Polska, liczący 38 milionów ludności, otrzymał kwotę około 9 milionów ton, co daje 0,23 tony na mieszkańca, podczas gdy w Niemczech ten wskaźnik wynosi 0,33 tony, we Francji 0,39 tony, a w Holandii aż 0,67 tony.
Polska, która ma doskonałe warunki do rozwoju produkcji mleczarskiej już w tej chwili, a więc zaledwie trzy lata po przystąpieniu do UE, ma produkcję zbliżoną do maksymalnego limitu i nie może jej rozwijać.
Rzutuje to bardzo negatywnie na dochodowość gospodarstw, które wyspecjalizowały się w produkcji mleka.
w imieniu grupy Verts/ALE. - Panie przewodniczący!
Nie będę pierwszą osobą podczas tej debaty, która przekazuje gratulacje od swojej grupy dla sprawozdawczyni za kawał dobrej roboty. Sprawienie, by wszyscy byli w związku z tą sprawą w miarę zadowoleni jest nie lada wyczynem!
Chciałbym również wyrazić uznanie dla Komisji za zajęcie się tą sprawą jeszcze przed oceną stanu. Jest to kawał dobrej, choć długo już odkładanej roboty.
Pozwólcie państwo, że streszczę nasze zdanie na temat wstępnych komentarzy krajowego szkockiego związku rolników.
Proponowane zmiany niekoniecznie mają bezpośredni wpływ na rolników, będą natomiast prowadzić do uproszczenia obecnego systemu, generowania oszczędności i zwiększenia skuteczności na całej linii produkcyjnej. Wszystko to wpłynie na zwiększenie konkurencyjności sektora mleczarskiego, powinno także samo w sobie przynosić korzyści rolnikom za pośrednictwem rynku.
W moim przekonaniu szczególnie mile widziane jest uproszczenie zasad związanych z pomocą na mleko w szkołach.
Czyż nie ma lepszego sposobu na osiągnięcie tak wielu celów rolniczych, gospodarczych i zdrowotnych niż zachęcanie europejskich dzieci do picia mleka i przetworów mlecznych?
Mówiąc szczerze już dawno powinniśmy podjąć działania, których celem jest sprawić, by obecny system był bardziej logiczny.
Chwaląc ten pakiet zmian muszę się zgodzić z moim kolegą ze Szkocji i wyznawcą tej samej polityki, posłem Stevensonem, który wskazał oczywistą prawdę, o której się nie mówi: nędzne ceny mleka, jakie muszą znosić nasi rolnicy, ponieważ łańcuch dostaw przekroczył punkt krytyczny i za dużo stron zaangażowanych w rynek dopuszcza się nadużyć.
My, członkowie Komisji i Parlamentu zrobiliśmy dziś swoje upraszczając system.
Moglibyśmy zadać sobie pytanie dlaczego było to tak skomplikowane na początku, ale dziś wykonaliśmy już swoje zadanie.
Teraz krajowe i europejskie organy do spraw konkurencji muszą podjąć intensywne działania, stając po stronie rolników, którzy z powodu nadużyć ze strony dominujących uczestników rynku, szczególnie supermarketów, nadal dostają marne grosze za wysokiej jakości produkty.
Jak powiedziała pani komisarz, ocena stanu to dobra okazja do zmian, ponieważ dopóki UE nie podejmie działań w sprawie tego problemu wszelkie wysiłki, w tym i ten pakiet zmian, będą nadal stały w cieniu i traciły na wartości w nadmiarze hałasu wokół tej niewygodnej kwestii.
w imieniu grupy GUE/NGL. - (PT) Ogólnie rzecz biorąc popieramy wnioski posłanki Jeggle przedstawione w tych trzech sprawozdaniach, w szczególności wniosek na temat wykorzystania oszczędności budżetowych do stworzenia programu restrukturyzacji, który mógłby zostać użyty jako wsparcie marketingowe i źródło informacji na temat wartości odżywczych mleka i przetworów mlecznych.
Podobnie uważamy, że należy poszerzyć zakres i zwiększyć jakość pomocy na mleko w szkołach poprzez rozszerzenie oferty produktów, co pełniłoby rolę narzędzia promocji spożycia mleka i przetworów mlecznych odpowiadającego na potrzeby i gusta dzieci i osób młodych, a także zwracającego uwagę na wartość odżywczą i zachowanie zróżnicowanej diety.
Przyznajemy również, że potrzeba nam jasnych zasad etykietowania mleka spożywczego. Uważamy, że zawartość tłuszczu powinna stanowić część tak zwanego "opisu produktu”.
Na koniec komentarz na temat obecnej sytuacji, w której produkcja mleka nie jest w stanie odpowiedzieć na zapotrzebowanie z powodu konieczności wspierania mniej zamożnych rolników i producentów mleka oraz zwiększenia dotacji na mleko w najgorzej radzących sobie regionach, szczególnie w Portugalii. Warto pamiętać, że na przykład na wyspach autonomicznego regionu Azorów można zwiększyć produkcję mleka bez zwiększania obsady, a oddalenie terenu sprawia, że warunki produkcji są tam wyjątkowo sprzyjające.
(SK) W związku z omawianą dziś minireformą sektora mleka chciałbym szczególnie podkreślić konieczność przyjęcia poprawek nr 5 i nr 7 do rozporządzenia w sprawie wspólnej organizacji rynku mleka i przetworów mlecznych.
Poprawka nr 5 wprowadza jednolitą stawkę dotacji w wysokości 18,15 euro za 100 kg dla wszystkich rodzajów mleka w ramach planu dotacji dla szkół.
Nie ulega wątpliwości, że zwiększenie pomocy i uproszczenie systemu pomogą osiągnąć cele związane z zagwarantowaniem zdrowego odżywiania i walką z nadwagą wśród młodych ludzi.
Poprawka nr 7 wyszczególnia główne cele programu restrukturyzacji w postaci funduszu mlecznego.
Celami tego programu są m.in. zwiększenie wiedzy na temat wartości odżywczej mleka, zwiększenie spożycia mleka czy modernizacja produkcji mleka na obszarach górzystych. Stanowią one zachętę przede wszystkim dla nowych państw członkowskich.
W końcu w ostatnich latach wiele nowych państw członkowskich odnotowało duże ograniczenie produkcji mleka i ponad 50-procentowy spadek liczby bydła.
Niestety z tego powodu spadł również poziom spożycia mleka. Jest on obecnie niższy niż poziom spożycia wskazywany przez lekarzy, szczególnie wśród dzieci.
Zatwierdzając te trzy dokumenty, Parlament Europejski może pomóc w ustanowieniu równowagi między produkcją a konsumpcją mleka we wszystkich krajach Unii Europejskiej.
(DE)Panie przewodniczący, panie i panowie!
Chciałabym się dołączyć do podziękowań sprawozdawczyni. Uważam, że ogromne poparcie komisji wystarcza jako dowód na to, że praca nad tym projektem przyniosła bardzo dobre efekty.
Pakiet zmian na rynku mleka jest ważnych krokiem naprzód nie tylko dla europejskiego rolnictwa i sektora mleczarskiego, lecz przede wszystkim dla działań, których celem jest promowanie spożywania mleka.
Zrównoważona dieta jest szczególnie ważna dla dzieci, a mleko i przetwory mleczne odgrywają dużą rolę w żywieniu.
Zdrowy rozwój naszych dzieci jest zależny od dostaw zdrowych produktów żywnościowych, takich jak lokalne produkty mleczne.
Dlatego niezwykle ważne jest promowanie mleka i całej gamy przetworów mlecznych, od jogurtów po napoje mleczne i produkty niskotłuszczowe, które dzieci i uczniowie szkół tak bardzo lubią.
Jednym z powodów, dla których należy promować sprzedaż mleka i przetworów mlecznych jest coraz bardziej widoczny fakt, że niezdrowe odżywianie prowadzi do wielu problemów zdrowotnych wśród Europejczyków.
Budżet przeznaczony na reklamę w ramach pakietu zmian przyczyni się do poszerzenia wiedzy na temat produktów mlecznych, co z kolei przyniesie korzyści całemu społeczeństwu.
Musimy zagwarantować, że pieniądze zaoszczędzone dzięki reformie pozostaną w gestii sektora mleczarskiego.
Podsumowując, chciałabym zaznaczyć, że ceny produkcji bezpośredniej nareszcie rosną z korzyścią dla rolników, choć z pewnością nie wynika to z rozpoczęcia produkcji bioenergii. Spowodowane jest to raczej ostatnimi katastrofami ekologicznymi i poprawą na rynkach wewnątrz- i pozaeuropejskich tj. w krajach trzeciego świata.
(FR) Panie przewodniczący, pani komisarz, panie i panowie! Po pierwsze chciałabym pogratulować posłance Jeggle doskonałej pracy.
Jestem szczególnie zgodna z jej sprzeciwem w sprawie zniesienia pomocy na przechowywanie prywatne śmietany i odtłuszczonego mleka w proszku. Popieram również chęć wprowadzenia jednolitej stawki pomocy na mleko w szkołach.
Jednakże, podobnie jak niektórzy z moich kolegów, chciałabym zwrócić uwagę na obecny niedobór mleka spowodowany bez wątpienia nie tylko zwiększeniem zapotrzebowania na świecie, lecz również zmniejszeniem podaży, którego moim zdaniem należało się jak najbardziej spodziewać.
W związku z reformą WPR i spadkiem zysków producentów mleka niektórzy rolnicy, na przykład we Francji, sprzedali część swoich krów mlecznych, skupiając się na produkcji wołowiny i cielęciny lub, jak to miało miejsce w przypadku rolników niemieckich, całkowicie zarzucili hodowlę bydła, inwestując w zboża.
W rezultacie Francja ma obecnie o 100 000 mniej krów mlecznych niż potrzeba, by wypełnić kontyngent, a Unia Europejska potrzebuje miliarda litrów mleka, by zaspokoić obecne potrzeby.
Niedobór ten już teraz odbija się na cenach mleka, a więc i przetworów mlecznych oraz cenach wielu innych produktów żywnościowych. W przyszłości będzie jeszcze gorzej.
Oprócz tych podwyżek będziemy mieć również do czynienia ze wzrostem cen innych produktów żywnościowych, takich jak mięso i produkty zbożowe, spowodowanym podwyżką cen pasz dla zwierząt.
To oczywiście zwiększy problemy konsumentów.
Dlatego wydaje mi się konieczne wprowadzenie narzędzi stabilizacji cen.
Należy w szczególności jak najszybciej zwiększyć hodowlę, by zabezpieczyć rynek; podnieść ceny mleka płacone producentom, by zachęcić ich do kontynuowania i zwiększania produkcji oraz pomóc im w przezwyciężeniu problemu wysokich cen pasz; zwiększyć środki przeznaczone na działania marketingowe i kanały dystrybucyjne; jak najszybciej zwiększyć kwoty na produkcję mleka w Europie oraz ocenić wspólną organizację rynków mleka w ramach przeglądu WPR w 2008 r. pod kątem obecnego niedoboru mleka, jeszcze przed rozpatrzeniem sprawy zniesienia kwot mlecznych w 2015 r.
Na koniec chciałabym się odnieść do wyjątkowo ciężkiej sytuacji producentów mleka na terenach górskich - producentów, których ja reprezentuję.
Ich koszty produkcji są wyższe a dostawy z tamtych terenów dużo bardziej skomplikowane.
Co więcej, w niektórych krajach, takich jak Francja, zmniejszona została wysokość pomocy na skup mleka, która częściowo rekompensowała koszty skupu mleka na terenach górskich.
Produkcja mleka to jeden z sektorów, które najbardziej przyczyniają się do ochrony ziemi i gospodarowania gruntami, szczególnie na obszarach sprawiających największe problemy.
Dlatego mam nadzieję, że problemom związanym z obszarami górskimi poświęci się odpowiednio dużo uwagi podczas przyszłych debat związanych z przeglądem WPR i nową WPR.
(DE) Panie przewodniczący, pani komisarz! Mleko jest zdrowe i obecnie na ustach wszystkich.
Jest to najstarszy napój energetyczny na świecie i wyjątkowo ważny produkt, dlatego cieszę się, że jest tematem dzisiejszej debaty.
To, co nazywamy tu pakietem zmian składającym się z trzech dokumentów, to tylko jedna, choć bardzo ważna, część składowa działań, których celem jest dalsze upraszczanie przepisów na temat rolnictwa w UE. Z zasady, reforma Komisji i działania upraszczające związane z tym tematem są jak najbardziej mile widziane.
Jak wiemy reforma wspólnej polityki rolnej to proces ciągły i długoterminowy, a proponowany pakiet zmian jest właściwym krokiem w jej stronę.
Jednak nie od razu Rzym zbudowano.
Pani komisarz wie o tym lepiej niż ktokolwiek inny.
Chciałbym teraz poruszyć ważny element naszej polityki, o którym niektórzy z moich kolegów już mówili: mleko w szkołach.
W tej sprawie Komisja Rolnictwa i Rozwoju Wsi proponuje podwyżkę z 16,11 euro do 18,11 euro za każde 100 kg mleka.
Jest to rozsądna zmiana i mieliśmy rację nawołując do niej.
Być może teraz możemy poważnie pomyśleć o programie pomocowym na owoce w szkołach, który z pewnością spodobałby się również koledze pani komisarz, panu Kyprianou.
Popieram również normalizację zawartości tłuszczu w mleku i produkcji mleka, ponieważ pozwala ona producentom europejskim na włączenie się do uczciwej konkurencji z krajami trzeciego świata, szczególnie że konkurencja jest podstawą wolnego rynku.
Równocześnie producenci mleka i przetworów mlecznych stają przed koniecznością jeszcze większej mobilizacji zasobów tak, aby łatwiej było im pilnować swoich interesów na rynku.
Wiele prac w tym zakresie jest jeszcze przed nami.
Pozwólcie państwo, że przedstawię pewną sprawę z punktu widzenia konsumentów, patrząc w przyszłość.
Na całym świecie wzrósł ostatnio popyt na mleko.
Jest oczywiste, że sposób życia i odżywiania się zmieniają się na przestrzeni kontynentu azjatyckiego: wzrastają tak ceny, jak i zapotrzebowanie.
Szkoda, że powodem wzrostu cen jest przede wszystkim handel.
Musimy być jednak szczerzy wobec naszych obywateli.
Wyższe ceny w pewnym stopniu zdradzają nam ekologiczną prawdę.
Na przykład nie jest zrozumiałe dlaczego litr mleka kosztuje mniej niż litr wody.
Masło jest za to tańsze obecnie niż 20 lat temu.
Koniecznie musimy powiedzieć naszym obywatelom, że są rzeczy, które zmieniły się na lepsze.
Pieniądze powinny pozostać jednak w rękach sektora, a nie być przeznaczane na handel.
Jedna uwaga na temat kwot.
Najwyraźniej kwoty będą jeszcze obowiązywać przez jakiś czas.
Problem ten został omówiony podczas dzisiejszej debaty, a powody, dla których kwoty są nadal potrzebne zostały podane.
Jednak obecne kwoty na mleko mają funkcjonować jedynie do marca 2015 r., nie tylko w przypadku rolników niemieckich, którzy mogliby wtedy skorzystać na wzrastającym popycie na mleko i przetwory mleczne.
To, co powiedziała pani komisarz, głośno myśląc o możliwości zwiększenia kwot, może w zasadzie oznaczać, że należy je w ogóle znieść.
Powinniśmy zachować się w tej sprawie uczciwie i wezwać do zniesienia kontyngentów.
Chciałbym podziękować posłance Jeggle za bardzo dobre sprawozdanie.
Życzę pani komisarz wszystkiego dobrego na drodze do kolejnych reform polityki rolnej.
Panie Przewodniczący! Proponowane zmiany na rynku mleka oraz tworzenie funduszu mlecznego mają być działaniem mającym na celu wsparcie rolników i konsumentów, a nie pogorszenie obecnego stanu.
Nie ulega wątpliwości, iż należy przewidywać sytuacje nadzwyczajne i zagwarantować prawne podstawy przechowywania przetworów mlecznych w różnych warunkach.
Niezwykle ważnym elementem walki o zdrową żywność jest zadbanie o wsparcie produkcji rolników na terenach górskich.
Tam, ze względu na stosunkowo małe zanieczyszczenia, produkuje się mleko dobrej jakości.
Nie mniej ważne jest dokładne informowanie społeczeństwa o produkcie - mleku oraz o kraju i producencie, który go wytwarza.
Winna tam się znaleźć informacja, iż w toku produkcji nie były lub były stosowane rośliny genetycznie modyfikowane.
Ma to szczególne znaczenie w przypadku podawania mleka dzieciom.
Na końcu chciałbym pogratulować pani Jeggle dobrego sprawozdania.
Panie przewodniczący! Trzy punkty sprawozdania na temat wspólnej organizacji rynku mleka cieszą się moim silnym poparciem.
Pierwszym z nich jest sprzeciw w sprawie zniesienia pomocy na prywatne przechowywanie śmietany i odtłuszczonego mleka w proszku i utrzymanie jej jako mechanizmu zabezpieczającego w zmiennym świecie produkcji mleka.
Drugim jest system pomocy na mleko w szkołach, który jest niezwykle ważny szczególnie w walce z nadwagą i powinien być rozszerzony o nowe, zdrowe produkty mleczne.
Trzeci z nich to program restrukturyzacji polegający na utworzeniu funduszu mlecznego w celu zatrzymania środków zaoszczędzonych dzięki wprowadzeniu pakietu zmian na rynku mleka, przy czym fundusz ma wspierać działania marketingowe i rozpowszechnianie wiedzy na temat zdrowego odżywiania.
Choć perspektywy dla mleka są teraz bardziej optymistyczne, musimy się upewnić, że nie zostaną podjęte kroki, które mogłyby zniszczyć obecne mechanizmy zabezpieczeń lub zrezygnować z dalszego rozwijania obecnej wizji rynku mleka w przyszłości.
Nie możemy też pozwolić, by przemysł i działania na rzecz jego promocji utraciły zgromadzone oszczędności.
(NL) Panie przewodniczący! O tak późnej porze, kiedy jedynie najbardziej zacięci mówcy i pani komisarz ds. rolnictwa są jeszcze z nami, za co bardzo pani komisarz dziękuję, mleko być może nie jest najbardziej oczywistym napojem orzeźwiającym, na jaki mielibyśmy ochotę, szczególnie po poprzedniej debacie.
Jednak nie możemy zapominać, że mówimy tu o jednym z trzonów europejskiej produkcji rolnej.
Każde z państw członkowskich UE produkuje nabiał, który stanowi nie mniej niż 14% produkcji rolnej Europy.
Należy dodać, że mimo dość skromnych udziałów w budżecie przeznaczonym na rolnictwo.
Sektor mleczarski oferuje również produkty wysokiej jakości i wybór produktów typowych dla poszczególnych regionów.
Generał de Gaulle zwrócił uwagę na związek między ogromną różnorodnością produktów swojego kraju a możliwością rządzenia.
'Jak można rządzić krajem, który ma 246 rodzajów sera?' Takie było jego pytanie retoryczne.
Co to francuskie spostrzeżenie może oznaczać dla Unii Europejskiej składającej się z 27 państw i bez wątpienia tysięcy rodzajów sera - no cóż, nie będziemy się dziś nad tym rozwodzić.
Nie powinniśmy zapominać o tym, jak nasi mleczarze przyczyniają się do rozwoju naszych wsi.
Jest to sektor, z którego powinniśmy być dumni, lecz któremu wcale nie było łatwo w ciągu ostatnich lat.
W świetle tego trudnego okresu i współczesnych osiągnięć rynkowych pomysł rozwodzenia się nad sprawami wykraczającymi poza zasięg dzisiejszej debaty jest kuszący.
W ramach wyjątku od reguły ja jednak będę się trzymać tematu przewodniego, choć wielu posłów pokusiło się o kilka słów.
Powtórzę jedynie słowa pana Struana Stevensona, który słusznie pytał o to, jak duża część podwyżki cen rzeczywiście trafia do rolników.
Teraz jednak wrócę do tematu naszej debaty: doskonałych sprawozdań posłanki Jeggle.
Chciałabym odnieść się szczególnie do sprawy systemu pomocy na mleko w szkołach.
Związek między zawartością tłuszczu i wysokością dotacji został słusznie porzucony. Dużo sensu ma dla mnie, w przypadku rozszerzenia programu pomocy, zastanowienie się przede wszystkim nad wprowadzeniem do niego innowacyjnych, zdrowych produktów, szczególnie w kontekście walki z rosnącym problemem nadwagi w Europie.
Pani komisarz powiedziała, że prowadzi w tej sprawie rozmowy z państwami członkowskimi. Być może jednak może nam wskazać terminy, w których możemy się spodziewać konkretnych wniosków w tym zakresie i powiedzieć kiedy w związku z tym pakiet zmian będzie mógł ulec rozszerzeniu.
I ostatnia sprawa. Zgadzam się z panią sprawozdawczynią, że jest jeszcze za wcześnie na zniesienie funkcjonujących obecnie mechanizmów zabezpieczeń, nawet jeśli nie są one obecnie używane, ale to też należy już do planowanej oceny funkcjonowania.
Tak więc przesłaniem na dziś jest "ciąg dalszy nastąpi”.
(HU) Chciałbym serdecznie pogratulować posłance Jeggle wspaniałej pracy, wyrażając również poparcie dla pakietu zmian na rynku mleka przedłożonego przez Komisję.
Do tej pory w nowych państwach członkowskich można było odchodzić od ogólnych przepisów UE na temat zawartości tłuszczu dzięki ciężko wypracowanym ustępstwom. Cieszy mnie jednak wiadomość, że po 2009 r. nadal będziemy mogli kupować produkty mleczne, do których jesteśmy tak bardzo przyzwyczajeni.
Ze względu na przewidywaną intensyfikację handlu między państwami członkowskimi w wyniku liberalizacji musimy zachować jeszcze większą czujność jeżeli chodzi o bezpieczeństwo żywności.
Chciałbym zwrócić uwagę pani komisarz na fakt, że bezpieczeństwo żywności stanowi obecnie ogromny problem w całej Europie, szczególnie w nowych państwach członkowskich.
Popieram wniosek przyjęty przez Komisję Rolnictwa w sprawie zatrzymywania pieniędzy zaoszczędzonych na normalizacji w sektorze mleczarskim.
Pieniądze te należy przeznaczyć na dwa cele.
Pierwszy z nich to reorganizacja pomocy na mleko, drugi to program pomocy na mleko w szkołach, który stanowi świetną inicjatywę Komisji.
Program ten jest jednym z podstawowych elementów zdrowego żywienia w walce z otyłością i przybieraniem na wadze.
Należy zwiększyć środki pomocowe na ten cel.
Chciałbym zwrócić uwagę panu posłowi Chatzimarkakisowi, że jego pomysł jest pukaniem do otwartych drzwi, gdyż osiemnaście miesięcy temu sam zaproponowałem program pomocy na owoce w szkołach, który spotkał się z tak dużym poparciem pani komisarz Fischer Boel, że stanowi obecnie część gotowej już reformy sektora owoców i warzyw.
Program pomocy na mleko w szkołach i program pomocy na owoce w szkołach doskonale się uzupełniają.
Wiele osób wspomniało o systemie kwot.
Jest oczywiste, ale i niepokojące, że Komisja je odrzuci, jednak mimo wszystko chciałbym prosić o to, by nie powtórzyła się sytuacja, z którą mieliśmy do czynienia w przypadku interwencji w sektorze kukurydzy.
Potrzebujemy "miękkiego lądowania”, okresu przejściowego dla producentów mleka.
Obawiam się, że wzrost krajowych kwot i zniesienie kar doprowadzi do dewaluacji kwot w latach kolejnych.
Panie Przewodniczący! Wspólna organizacja rynku mleka i przetworów mlecznych to ważny problem zarówno dla całej Unii Europejskiej, jak i jej poszczególnych państw członkowskich.
Wszyscy zgadzamy się, że wymaga ona pewnych zmian, ale opartych na wynikach pogłębionej analizy, a nie na lobbingu przemysłu czy handlu.
Musimy pamiętać, że naszym celem zawsze powinno być dobro człowieka, w tym przypadku konsumenta, który ma prawo oczekiwać od nas ochrony.
W kontekście tym propozycja Komisji Europejskiej dotycząca zniesienia marginesu tolerancji plus minus 0,2% zawartości tłuszczu w mleku spożywczym w stosunku do wartości podanej na opakowaniu jest nie do przyjęcia.
Poprawę organizacji rynku mleka należałoby rozpocząć od rewizji kwot mlecznych i oparcia ich przydziału na spożyciu.
Nie może być tak, że na przykład Niemcy, liczące 80 milionów mieszkańców, mają kwotę mleczną przekraczającą 28 milionów 600 tysięcy ton, a Polska, przy 38 milionach mieszkańców, niespełna 9 milionów ton.
Wspólna polityka rolna, w tym i mleczarska, wymaga także postawienia pytania, jaki model rolnictwa wspieramy - czy rodzinne gospodarstwa rolne, czy farmerskie, posiadające tysiące, dziesiątki tysięcy hektarów.
Jeżeli rodzinne, za którymi ja się opowiadam, to nie ma potrzeby finansowania prywatnego przechowalnictwa w gospodarstwach.
Środki te lepiej przeznaczyć na zapowiadany fundusz mleczny, który służyłby między innymi propagowaniu wiedzy o odżywianiu mlekiem i jego przetworami, wspieraniu programu "mleko w szkole”, wspomaganiu produkcji artykułów regionalnych oraz restrukturyzacji mleczarstwa.
Panie przewodniczący! Ja również chciałabym pogratulować posłance Jeggle za jej specjalistyczną wiedzę wykorzystaną podczas sporządzania sprawozdań.
Upraszczanie systemu ma sens, natomiast radykalne zmiany na tym etapie nie są uzasadnione.
Dziwny jest ten świat.
Jeszcze niedawno sektor mleczarski malował się w czarnych barwach, a prężność i optymizm rolników tego lata jest zaskakująca. Po raz pierwszy od bardzo dawna widziałam uśmiechy na ich twarzach z powodu poprawy cen mleka.
Konsumenci widzą - a Tesco potwierdza -, że długoterminowa tendencja spadkowa w wydatkach na jedzenie to już przeszłość.
Pan Terry Leahy, dyrektor naczelny Tesco, powiedział ostatnio, że mamy do czynienia z dużym zwrotem w zachowaniach konsumentów, dla których żywność stała się priorytetem. Uważam, że jest to zgodne z prawdą i bardzo pożądane.
Mam też nadzieję, że będzie to oznaczać odejście od "praktyk wypaleniskowych” supermarketów w odniesieniu do żywności.
Oczywiście staramy się podejść do mleka w sposób szczegółowy. Wszyscy chcemy wiedzieć jakie są plany na temat kwot mlecznych w związku z obecną sytuacją.
I z niecierpliwością czekamy na stanowisko w tej sprawie.
Słyszałam również, że Chiny za wszelką cenę chcą umożliwić swoim dzieciom dostęp do mleka. Jest dla mnie nie do pomyślenia, że w związku z tym nasze dzieci w Europie piją go coraz mniej.
Jednak w odniesieniu do programu dopłat do spożycia mleka w szkołach, który jest programem niezwykle ważnym, chciałabym przedstawić jedynie poglądy Áine, która jest jednym z moich dzieci i ma 10 lat. Właśnie zrezygnowała z uczestnictwa w programie dopłat do spożycia mleka w szkołach.
Interesujący jest powód, dla którego to zrobiła. Moja córka kocha mleko, ale woli bawić się z innymi dziećmi na dworze niż siedzieć w budynku i pić mleko, do czego zmusza się ją w szkole.
Tak więc istnieje wiele powodów, dla których należy rozważyć ten program. Powinniśmy współpracować ze szkołami, ponieważ średnie spożycie mleka w Irlandii jest niskie i wzbudza nasze obawy, szczególnie w kontekście walki z nadwagą.
Ja natomiast z niecierpliwością czekam na przyszłe działania i ocenę funkcjonowania.
Moje własne zdrowie jest w tej chwili nieco nadszarpnięte, a kubek ciepłego mleka dla tych, którzy czekali na tej sali aż do tak później godziny byłby jak najbardziej mile widziany.
Panie Przewodniczący! Sprawozdania pani Elisabeth Jeggle dają początek reformie rynku mleka i przetworów mlecznych.
Dobrze, że propozycje i utworzenie funduszu mlecznego wyprzedzają konkretne działania reformatorskie w sektorze producentów i przetwórców mleka.
Dobrze, że uelastyczniają, czyli w tym przypadku zmniejszają liczbę przepisów obowiązujących w unijnej organizacji rynku mleka i przetworów mlecznych.
Źle, że to uelastycznienie nie poszło dalej i nie rezygnuje się z kwot mlecznych, czyli ręcznego sterowania wielkością produkcji.
Źle także, że pozostaje normalizacja, czyli ujednolicenie zawartości białka i tłuszczu, ponieważ, w odróżnieniu na przykład od produkcji mięsa, oddziela jakość produktu od producenta.
Na koniec życzę producentom, przetwórcom i nam wszystkim, aby ta reforma osiągnęła więcej zakładanych celów niż poprzednia.
(ES) Panie przewodniczący!
Po pierwsze chciałabym pogratulować posłance Jeggle sprawozdań, które szczegółowo analizują i poprawiają wnioski Komisji. Mam jedynie nadzieję, że uzgodnienia o charakterze technicznym, jakie miały miejsce w specjalnym komitecie ds. rolnictwa nie powstrzymają Rady przed rozważeniem poprawek przyjętych przez Parlament, takich jak sprzeciw w sprawie zniesienia pomocy na prywatne przechowywanie.
Poza tym chciałabym podkreślić, że omawiany pakiet zmian obejmuje ważne elementy zwiastujące początek etapu pośredniego prowadzącego do całkowitego zniesienia systemu kwot planowanego na rok 2015.
Przekładem może być tu obniżenie ceny interwencyjnej odtłuszczonego mleka w proszku.
Ogłoszenie planu zniesienia kwot w przyszłości wywołało zaniepokojenie wśród producentów, z czego pani komisarz doskonale zdaje sobie sprawę. W rezultacie ucierpiał rynek kwot, co przyczyniło się do znacznego spowolnienia restrukturyzacji niezbędnej w tym sektorze, przynajmniej w Hiszpanii.
Dlatego prosimy Komisję o nieodkładanie na później wniosków w spawie przyszłości sektora związanych z takimi sprawami, jak tempo stopniowego zwiększania kwot, ewentualne wynagrodzenie utraty praw do produkcji czy wysokość dopłat bezpośrednich po spadku cen interwencyjnych. Te i inne kwestie wymagają szybkiego działania tak, aby można było wyprowadzić sektor z niepewnej sytuacji.
Panie Przewodniczący!
Pani Komisarz! Dyskutujemy nad mini pakietem reformy rynku mleka i produktów mlecznych.
Mini-pakiet to dobre określenie dla proponowanych zmian.
Pełna prawdziwa reforma tego rynku dopiero przed nami.
Propozycje zawarte w mini-pakiecie są słuszne i należy je wesprzeć.
Dotyczą one utworzenia funduszu mlecznego, który będzie wspierał działania reformatorskie w tym sektorze, takie jak promocja spożycia mleka, w tym spożycie w szkołach, czy wspieranie produkcji mleka na obszarach górskich.
Należy także utrzymać wsparcie dla prywatnego przechowalnictwa produktów mlecznych.
Ale zasadnicze pytanie: co z dużą reformą rynku mleka?
Obserwujemy obecnie, że rosną ceny produktów mlecznych, co przyczyni się do wzrostu inflacji w całej Unii.
Rośnie zapotrzebowanie na eksport produktów mlecznych z Unii.
Jaką sytuację mamy w Unii?
Kwoty produkcyjne i ogromne kary za ich przekroczenie.
Co robić?
Systematycznie, ale pod kontrolą zacznijmy zwiększać kwoty mleczne od 2 do 5% rocznie, zależnie od sytuacji danego kraju.
Określmy ścieżkę dojścia do likwidacji kwot w 2015 r. - na to czekają producenci rolni.
Mówiła o tym wielokrotnie Pani Komisarz.
Czy możemy czekać na Health check?
Sądzę, że nie, że powolny proces powiększania kwot mlecznych możemy rozpocząć już od dziś.
Powtarzam: powolny, stopniowy, w pełni monitorowany.
(DE) Panie przewodniczący, pani komisarz, panie i panowie! Posłanka Jeggle wykazała się doskonałą pracą podczas sporządzania omawianych dziś trzech sprawozdań na temat mleka, za co chciałbym jej serdecznie podziękować.
Dziękuję również pani komisarz z przedstawienie wniosków, które stanowią podstawę naszej dzisiejszej debaty.
Te trzy sprawozdania są dokumentami natury technicznej.
Najważniejsza debata na temat mleka będzie miała miejsce przy okazji oceny funkcjonowania.
Chciałbym odnieść się do kilku spraw.
Cieszę się, że pierwsze sprawozdanie dotyczy normalizacji zawartości białka w mleku w proszku - prowadzi to do odpowiedniego dostosowania rynku.
W drugim sprawozdaniu szczególnie cieszy mnie fakt, że 27 definicji klas jakości masła zostanie zastąpionych jedną, obowiązującą na przestrzeni całej UE.
Godne pochwały jest również stanowisko w sprawie mleka w szkołach.
Lepiej jest produkować mleko i przetwory mleczne odpowiadające gustom dzieci niż być zmuszonym dyskutować o nadużywaniu alkoholu przez młodych ludzi, jak to miało miejsce dziś na tej sali.
Trzecie sprawozdanie wskazuje, że wprowadzanie mleka na rynek mogłoby być bardziej elastyczne.
W tej sprawie chciałbym jednak podkreślić, pani komisarz, że margines tolerancji w granicach +/- 0,2% to zdecydowanie za dużo.
Producenci mleka mogą obliczyć zawartość tłuszczu w mleku otrzymanym od rolników z dokładnością do 0,01%, dlatego powinni być w stanie dostarczyć dokładną informację na temat zawartości tłuszczu w mleku spożywczym swoim konsumentom.
Mleko to zdrowy i ważny produkt spożywczy.
Mleko i przetwory mleczne stanowią element zdrowego odżywiania, dlatego liczę na to, że sytuacja rolników i rynku mleka będzie się nadal poprawiać.
Jest to niezbędne, aby zagwarantować mleczarzom lepsze wynagrodzenie za 365 dni pracy w roku.
Protesty związane ze wzrostem cen mleka nie są uzasadnione.
Średnie spożycie mleka w Europie to 260 kg.
Jeśli konsument musi zapłacić 10 eurocentów więcej daje to 50 eurocentów tygodniowo. Myślę, ze produkcja mleka w Europie jest tyle warta.
(RO) Panie przewodniczący, drodzy koledzy posłowie! Proponowane sposoby uproszczenia wspólnego rynku mleka stanowią, również z perspektywy państw członkowskich, doskonałą inicjatywę uczulającą Unię Europejską na rzeczywiste potrzeby rolników.
Jest to możliwe szczególnie dzięki liberalizacji produkcji i działaniom marketingowym.
To dobra wiadomość szczególnie dla tych państw, w których rolnicy muszą dużo zainwestować, by wyprodukować zaledwie jedną z trzech uznawanych do tej pory kategorii mleka.
Nie sądzę, by w obecnych warunkach rynkowych rolnicy byli w stanie całkowicie przekształcić swoją produkcję do roku 2009, czyli do końca okresu przejściowego.
Poza tym Unia Europejska nie musi dyktować warunków jeśli chodzi o skład produktów mlecznych pod warunkiem, że zostaną zachowane standardy fitosanitarne.
Dlatego w pełni popieram proponowaną liberalizację sektora.
Po drugie, zgadzam się z wprowadzeniem jednolitej stawki pomocy na mleko w szkołach.
Jest to ważne działanie, które przyczyni się do większej spójności w Europie dzięki wsparciu biedniejszych regionów, a także do walki z nadwagą wśród młodych ludzi.
Zgodnie z wnioskiem Komisji pomoc musi być wyższa, ponieważ szkoły i przedszkola nie powinny być zmuszane do współfinansowania programu.
Co więcej, system dopłat będzie wyjątkowo korzystny w krajach, gdzie funkcjonuje już system pomocy dla szkół.
Fundusze europejskie mogą wpłynąć na jakość programów i produktów dostarczanych uczniom i pomóc znieść ogromne nakłady z budżetu państw członkowskich, które dzięki temu będą mogły zostać przeznaczone na działania na rzecz osób młodych.
Popieram także utworzenie europejskiego funduszu mlecznego w celu restrukturyzacji rynku mleka.
Powinien on również obejmować środki finansowe na podnoszenie jakości produkcji, gdyż z powodu wymogów jakościowych wielu rolników w nowych państwach członkowskich nie będzie mogło już sprzedawać swoich produktów po roku 2009.
Nie mniej ważne są zmiany w organizacji wspólnego rynku w szerszym kontekście oceny jego funkcjonowania w ramach wspólnej polityki rolnej.
Myślę, że jest to odpowiedni moment na restrukturyzację wspólnego rynku mleka w celu zniesienia systemu kwot mlecznych.
komisarz. - Panie przewodniczący! Chciałabym rozpocząć od podziękowań dla wszystkich obecnych podczas tej konstruktywnej debaty.
Ponieważ nie ma zbyt dużych różnic w państwa opiniach na temat pakietu zmian w sektorze mleczarskim, chciałabym skorzystać z okazji i skomentować trudny temat cen dla rolników.
W ciągu ostatnich kilku tygodni wielu udziałowców oraz media kładły szczególny nacisk na to, jak rozwijały się ceny nabiału we Wspólnocie tego lata.
Z przyjemnością skorzystam dziś z okazji, by wyjaśnić pewne sprawy, zanim dojdzie do nieporozumień.
Faktem jest, że ceny przetworów mlecznych znacznie wzrosły od początku roku, głównie w odpowiedzi na rynek, a nie, jak państwo słusznie wspomnieli, z powodu wzrostu produkcji bioenergii.
Oczywiście istnieje wytłumaczenie wzrostu tych cen, do czego wrócę za chwilę, najpierw jednak chciałabym przedstawić tę sprawę w kategoriach bardziej ogólnych.
Wszyscy wiemy, że procent dochodów gospodarstw europejskich wydawany na żywność stopniowo spada z roku na rok.
Dziś znaleźliśmy się w sytuacji, w której Wspólnota wydaje jedynie 12% na żywność i napoje bezalkoholowe - co świadczy o znacznym spadku.
Bardzo interesująca jest szybka analiza sytuacji przeprowadzona przez jedną z niemieckich gazet, która wykazała, że aby kupić litr mleka w 1960 r. człowiek musiał pracować 11 minut, a w 2006 r. jedynie 3 minuty.
Podczas gdy średnia cena masła wynosi dziś 4,10 euro, w 1982 r. wynosiła ona 4,50 euro.
Są to ceny nominalne, niebiorące pod uwagę inflacji.
Obecne ceny są wynikiem historycznie niskiego poziomu, z jakim mieliśmy do czynienia po reformie z 2003 r., która dawała przemysłowi lepsze warunki konkurencji, zapewniając rolnikom rekompensatę potencjalnie niższych cen.
Pozwólcie państwo, że powrócę teraz do podstaw obecnej sytuacji rynkowej.
Po pierwsze większość dotacji została zawieszona na jakiś czas, głównie refundacje wywozowe, skup interwencyjny i szereg innych pomocy dla zbytu.
Po drugie obecnie mamy do czynienia z sytuacją, w której zapasy interwencyjne są puste - wszystko zostało wyprzedane na rynku wewnętrznym.
Po trzecie podaż masła została ograniczona z powodu niższej produkcji i pustych zapasów interwencyjnych.
Produkcja sera do niedawna pochłaniała większość tłuszczu mlekowego, do momentu, w którym lepsze ceny masła doprowadziły do zwiększenia jego produkcji.
Po czwarte, choć zbiory mleka krowiego są nieco wyższe w tym roku niż rok temu, nie zaspokajają rosnącego popytu.
Można by dalej wyliczać przyczyny obecnej sytuacji, ale jak widać mamy do czynienia przede wszystkim z wymianą sił opartą na podaży i popycie.
Podejście do rynku sprzed reformy mówiące o tym, że wiodąca jest cena interwencyjna, jest już dawno za nami.
Teraz to przemysł podejmuje prawdziwe decyzje handlowe, generując możliwie najwyższy zwrot na dalsze inwestycje i równocześnie pozwalając na trafianie wyższych cen w ręce producentów mleka - rolników.
W związku z tym cieszę się, że mogliśmy zaobserwować pozytywne zmiany w cenach surowego mleka w ciągu kilku ostatnich miesięcy: wzrost rzędu 15-20% odnotowano w kilku państwach członkowskich.
Jednak wszyscy wiemy, że wzrastają również koszty produkcji, a produkcja mleka może się dalej rozwijać tylko i wyłącznie jeśli utrzyma się lub zwiększy marża zysku.
W związku z tym chciałabym skorzystać z okazji i wyciągnąć z tej sytuacji dość pozytywny wniosek.
W perspektywie historycznej obecne ceny hurtowe i detaliczne nie są jakoś wyjątkowo wysokie.
Zwrot z rynku dla przemysłu mleczarskiego i rolników jest zachęcający, a środki publiczne przeznaczane na wsparcie rynku mleka ograniczają się mniej więcej do działań o charakterze społecznym.
Nie powinniśmy pozwalać, by na nasze decyzje wpływały krótkoterminowe inicjatywy w ramach sektora mleczarskiego. W ciągu następnych 12 miesięcy będziemy mieć doskonałą okazję do omówienia sposobów i środków na zrównoważony rozwój sektora.
Jak wszyscy wiemy, system kwot mlecznych będzie obowiązywał jedynie do 31 marca 2015 r.
Jak już wspomniałam, w listopadzie zwołam debatę związaną z oceną funkcjonowania, a po przeprowadzonych rozmowach - w tym rozmowach w Parlamencie - przedłożymy wszystkie wnioski zmian prawnych późną wiosną 2008 r., aby można było dojść do porozumienia w sprawie nowych przepisów, które mają byc wprowadzone w 2009 r.
Przy tej okazji będziemy mogli omówić funkcjonowanie całego sektora mleczarskiego w szerszym kontekście.
Rozważę, które rozwiązania byłyby odpowiednie do zapewnienia "miękkiego lądowania” uczestnikom sektora w wyniku zniesienia systemu kwot w 2015 r.
Jednym ze sposobów złagodzenia jego skutków mogłoby być, jak już wspomniano, podwyższenie kwot przed połową lub w połowie okresu, jaki dzieli nas od roku 2015.
Jestem pewna, że nadarzy się okazja do interesujących dyskusji na ten temat, również na temat sektora mleczarskiego ujętego w szerszym kontekście, w ciągu nadchodzących 12 miesięcy.
na piśmie. - (SV) Wiele razy Lista Czerwcowa przedstawiała ostry sprzeciw polityczny w tej izbie wobec sprawozdań Komisji Rolnictwa i Rozwoju Wsi.
Sprawozdanie na temat wspólnej organizacji rynku mleka i przetworów mlecznych jest kolejnym dokumentem przedstawionym przez komisję, który uparcie opowiada się za ciągłym, znacznym dofinansowaniem rożnych grup wchodzących w skład sektora rolniczego oraz za polityką ochrony przed światem zewnętrznym.
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 23.40)
Otwarcie posiedzenia
(Posiedzenie zostało otwarte o godzinie 9:05)
Walka z terroryzmem (debata)
Następnym punktem posiedzenia jest wspólna debata nad następującymi zapytaniami ustnymi:
Manfreda Webera, w imieniu grupy Europejskiej Partii Ludowej (Chrześcijańscy Demokraci) i Europejskich Demokratów, Martine Roure, w imieniu Grupy Socjalistycznej w Parlamencie Europejskim, Alexandra Alvaro, w imieniu Grupa Porozumienia Liberałów i Demokratów na rzecz Europy i Cristiny Muscardini oraz Robery Angelilli, w imieniu Grupy Unii na rzecz Europy Narodów, do Rady na temat walki z terroryzmem (B6-0139/2007) oraz
Manfreda Webera i Josepha Daula, w imieniu grupy Europejskiej Partii Ludowej (Chrześcijańscy Demokraci) i Europejskich Demokratów, Martine Roure, w imieniu Grupy Socjalistycznej w Parlamencie Europejskim, Alexandra Alvaro, w imieniu Grupy Porozumienia Liberałów i Demokratów na rzecz Europy, i Cristiny Muscardini oraz Robery Angelilli, w imieniu Grupy Unii na rzecz Europy Narodów, do Rady na temat walki z terroryzmem (B6-0313/2007).
Panie przewodniczący, czy mogę prosić, żeby nie zaczynać dopóki nie przyjdzie Rada, ponieważ uważam to za dziwne, że zadajemy ustne pytania Radzie, jak i Komisji, a omawiamy sprawę tylko z Komisją.
To nie ma sensu.
Czy mogę prosić, żeby poczekać, aż ktoś z Rady przyjdzie nas wysłuchać?
Jeśli pani pozwoli, pani Buitenweg, nie uważam tego za stosowne, ponieważ nie mamy pojęcia, kiedy Rada się zjawi.
Być może trzeba będzie czekać tak długo, że debata w ogóle się nie odbędzie.
Ponadto, debata zaczyna się od wystąpień przedstawicieli grup politycznych.
Dlatego proponuję, by właśnie od nich zacząć.
Czy Izba zgadza się z tym?
(Parlament postanowił rozpocząć debatę)
Panie przewodniczący, panie przewodniczący Komisji, panie i panowie! Walka z terroryzmem jest obszarem, w którym Europa musi przełączyć się ze świata wirtualnego do świata rzeczywistego.
Globalny wymiar terroryzmu wymaga globalnych działań.
Integracja polityczna Europy wiąże się z możliwością wykorzenienia plagi terroryzmu; ciągle nam daleko do tego celu.
Nasza grupa podjęła inicjatywę w tej debacie, ponieważ uważamy, że Europa jeszcze nie w pełni uświadomiła sobie skalę niebezpieczeństwa, wobec którego stoimy.
Pierwszym, najbardziej bezpośrednim zagrożeniem jest zagrożenie naszego codziennego bezpieczeństwa ze strony islamskich i innych grup terrorystycznych, takich jak ETA w Hiszpanii.
Widzimy to codziennie, panie komisarzu.
Drugim zagrożeniem, równie niepokojącym, jest możliwość, że te potężne sieci mogłyby przejąć kulturę polityczną europejskich demokracji dla podważenia naszych podstawowych wartości i zastąpienia ich swoimi religijnymi zasadami.
Musimy dążyć do tego, by nasze państwa członkowskie bardziej współpracowały w walce z międzynarodowym terroryzmem.
Rezygnacja w marcu Koordynatora Antyterrorystycznego UE, Hugo de Vriesa, i niemożność zastąpienia go do tej pory pokazuje, ile wciąż pracy przed nami.
Prawdą jest, że pan de Vries zrezygnował z powodów osobistych, ale dobrze wiemy, że niedostatek zasobów, jakimi dysponował oznaczało, że nie był w stanie zakończyć trudnego zadania, które mu przypisano.
Prosimy Radę, nieobecną w tej chwili, oraz Wysokiego Przedstawiciela ds. WPZiB, pana Solanę, i przewodniczącego Komisji, José Manuela Barroso, do spełnienia swojego obowiązku i jak najszybszego powołania nowego Koordynatora Antyterrorystycznego UE z wystarczającymi środkami.
Panie i panowie! Walka z organizacjami terrorystycznymi wymaga wielkiej stanowczości i nie może dopuszczać negocjacji czy ustępstw.
Organizacje terrorystyczne nie są tradycyjnymi scentralizowanymi formacjami, które można pokonać poprzez konwencjonalne działania militarne.
Działają w formie sieci, używając najnowocześniejszej technologii dla wykonania swoich kryminalnych działań.
Tylko poprzez zebranie znacznych środków finansowych, ludzkich i wywiadowczych będziemy mieli szansę zneutralizowania tych sieci.
Szanując się nawzajem, respektując przepisy prawa i swobody publiczne, potwierdzając nasze ideały dotyczące człowieka i życia w społeczeństwie i działając razem, położymy kres terroryzmowi, który, dysponując techniką XXI wieku, jest inspirowany uprzedzeniami i wykorzystuje metody z najgorszych okresów ludzkości.
Nie jest to, jak się często uważa, konflikt cywilizacji, lecz konfrontacja pomiędzy tymi, którzy szanują życie ludzkie i pluralizm ponad wszystko, a tymi, którzy w imieniu dżihadu eliminują każdego, kto nie myśli tak jak oni czy posiada inny system wartości.
Pamięć ofiar 11 września, których będziemy wspominać za kilka dni, sześć lat po tragicznych wydarzeniach na Manhattanie, oraz ofiar zamachów w Madrycie i Londynie, zobowiązuje nas do podjęcia zdecydowanych działań.
Mieszkańcy Europy potrzebują bezpieczeństwa, bezpieczeństwa w życiu zawodowym, bezpieczeństwa w dostawach energii i bezpieczeństwa żywności.
To, co musimy zrobić dla Europy, po zagwarantowaniu pokoju, to zrobić wszystko, co w naszej mocy, żeby zagwarantować podstawowe bezpieczeństwo, czyli bezpieczeństwo osobiste.
autor. - FR Panie przewodniczący, panie przewodniczący Rady, panie komisarzu! Państwa członkowskie wdrożyły wiele instrumentów do walki z terroryzmem.
Mimo tego, wiele krajów europejskich ciągle jest narażonych na znaczne ryzyko terroryzmu i jest rzeczą słuszną po kilku latach obowiązywania tych instrumentów, aby ocenić efektywność wdrożenia europejskiego prawodawstwa w tym obszarze.
Mimo środków zachęcających krajowe organy odpowiedzialne za zwalczanie terroryzmu do współdzielenia informacji, potrzeba większego wzajemnego zaufania jest wyraźnie widoczna.
Aby sprawić, by walka z terroryzmem była naprawdę skuteczna, nie musimy rozszerzać obecnej legislacji, ale musimy sprawdzić, czy państwa członkowskie stosują ją poprawnie.
Myślę, że powinniśmy się skupić szczególnie na autentycznej poprawie współpracy między państwami członkowskimi.
Przeprowadzenie oceny pozwoliłoby nam na rewizję omawianych regulacji.
Wydaje mi się konieczne, by w trakcie tego procesu przywrócić równowagę między potrzebą bezpieczeństwa naszych obywateli a zabezpieczeniem ich prawa do ochrony prywatności.
Niektóre przyjęte środki są bardzo restrykcyjne dla naszych obywateli i możemy teraz zobaczyć z perspektywy czasu, że nie wszystkie przyniosły oczekiwane rezultaty i mogą, przeciwnie niż zamierzono, dawać jedynie fałszywe wrażenie bezpieczeństwa.
Walka z terroryzmem wymaga także lepszej współpracy między Unią Europejską i jej partnerami na całym świecie.
W naszych stosunkach transatlantyckich, dla przykładu, musimy nalegać na opracowanie wspólnej strategii walki z terroryzmem, która szanować będzie podstawowe prawa i prywatność.
Unia Europejska powinna przyjąć podejście globalne do tych problemów, aby ustalić generalne reguły wymiany informacji z naszymi amerykańskimi partnerami oraz reguły ochrony danych w ramach tych wymian.
Parlament Europejski często też pozostawał poza debatami Rady na temat terroryzmu.
Myślę, że teraz ważnym jest dla nas, aby odbyć autentyczną debatę prowadzącą do lepszej kontroli demokratycznej przez Parlament Europejski i przez parlamenty krajowe.
autor. - (DE) Panie przewodniczący! Lata 2001-2007 były sześcioma latami politycznie umotywowanej walki przeciw terroryzmowi.
Jedyną rzeczą, którą widzieliśmy w przeciągu tych sześciu lat jest dążenie do odpowiedzi na każdy podjęty środek przez właściwe działanie.
Nie mogę jednak zrozumieć podejścia do rozwoju polityki antyterrorystycznej w kontekście globalnym.
Jaką rolę odgrywamy?
Jaką rolę chcemy odgrywać w świecie?
Czy mamy jakiś plan, który pozwoli nam to osiągnąć?
Do dziś nie zobaczyłem żadnego planu bądź dokumentu pochodzącego z Komisji lub Rady - lub nawiasem mówiąc, z któregokolwiek państwa członkowskiego - który by proponował krótko-, średnio- i długoterminową strategię antyterrorystyczną.
Uruchomiliśmy środki krótkoterminowe, blokując przepływy finansowe, co było doskonałym posunięciem.
Uruchomiliśmy środki do walki z terroryzmem w średnim terminie, włączając w to dane biometryczne w dokumentach identyfikacyjnych, czego ja osobiście nie uważam za właściwe podejście, lecz zostało to przyjęte przez polityczną większość.
Jeśli chodzi o długi termin, nie widziałem żadnego postępu bądź ruchu w obszarze wsparcia rozwoju, który mógłby być zrozumiały w kontekście bezpieczeństwa politycznego.
Nie widzę też żadnych działań w odniesieniu do kultur, w których terroryzm może się przypuszczalnie rodzić, tj. naszych wysiłków, aby żyć globalnym życiem, aby przyzwoicie współistnieć ze sobą w zglobalizowanym świecie, zamiast jedynie próbować przekazać informacje o naszym społeczeństwie reszcie świata.
Dlatego pytanie brzmi: jaką rolę przyjmie Europa?
Odpowiedź od 11 września 2001 roku składała się z różnorakich działań: przy okazji każdego ataku właściwe rządy usiłowały uspokajać ludzi, uruchamiając krótkoterminowe środki, czy była to brytyjska popędliwość do wdrażania prawa obowiązku przechowywania danych jako bezpośredniej odpowiedzi na tragiczne ataki w Londynie, czy niemieckie zabiegi dotyczące przeforsować poszukiwania on-line.
Brak jest pod tym wszystkim planu.
Naruszenia podstawowych praw, tak jak w przypadku praw dotyczących sytuacji nadzwyczajnych, same nie rozwiążą problemu.
Jeżeli chcemy walczyć z terroryzmem z sukcesem, musimy zdefiniować światową rolę Europy w tej potyczce, zamiast zdawać się na działania krajowe, które przeprowadzane są jedynie w Europie.
autorka. - (IT) Panie przewodniczący, panie i panowie! Fakt, że przełożywszy tę debatę z lipca na wrzesień, odbywamy ją w obecnych okolicznościach, przy braku Rady, w sprawach, które chcemy omawiać, pokazuje sam z siebie, że Europa jest w rzeczywistości nieprzygotowana do poradzenia sobie z problemem terroryzmu w sposób stanowczy i wyczerpujący oraz że ten parlament jest niestety nadal zbyt słaby pod względem politycznym.
Kiedyś istniały grupy terrorystyczne w różnych krajach EU, występowały wewnętrzne problemy, Europa była już w znacznym stopniu zjednoczona i prowadzono rozmowy już o wspólnej strategii, która nigdy się nie zmaterializowała.
Dotarliśmy do roku 2001 i dowiedzieliśmy się, że terroryzm jest zjawiskiem globalnym, że nie jest to organizacja o strukturze piramidy, ale że jest złożona z komórek komunikujących się głównie przez Internet i przez najlepsze systemy IT, z korzeniami rozproszonymi na całym świecie i zdolne do zaatakowania, jak chcą i kiedy chcą.
Pomimo tego nie istnieje strategia Unii Europejskiej dotycząca kontroli Internetu lub wyznaczająca określone zasady bezpieczeństwa obywatelom, którzy nie rozumieją, jakie środki zostały przyjęte przez EU lub przyjęcie jakich przewiduje się w najbliższej przyszłości.
Najważniejszym środkiem jest nałożenie odpowiedzialności na dostawców, którzy udostępniają strony, które promują, wspierają, bądź usprawiedliwiają działania terrorystyczne, na przykład poprzez obowiązkowe blokowanie stron, które mogą prowadzić bezpośrednio bądź pośrednio do osób, które głoszą, usprawiedliwiają bądź wzywają do przemocy.
Szwajcaria robi to już od dawna, podczas, gdy Europa nadal się waha i dyskutuje na próżno.
Nie ma wspólnego stanowiska w sprawie monitorowania pozornych miejsc spotkania religijnego bądź imamów oszustów, którzy - jak to ostatnio zdarzyło się w Holandii i we Włoszech - wykorzystywali miejsca, które powinny być poświęcone modlitwie, na sianie nienawiści, na planowanie ataków, podjudzając do przemocy przeciw Zachodowi, demokracji, prawom człowieka, włączając w to prawa kobiet, przeprowadzając ataki terrorystyczne w naszych miastach.
Nie wystarczy już, panie przewodniczący, mówić o wspólnej strategii przeciw terroryzmowi. Potrzebujemy siły i odwagi do podjęcia decyzji, do działań w celu z jednej strony przeciwdziałania przyszłym atakom, a z drugiej neutralizacji komórek terrorystycznych, które czają się w cieniu i nawracają, korzystając z naszych wartości wolności, wolności religii i wolności słowa, aby atakować wolność samą w sobie.
Obecne aresztowania w Danii osób podejrzewanych o planowanie ataków przy użyciu materiałów wybuchowych, pokazują, że nie jest to czas na opuszczanie straży i że prawa antyterrorystyczne przyjęte przez Danię działają, ale aresztowania te wywołują także alarm w Europie.
Nie możemy już sobie pozwalać na opieranie się jedynie na efektywności prawa krajowego i efektywności sił śledczych z indywidualnych krajów, lecz potrzebujemy więcej koordynacji.
Zbyt często polityczna poprawność przykrywa niemożność bądź niechęć do podejmowania decyzji.
To, co jest zagrożone, to demokracja, wolność, prawo poszczególnych osób do życia w pokoju i wolności.
Wolność osiąga się poprzez zasady.
Musimy robić to, co jest politycznie słuszne dla strzeżenia nie tylko własnych obywateli, ale także tych osób na świecie, które przestrzegają swoich praw i są świadome swoich obowiązków.
Jakiekolwiek opóźnienie sprawia, że jesteśmy współwinni przestępstwa.
Opuśćmy tę debatę z wspólnym postanowieniem podjęcia natychmiastowych kroków, nie z odrębnymi z stanowiskami z prawego bądź lewego skrzydła, ale silni i zjednoczeni.
To będzie najlepsza forma hołdu pamięci tych istnień, które od 11 września do dziś zostały pozbawione życia na świecie poprzez zbrodnie.
Niech każdy z nas zawsze uważa terroryzm za zbrodnię przeciwko ludzkości.
autorka. - (NL) Panie przewodniczący! Moje najważniejsze pytanie do Rady jest właściwie następujące: czy uważa się ona za omylną?
Czy jest do pomyślenia, że Rada myli się czasem, czy też jest wszechwiedząca?
Czy Rada wierzy, że wszystkie środki przedsięwzięte w ostatnich latach przeciwko terroryzmowi były właściwe?
Czy jest również poza jakąkolwiek wątpliwością, że nie nastąpiło żadne niewspółmierne naruszenie praw obywatelskich?
Jeśli Rada jest nieomylna, wynika z tego, że nie ma potrzeby jej oceniać, ale jeśli jednak wierzy w możliwość poprawy swojego zrozumienia stanu rzeczy, należy dokonać rewizji.
Chciałabym także by Rada poinformowała nas w trakcie debaty, czy uważa, że istnieją jakieś konkretne środki, których brakuje, jakieś środki, które uważa za niezbędne, a jeszcze nie zostały podjęte.
W rzeczy samej, czy w tej chwili planowane jest wdrożenie jakiś nowych środków?
Naruszenia praw obywatelskich są dopuszczalne w prawie europejskim, ale tylko wtedy, gdy spełnią one kryteria konieczności, proporcjonalności i efektywności i jeśli ludzie mogą chronić się przed nadużyciami.
Chciałabym zobaczyć ocenę wszystkich środków podjętych w ostatnich latach przeprowadzoną przez Radę, a także ocenę ich zgodności z powyższymi kryteriami.
Czy Rada może nam to dziś obiecać?
Proszę mi pozwolić na podkreślenie kilku aspektów, które wymagają obszernej oceny.
Po pierwsze, nadużycia: czy jest możliwe, że obywatele mogli się stać mimowolnymi ofiarami?
Jako przykład chciałabym podać tworzenie listy podejrzanych o terroryzm.
Pytanie w tym kontekście brzmi nie tylko, jak ludzie i organizacje byli na tę listę wpisywani, ale także jak byli z niej usuwani.
Przypuśćmy, że państwa nazwisko znajdzie się na takiej liście.
Wszystkie państwa aktywa i depozyty bankowe zostałyby zamrożone, ale władze nie wniosłyby automatycznie oskarżenia.
Oznacza to, że nie byłoby prawnego postępowania, w którym można przedstawić dowody.
Zasada domniemania niewinności jest złamana.
Poza tym, mogę wyobrazić sobie zamrożenie depozytów bankowych zanim ten fakt zostanie ujawniony, bo w przeciwnym wypadku pieniądze znajdą się w mgnieniu oka po drugiej stronie globu.
Nie mogę jednak wyobrazić sobie naszej akceptacji faktu, że ludzie pozostają na liście i w ten sposób są karani bez ustalenia ich winy.
Jest to nie dające się zaakceptować odwrócenie zasady prawa karnego mówiącej o obowiązku przedstawienia dowodów.
Sąd Pierwszej Instancji wskazywał już wiele razy, że ta procedura musi zostać zmieniona.
11 lipca ogłoszono wyrok, że fundacja Al-Aqsa i José María Sison zostali błędnie wpisani na listę.
Chciałabym się dowiedzieć, jakie lekcje wyciągnęła Rada z tych orzeczeń sądowych i czy jest przygotowana na zmianę lub rewizję procesu decyzyjnego dotyczącego tworzenia takich list oraz na przyjrzenie się szansom jednostki na uzyskanie sprawiedliwości.
Przechodząc do efektywności: czy środki są efektywne?
Weźmy na przykład prawo o przewozie płynów.
Ponad milion ludzi w Europie musi wciąż bawić się plastikowymi torebkami przed odprawą na swój lot, posłusznie wypełniając je 100ml butelkami, które często kończą w koszu, ponieważ pasażerowie zapomnieli o przepisie, i nie jest to nadmiernym naruszeniem praw obywatelskich, a nadużycia mogą być monitorowane.
Czy ten przepis jest jednak skuteczny?
Czy Rada przygotowana jest na ocenę tego na podstawie naukowych dowodów?
To prowadzi mnie do tematu proporcjonalności.
Czy środki są proporcjonalne?
To jest kolejny, ważny aspekt podlegający ocenie.
Weźmy dla przykładu dane pasażera i umowę ze Stanami Zjednoczonymi.
Moja grupa także może w pełni zrozumieć chęć państw do posiadania informacji, kto dostaje się na ich terytorium.
Głównym problemem nie jest tak bardzo to, że wymagane są zbyt duże ilości informacji, ale że mogą być one wymagane w wielu różnych celach.
Rada zawsze usprawiedliwia takie środki, mówiąc, iż są niezbędne by walczyć z terroryzmem.
Jednakże dane mogą zostać wykorzystane także do innych celów "zgodnie z prawem USA”, jak mówi wspomniana umowa.
Teoretycznie możliwe jest, że celem nie będzie jedynie walka z terroryzmem, ale także radzenie sobie z kradzieżami rowerów lub oszustwami bankowymi.
Czy jest to proporcjonalne wykorzystanie danych?
Czy Rada jest także gotowa na rewizję umowy w tym kontekście?
I w końcu konieczność.
Chciałabym jako przykład podać przechowywanie danych o ruchu przez dwa lata, któremu sprzeciwiała się moja grupa, ale które zostało poparte przez większą część Izby.
Wszystkie informacje, jakie widziałam do tej pory, pokazują jednak, że trzymiesięczne dane są najbardziej efektywne i wymagane.
Czy Rada jest gotowa na zbadanie, czy dane przechowywane dłużej niż trzy miesiące są naprawdę wykorzystywane?
W skrócie, czy jest przygotowana na przeprowadzenie oceny bazującej na kryteriach efektywności, proporcjonalności i konieczności oraz na zbadanie możliwości walki z nadużyciami?
Ostatnim aspektem oceny jest stanowisko Rady w sprawie łamania praw człowieka w Unii Europejskiej w związku z działalnością CIA.
Parlament Europejski zbadał je jak najlepiej się dało i skandalicznym jest, w moim mniemaniu, że nigdy nie usłyszeliśmy w tej sprawie żadnego komentarza od Rady.
Komentarz mógłby się składać z informacji na temat, co Rada o nim myśli, z którymi aspektami raportu się zgadza, z którymi nie i jakie rodzaje środków zamierza przedsięwziąć.
Czy Rada jest przygotowana na reakcję na sprawozdanie pana posła Claudio Favy, czy będzie trwała w milczeniu?
autor. - (IT) Panie przewodniczący, panie i panowie! Jesteśmy przyzwyczajeni do deklarowania, że walka z terroryzmem jest priorytetem i do powoływania nowych politycznych inicjatyw legislacyjnych.
Wierzę, że powinniśmy najpierw ocenić wybory, które zostały dokonane w ostatnich pięciu latach i zadać jakieś pytania.
Po pierwsze, czy terroryzm jest silniejszy, czy słabszy w rezultacie naszych inicjatyw legislacyjnych?
Po drugie, czy wsparliśmy w jakiś sposób rozwój naszej kultury prawnej i naszych wartości, czy zdradziliśmy je w imię kryzysu terrorystycznego?
Wierzę, że powinniśmy przede wszystkim odpowiedzieć na te dwa pytania, aby odkryć, że podjęte awaryjnie środki były często błędne i że lista organizacji terrorystycznych była nieprecyzyjna, często podyktowana bardziej przez motywy polityczne niż przez realne zagrożenie stwarzane przez te organizacje.
Powołaliśmy osobę do koordynowania działań antyterrorystycznych, a poźniej okazało się, bez żadnego jasnego powodu, że możemy sobie poradzić bez funkcji wykonywanych przez tę osobę.
Dlatego też proszę Radę, aby nie powoływała nowego koordynatora do spraw antyterroryzmu, ponieważ przez ostatnie kilka miesięcy okazało się, że możemy sobie bez problemów bez niego poradzić.
Często mówiliśmy i podkreślamy to stanowczo, a myślę, że powinniśmy to powiedzieć jeszcze raz w tej Izbie, że terroryzm jest wrogiem naszej cywilizacji, jest wrogiem zasad demokracji: terroryzm to barbarzyństwo.
Ataki terrorystyczne reprezentują przejście od państwa prawa do państwa prymitywnego.
To wszystko jest prawdą, ale zamiast skupiać się na debacie o przywróceniu zasad demokracji, wybraliśmy, by radzić sobie z problemem poprzez ograniczanie zasad współżycia obywatelskiego.
Wybraliśmy walkę na polu naszego przeciwnika, konkurowanie w łamaniu praw człowieka, w kontrolach wojskowych ludności cywilnej, w negowaniu kluczowych zasad demokracji.
Obrazy z Abu Ghraib lub z bazy w Guantanamo są symbolem zwycięstwa kultury terroryzmu nad kulturą państwa prawa i kluczowymi zasadami naszej kultury prawa.
Innym symbolem są naloty i porwania CIA w Europie, z jawnym zaangażowaniem rządów europejskich.
Nad tymi wydarzeniami zawisła zawstydzająca cisza - tak jak mój kolega poseł ja także wzywam Radę do wyrażenia opinii na ten temat - panuje zawstydzająca cisza, każdy o tym wspominał!
Ten parlament mówił o odpowiedzialności CIA, odpowiedzialności rządów europejskich, odpowiedzialności naszych służb wywiadowczych.
Komisja wypowiadała się i Rada Europy o tym mówi.
Jedynie ze strony europejskich rządów panuje zawstydzająca cisza i sądzę, że nie jest to do zaakceptowania.
Miejmy nadzieję, że dziś Rada wyrazi swój pogląd na tej sprawie.
W Europie niestety wyjątek stał się regułą i teraz musimy przeprowadzić konkretną debatę na temat efektów naszych legislacyjnych wyborów: dane biometryczne w paszportach i wizach, system kontroli danych osobowych, bazy danych komunikacji telefonicznej, bazy danych pasażerów linii lotniczych, umowy PNR, system SWIFT, system przechowywania odcisków palców i nawet regulacje dotyczące płynów, które mamy nadzieję dziś stanowczo odrzucić, dając sygnał Komisji, że powinna dokonywać wyborów, które są proporcjonalne do tego, z czym chcemy walczyć.
Sądzę, że powinniśmy dobitnie powiedzieć, że wybraliśmy autorytarne odstępstwo od państwa prawa zamiast wybrania ochrony państwa prawa w celu walki z terroryzmem.
Nie jest jasnym - i kończę już panie przewodniczący - czy w ciągu ostatnich kilku lat obywatele europejscy postawieni zostali przed większym zagrożeniem przez terroryzm czy przez środki podjęte w celu walki z terroryzmem?
Amerykańska pisarka feministyczna powiedziała, że gdy ci, którzy są odpowiedzialni za nasze problemy, oferują nam ich rozwiązanie, powinniśmy się strzec.
Wydaje mi się, że powinniśmy się strzec.
rzewodniczący Rady - (PT) Panie przewodniczący, panie i panowie! Chciałbym na początku przeprosić za trochę opóźnione przybycie do Parlamentu, po prostu nie przewidziałem aż takich korków pomiędzy hotelem a Parlamentem.
Chciałbym także pozdrowić komisarza Frattiniego, który jest tu z nami i próbuje odpowiedzieć na pytania zadane przez posłów. Mam nadzieję na przedstawienie wszystkich wyjaśnień, o które zostaliśmy poproszeni.
Nie ma wątpliwości, że ostatnie wydarzenia w Londynie i Glasgow, jak też na granicy między Hiszpanią i Portugalią oraz atak w Jemenie, potwierdziły, że terroryzm stanowi znaczące zagrożenie dla bezpieczeństwa Europy i dla wartości demokratycznych społeczeństw, szczególnie dla praw i wolności obywateli europejskich.
Nie mamy wątpliwości, że państwa członkowskie muszą kontynuować współpracę we wzmacnianiu i wdrażaniu środków antyterrorystycznych, zawsze respektując prawa człowieka i podstawowe wolności, które są rdzennymi wartościami naszych społeczeństw, a ich ochrona i głoszenie pomoże w przeciwdziałaniu terroryzmowi.
Terroryzm musi być zwalczany zarówno na krajowym, jak i międzynarodowym poziomie.
Współpraca międzynarodowa jest zasadniczym narzędziem dla efektywnej walki z tą plagą zarówno na krajowym, jak i międzynarodowym poziomie.
Wiemy, że terroryzm reprezentuje globalne zagrożenie i dlatego wymaga globalnie skoordynowanej odpowiedzi, która będzie z konieczności zawierała wzmożony przepływ i wymianę informacji, międzynarodową koordynację stanowisk, koordynację / partnerstwo z państwami trzecimi, wdrożenie globalnej strategii antyterrorystycznej z Organizacją Narodów Zjednoczonych odgrywającą przywódczą rolę oraz bliską współpracę z różnymi regionalnymi i międzynarodowymi organizacjami zaangażowanymi w zwalczanie terroryzmu.
Działania Unii Europejskiej zinstensyfikowały się po 11 września 2001, a następnie po strasznych atakach w Madrycie w 2004 roku i w Londynie w 2005 roku.
W grudniu 2005 roku Rada przyjęła strategię antyterrorystyczną UE, według której Unia zobowiązuje się do globalnej walki z terroryzmem, respektując prawa człowieka, pozwalając obywatelom żyć w obszarze wolności, bezpieczeństwa i sprawiedliwości.
Strategia antyterrorystyczna UE zawiera cztery wątki prac: prewencja, ochrona, ściganie i odpowiedź.
Prezydencja potwierdza, że Rada w rzeczywistości przeprowadza sześciomiesięczne oceny sytuacji dotyczącej wdrożenia strategii antyterrorystycznej UE i strategii przeciw finansowaniu terrorystów oraz roczną ocenę wdrażania strategii zwalczania radykalizmu i rekrutacji terrorystów.
Rada dokonuje także rewizji planu działań dotyczącego zwalczania terroryzmu co sześć miesięcy i planu działań dotyczącego radykalizacji i rekrutacji co roku.
Ten proces monitoringu pozwala Radzie na precyzyjne ustalenie, które z środków zaproponowanych na poziomie UE nie zostały przyjęte lub nie zostały należycie wdrożone na poziomie państw członkowskich.
Pozwala to także Radzie na rozszerzenie niektórych działań.
Prezydencja zadecydowała przykładowo o przyspieszeniu pracy w obszarze materiałów wybuchowych.
Wdrożenie niektórych środków w obszarze współpracy policji i sądów w sprawach kryminalnych zostało spowolnione poprzez wymóg jednomyślnych decyzji w tym obszarze.
Przyjęcie i wdrożenie środków antyterrorystycznych zostanie przyspieszone przez ratyfikację traktatu, który ma zostać zaakceptowany przez konferencję międzyrządową na bazie mandatu przyjętego przez Radę Europejską na jej ostatnim spotkaniu w czerwcu.
Jeśli chodzi o potrzebę bliższej współpracy pomiędzy służbami egzekwującymi prawo a służbami bezpieczeństwa informacji, służby bezpieczeństwa państw członkowskich ściśle i bardzo wydajnie współpracują obecnie w ramach grupy antyterrorystycznej.
Europol rozwinął bardzo wydajne akta analiz, które są coraz lepiej zasilane informacjami ze służb egzekwujących prawo w państwach członkowskich.
Nie ma wątpliwości, że trzeba zrobić więcej.
Parlament Europejski utrzymuje bliski bezpośredni polityczny dialog z Radą i Komisją.
16 maja 2007 roku przewodniczący Rady, wiceprezydent Komisji i przewodniczący Komisji Wolności Obywatelskich, Sprawiedliwości i Spraw Wewnętrznych spotkali się, aby skontrolować różne strategie antyterrorystyczne i przyjrzeć się wdrażaniu strategii antyterrorystycznej UE.
Te spotkania, które odbywają się co sześć miesięcy, są bardzo użyteczne w celu osiągnięcia konsensusu co do zasad, które mają zostać opracowane w obszarze zwalczania terroryzmu.
Jeśli chodzi o stanowisko koordynatora UE ds. walki z terroryzmem, Sekretarz Generalny / Wysoki Przedstawiciel poinformował państwa członkowskie, że rozważał, w bliskiej współpracy z prezydencją, jak najlepiej skoordynować pracę na polu antyterroryzmu w ramach Rady.
Jeśli chodzi o relację między koordynatorem UE ds. walki z terroryzmem a Centrum Sytuacyjnym, Centrum nie bierze udziału w tworzeniu antyterrorystycznej strategii UE ani w koordynacji pracy w obszarze antyterroryzmu wykonywanej przez Radę; nie monitoruje też wykonywania decyzji Rady.
W obszarze walki z terroryzmem jego kompetencje są ograniczone do prezentowania Radzie strategicznych ocen zagrożeń terrorystycznych na bazie informacji otrzymanej od służb krajowych.
Wspiera także koordynację planów UE dotyczących sytuacji nadzwyczajnych i kryzysów, które mogą zostać wdrożone w celu wspomożenia skoordynowania na poziomie UE odpowiedzi na poważne kryzysy, które mogą potencjalnie dotyczyć też ataków terrorystycznych.
To jest funkcja automatyczna, która dotyczy rozpowszechniania informacji, zapewniania infrastruktury do spotkań i wsparcia istniejących instytucjonalnych planów podejmowania decyzji.
Nie jest to rola koordynująca.
Niemniej jednak na bazie oceny zagrożeń opracowanej przez Centrum Sytuacyjne, Rada zaakceptowała rekomendacje do strategii w wielu obszarach, takich jak obszar materiałów wybuchowych, aby zapobiegać nielegalnemu ich wykorzystaniu przez terrorystów.
Prezydencja nie ma wątpliwości, że jej wysiłki w celu zwalczania terroryzmu mają poparcie obywateli europejskich, którzy podczas ostatnich ataków nie dość, że szeroko demonstrowali swoją solidarność z ofiarami ataków, ale także swoje pragnienie, aby została przygotowana odpowiedź UE.
W tworzeniu takiej antyterrorystycznej strategii Prezydencja ma wsparcie swoich partnerów, którzy wnoszą do dyskusji na wysokim poziomie swoje idee, a Parlament Europejski, w szczególności, odgrywa bardzo ważną rolę.
Zgodność z postanowieniami artykułu 6 Traktatu o Unii Europejskiej jest pierwszorzędnej wagi dla Rady, tak jak zgodność ze wszystkimi innymi artykułami traktatów.
Współpraca i dialog z państwami trzecimi są podstawą strategii walki z terroryzmem UE.
W tej tylko połowie roku planuje się przeprowadzenie trójstronnego dialogu z Rosją, Stanami Zjednoczonymi Ameryki, Algierią i Maroko, co pokazuje zainteresowanie w pogłębieniu dialogu z tymi krajami.
Unia Europejska prowadzi także dialog w celu zwalczania terroryzmu z innymi krajami i organizacjami międzynarodowymi.
Wtedy, co się tyczy naszych partnerów śródziemnomorskich, będziemy przeprowadzać nasze zwyczajowe, powoływane ad hoc spotkania ekspertów Euromedu, które dają możliwość szerszych dyskusji z naszymi partnerami śródziemnomorskimi w sprawach o istotnym znaczeniu dla naszego regionu i które będą skupiały się na wdrażaniu priorytetowych obszarów Euro-Śródziemnomorskiego kodeksu postępowania w przeciwdziałaniu terroryzmowi.
Trzeba wspomnieć, iż - ze szczególnym naciskiem na Stany Zjednoczone Ameryki - prezydencja odbywa regularne rozmowy z różnymi organami na przeróżnych poziomach dotyczące walki z terroryzmem, które obejmują obszary takie jak radykalizacja i rekrutacja do terroryzmu, włączając w to wykorzystanie Internetu przez grupy ekstremistów, analizę zagrożeń terrorystycznych, kooperację na forach międzynarodowych, publiczno-prawne partnerstwa w celu zwalczania terroryzmu, w szczególności bezpieczeństwo materiałów wybuchowych, ochrona krytycznych obiektów infrastruktury, finansowanie terroryzmu oraz inne rodzaje współpracy między władzami cywilnymi i policyjnymi.
Prezydencja portugalska ma zamiar zorganizować wspólnie ze Stanami Zjednoczonymi warsztaty dotyczące stosowania sankcji finansowych w zwalczaniu terroryzmu.
Pytanie o poszanowanie praw człowieka podczas walki przeciwko terroryzmowi, także zostało poruszone przez obie strony przy różnych okazjach i Prezydencja twierdzi, że bardzo ważnym jest kontynuowanie tego dialogu, który uważa za istotny dla obu stron.
Podsumowując ten punkt, chciałbym wspomnieć, że wzmocnienie obszaru wolności, bezpieczeństwa i sprawiedliwości bazujących na programie z Hagi i odpowiedni plan działań jest jednym z podstawowych priorytetów wspólnego 18-to miesięcznego programu prezydencji niemieckiej, portugalskiej i słoweńskiej.
Walka z terroryzmem jest jednym z największych wyzwań w tym obszarze. Wspomniane trzy prezydencje włączyły do swoich celów lepszą współpracę w zwalczaniu terroryzmu poprzez wdrażanie strategii antyterrorystycznej UE.
Za pana pozwoleniem, panie przewodniczący, chciałbym odpowiedzieć na pytanie ustne.
Chciałbym także poinformować Izbę, że Rada Unii Europejskiej dokonuje okresowych rewizji, jak już wspomniałem, walki z terroryzmem i dokonujemy także rocznej rewizji strategii zwalczania radykalizmu i rekrutacji do terroryzmu. Następnie co sześć miesięcy dokonujemy rewizji strategii walki z finansowaniem terroryzmu.
Rada zaprezentuje niedługo, po raz pierwszy, raport z wdrożenia strategii komunikacyjnej dla mediów zatwierdzonej w lipcu 2006 roku.
Zgodnie ze strategią antyterrorystyczną spotkanie wysokiego poziomu dotyczące walki z terroryzmem musi odbyć się jeden raz podczas każdej prezydencji pomiędzy Radą, Komisją i Parlamentem Europejskim.
Takie spotkania odbywały się podczas prezydencji austriackiej i niemieckiej.
Rola parlamentów narodowych zostanie wzmocniona w ramach nowego traktatu rozważanego w ramach konferencji międzyrządowej.
Wyższy priorytet ma wdrożenie środków już istniejących.
Rada wykorzystuje do przeprowadzenia ocen różne mechanizmy, jak proces wzajemnej oceny w ramach UE dla krajowych środków walki z terroryzmem, ocena wdrożenia europejskiego nakazu aresztowania, ocena wymiany informacji między Europolem a krajami członkowskimi i pomiędzy państwami członkowskimi itd.
Nowe środki zostały już przeanalizowane, np. europejski program ochrony infrastruktury krytycznej lub środków dotyczących programu technologii biopreparacji itd.
Rada zorganizowała ocenę wymiany informacji pomiędzy Europolem a państwami członkowskimi i pomiędzy państwami członkowskimi.
Sekretarz Generalny, Javier Solana, zastanawia się, jak ta funkcja może być najlepiej wykonywana w ramach Sekretariatu Generalnego.
Mandat i zakres obowiązków nowego koordynatora także są rozważane.
Jak wszystkie instytucje Rada zobowiązana jest do przestrzegania postanowień zawartych w artykule 6 Traktatu o Unii Europejskiej, który mówi, że Unia opiera się na zasadach wolności, demokracji, poszanowania praw człowieka i podstawowych wolności oraz na praworządności.
Promowanie tych wartości jest jednym z priorytetów UE.
Zaangażowanie państw członkowskich w poszanowanie podstawowych praw jest także opisane w Karcie praw podstawowych Unii Europejskiej.
Co więcej, państwa członkowskie Unii Europejskiej jako członkowie Rady Europy są związane postanowieniami wynikającymi z europejskiej konwencji praw człowieka.
Agencja Praw Podstawowych Unii Europejskiej poprawia zdolność UE do monitorowania i zbierania informacji, przez to promując jak największe poszanowanie praw podstawowych.
Państwa członkowskie UE muszą zapewnić, że środki przez nie przyjęte do walki z terroryzmem są zgodne z ich zobowiązaniami wynikającymi z prawa międzynarodowego, szczególnie z międzynarodowego prawa humanitarnego, praw człowieka i prawa o uchodźcach.
Prezydencja uważa, że walka z terroryzmem powinna być prowadzona w sposób zapewniający poszanowanie praw człowieka, zakładając, że praworządność, dobre sprawowanie rządów i ochrona podstawowych wolności to narzędzia do walki z terroryzmem.
Ta zasada jest centralna dla strategii antyterrorystycznej przyjętej przez Radę, jak państwo wiedzą, w grudniu 2005 roku.
Przechodząc teraz do wyroku Sądu Pierwszej Instancji Wspólnot Europejskich z 12 grudnia 2006 roku, do którego to pytanie się odnosi.
Po pierwsze powinienem wspomnieć, że wyrok w sprawie T-228/02 z 12 grudnia 2006 roku, znany jako sprawa OMPI (Organisation des Modjahedines du Peuple d'Iran v Rada Unii Europejskiej), nie pozwala na wniosek, że praktyka UE dotycząca list terrorystów jest naruszeniem legislacji UE.
Sąd w rzeczy samej nie wystąpił przeciwko praktyce list terrorystów, lecz stwierdził zaledwie, że niektóre fundamentalne prawa i gwarancje, włączając w to prawo do obrony, obowiązek uzasadnienia i prawo do skutecznej ochrony prawnej są, co do zasady, w pełni stosowalne w kontekście przyjęcia decyzji Wspólnoty o zamrożeniu funduszów zgodnie z rozporządzeniem (WE) nr 2580/2001.
Po drugie, powszechnie wiadomo, że Rada systematycznie podejmowała już konieczne poprawki swoich procedur w stosunku do list osób fizycznych i prawnych, do których odnosi się rozporządzenie (WE) nr 2580/2001.
Rada przyjęła, w szczególności, poniższe środki do wdrożenia wyroku w sprawie T-228/02: zwróciła uwagę na możliwość zakwestionowania decyzji Rady przed Sądem Pierwszej Instancji Wspólnot Europejskich; pokazała, że możliwe było wysłanie do Rady prośby wraz ze wspomagającą decyzję dokumentacją, aby dołączenie lub zatrzymanie na liście zostało przebadane - takie prośby są rozpatrywane od razu po ich otrzymaniu; dostarczyła wszystkim osobom fizycznym, grupom, osobom prawnym, dla których było to wykonalne oświadczenia uzasadniające - w innym przypadku osoby fizyczne, grupy bądź osoby prawne zostały poinformowane poprzez opublikowanie informacji w Dzienniku Urzędowym Unii Europejskiej; przeprowadza całościową rewizję listy, przynajmniej raz na sześć miesięcy, w zgodzie z procedurami opisanymi powyżej, zawsze z należytym poszanowaniem jakichkolwiek dodatkowych informacji.
Rada zadecydowała także o stworzeniu nowej grupy roboczej - grupy roboczej ds. wspólnego stanowiska 931, której obowiązkiem jest zajmowanie się prośbami o włączenie lub wyłączenie z listy i przygotowywanie dla Komisji regularnej rewizji listy.
Mandat, praktyczne ustalenia i metody działania tej nowej grupy zawarte są w jawnym dokumencie przyjętym przez Radę.
Wszyscy znajdujący się na liście, do których odnosi się rozporządzenie (WE) nr 2580/2001, traktowani są w ten sam sposób, jak to wynika z poprzedniej odpowiedzi.
Rola i kompetencje instytucji są zawarte w traktatach.
Rada podejmuje niezbędne środki wymagane do wdrożenia wyroków Trybunału Sprawiedliwości w zgodzie z postanowieniami artykułu 233 Traktatu ustanawiającego Wspólnotę Europejską.
Co się tyczy kontroli parlamentarnej nad jej decyzjami, Rada zawsze postępuje zgodnie z procedurami opisanymi w traktatach.
Ważnym jest, by wspomnieć, że Parlament Europejski, zgodnie z artykułem 308 Traktatu ustanawiającego Wspólnotę Europejską, zapytano o zdanie, gdy przyjmowano rozporządzenie (WE) nr 2580/2001.
Dziękuję bardzo za państwa uwagę.
(Oklaski)
wiceprzewodniczący Komisji. - Panie przewodniczący! Komisja pozostaje w pełni zaangażowana we wdrożenie strategii antyterrorystycznej UE, planu działań, jak Rada właśnie powiedziała, zatwierdzonego w 2005.
Naszym celem politycznym pozostaje uchwycenie właściwej równowagi pomiędzy podstawowym prawem do bezpieczeństwa obywateli, które jest przede wszystkim prawem do życia a innymi podstawowymi prawami jednostek, włączając w to prawo do prywatności i prawa proceduralne.
Wszystkie źródła wskazują, że zagrożenie nowymi atakami terrorystycznymi pozostaje duże.
Władze naszych państw członkowskich zapobiegły dużej liczbie ataków, za co musimy być bardzo wdzięczni.
Mówię o Hiszpanii, Włoszech, Belgii, Wielkiej Brytanii i Niemczech.
Wczoraj władze duńskie rozwiązały grupę młodych terrorystów, także narodowości duńskiej, gotowych do przygotowania ataku bombowego.
Minister Espersen powiedział, że to był najpoważniejszy przypadek terroryzmu w Danii.
Dzisiaj rano dowiedzieliśmy się, że podejrzani o terroryzm zostali zatrzymani we Frankfurcie, a niemiecki minister obrony powiedział, że atak był blisko.
Czy wierzą państwo, że we wszystkich tych przypadkach nie osiągnięto rezultatów?
Czy nie wierzą państwo, że zapobieżenie ostatecznemu etapowi ataku terrorystycznego nie jest samo w sobie wspaniałym osiągnięciem Europy?
Moja odpowiedź brzmi - tak, jest.
(Oklaski)
Tak więc nie ma miejsca na zadowolenie z siebie i opuszczanie straży.
Chciałbym przede wszystkim skorzystać z tej bardzo dobrej sposobności by poinformować państwa o pakiecie środków, które są przygotowywane przez moje służby i które zostaną przyjęte przez Komisję tej jesieni przy bliskiej współpracy portugalskiej prezydencji.
Pracujemy nad prewencją i prowadzeniem dochodzenia.
Ten pakiet zawierać będzie europejski plan działań nad bezpieczeństwem materiałów wybuchowych, propozycję poprawek do ramowej decyzji w sprawie terroryzmu, aby przeciwdziałać wykorzystaniu Internetu przez terrorystów i propozycję dotyczącą strategii europejskiej wykorzystywania danych dotyczących rezerwacji pasażera (PNR).
Dodatkowo, pakiet będzie zawierał raport z przeprowadzonej oceny wdrożenia przez państwa członkowskie ramowej decyzji w sprawie terroryzmu.
Kilka słów o każdym z tych elementów:
Europejski plan działań dotyczący materiałów wybuchowych jest kontynuacją komunikatu Komisji z 2005 roku na ten temat, ma na celu odpowiedź na ponawiane wezwanie Rady Europejskiej i Rady Ministrów Spraw Wewnętrznych, aby poprawić sytuację związaną z środkami wybuchowymi w Europie.
Bez wątpliwości pamiętają państwo, że ataki w Madrycie dokonane były przy użyciu dostępnych na rynku materiałów wybuchowych i detonatorów, co przyspieszyło działania UE w tym obszarze.
Jestem zadowolony, że mogę złożyć państwu relację z dobrej pracy, która została wykonana przez nasze służby we współpracy z szerokim spektrum instytucji, włączając w to przedstawicieli sektora prywatnego.
Otrzymałem coś, co, jak uważam, stanie się przełomowym sprawozdaniem publiczno-prywatnej grupy ekspertów, którą powołałem, który składa się z około 50 wartościowych rekomendacji mających na celu poprawę bezpieczeństwa związanego z materiałami wybuchowymi, prekursorami i detonatorami w UE.
Te rekomendacje stworzą podstawy europejskiego planu działania, który powinien zostać przyjęty, jak powiedziałem, przed listopadem.
Środki, które zostaną w nim zaproponowane zawierają, na przykład, ustanowienie europejskiej bazy danych materiałów wybuchowych w Europolu, która połączona będzie ze wszystkimi właściwymi służbami w państwach członkowskich, a dodatkowo do systemu wczesnego ostrzegania, tak by służby te były bardzo szybko informowane gdy, na przykład, materiały wybuchowe zostaną skradzione albo odkryty zostanie nowy modus operandi terrorystów na podstawie wiarygodnych informacji wywiadowczych.
To prowadzi mnie do Internetu i do sposobu, w jaki to narzędzie, które przyniosło światu niesamowite korzyści, jest wykorzystywane w celach terrorystycznych.
Wszyscy wiemy, że terroryści mogą korzystać z zalet Internetu tak jak zwyczajni obywatele, na przykład do planowania swoich ataków, bądź rozsyłania informacji o konkretnych sygnałach do przeprowadzenia ataków terrorystycznych.
Zalety e-learningu także nie umknęły uwagi terrorystów.
Można znaleźć na stronach internetowych np. szczegółowe informacje i instrukcje o wszystkich rodzajach ataków terrorystycznych, włączając w to produkcję materiałów wybuchowych.
Propozycja, o której teraz wspomniałem, będzie miała na celu zapewnienie, że takie formy negatywnego lub przestępczego zachowania będą karane w UE.
Innym elementem pakietu są środki związane z ideą posiadania strategii europejskiej dotyczącej PNR.
Opracowywanie detali tej propozycji nadal trwa, ale głównym zamysłem Komisji jest zapewnienie, by każde państwo członkowskie zbierało dane PNR, przetwarzało je i, gdy to konieczne, wymieniało z innymi.
Do tej pory, PNR związane były głównie z negocjacjami mającymi na celu zapewnienie, że dane o obywatelach europejskich są właściwie chronione przez naszych partnerów i sprzymierzeńców, w szczególności Stany Zjednoczone.
Myślę, że nadszedł czas, by częściowo zmienić nacisk i poświęcić środki na bezpieczeństwo Unii Europejskiej.
Unia jest przynajmniej tak samo prawdopodobnym potencjalnym celem ataków terrorystycznych jak Stany Zjednoczone i wykorzystanie oraz analiza danych PNR jest istotnym narzędziem egzekwowania prawa do ochrony naszych obywateli, którzy zasługują na taką samą ochronę jak obywatele Stanów Zjednoczonych.
Końcowy element pakietu składa się z drugiego raportu na temat wdrażania ramowej decyzji w sprawie terroryzmu.
Nowy raport zawierać będzie także informacje na temat sytuacji w nowych państwach członkowskich, które nie były dostępne w 2004 roku - wiadomo dlaczego.
To prowadzi mnie do ogólniejszej kwestii, która została podniesiona, dotyczącej całościowej oceny wszystkich środków do walki z terroryzmem przyjętych do tej chwili.
Oczywiście jestem za zasadą oceniania efektywności działań.
Jeśli chodzi o sprawiedliwość, wolność i zasady bezpieczeństwa w szczególności, mogą być państwo świadomi, że trwają pracę nad stworzeniem globalnych mechanizmów oceny.
Jestem gotowy na współpracę, tak jak to robiłem w przeszłości, z Parlamentem, a w szczególności z Komisją Wolności Obywatelskich, Sprawiedliwości i Spraw Wewnętrznych, aby przeprowadzić ocenę istniejących środków, włączając w to międzynarodowe i europejskie umowy z naszymi międzynarodowymi parterami.
Proszę jednak pozwolić mi na powiedzenie jasno, że moim celem jest wzmocnienie, nie osłabienie, naszej zdolności do przeciwdziałania i ścigania terroryzmu w bardziej skuteczny sposób.
Jeśli chodzi o wymianę informacji między państwami członkowskimi a instytucjami europejskimi, zgadzam się w pełni, że jest to istotny aspekt walki z terroryzmem.
Jak państwo wiedzą, byłem aktywny w tym obszarze.
W ostatnich latach przedstawiłem liczne propozycje dotyczące ochrony danych w trzecim filarze, zasady dostępności i przetrzymywania danych elektronicznych operatorów telekomunikacyjnych.
Niestety, poza przetrzymywaniem danych, nie było do tej pory możliwe osiągnięcie zgody w Radzie w temacie tych propozycji, szczególnie w temacie ochrony danych w trzecim filarze.
Będę jednak kontynuował walkę o ich przyjęcie i wraz portugalską propozycją mamy ogólną umowę, aby spróbować przeprowadzić końcowe przyjęcie ramowej decyzji o ochronie danych w trzecim filarze do grudnia.
Często mówi się, że wzajemne zaufanie jest podstawą sprawnej współpracy, szczególnie gdy walczy się z terroryzmem.
Mój pogląd jest taki, że zaufanie może być stymulowane przez nas na dwa sposoby.
Po pierwsze, przez zapewnienie jasnej i właściwej struktury prawnej, która daje pewność, że dostarczona informacja będzie traktowana we właściwy sposób i, po drugie, przez stymulowaniem jak największej ilości wspólnych doświadczeń międzynarodowych, włączając w to wspólne treningi, tak by ludzie wykonujący zadania operacyjne mogli poznać i docenić się wzajemnie.
Jeśli chodzi o Centrum Sytuacyjne ("SitCen”), powinienem wspomnieć, że dostarczało ono na pewno Radzie cennych analiz strategicznych zagrożenia terrorystycznego, oraz że ustanowiłem, dzięki współpracy z panem Javierem Solaną, bardzo dobrą praktykę współpracy w tym temacie.
Niemniej jednak, nie widzę roli Centrum Sytuacyjnego w obszarze współpracy operacyjnej, na pewno nie jako narzędzia do koordynowania śledztw, jako że jego mandat jest ograniczony do pracy z informacjami niezawierającymi danych osobowych.
To jest raczej zadanie Europolu lub Eurojustu.
Sądzę, że te organizacje powinny zostać lepiej wyposażone do radzenia sobie z takimi zadaniami.
Nie powinniśmy zapominać, że większość naszych obywateli - 84% w ostatnim Eurobarometrze - opowiedziała się znacząco za akcjami UE zwalczającymi terroryzm i przestępczość zorganizowaną.
Tak więc wzmocnijmy na tej podstawie Europol i Eurojust .
Oczywiście, każde podjęte przez nas działanie musi pozostawać w zgodzie z artykułem 6 Traktatu.
Zamierzam wysłać państwom członkowskim kwestionariusz dotyczący środków antyterrorystycznych, które przyjęły, ich efektywności i tego, jak wpisują się one w przepisy dotyczące praw człowieka.
Jestem gotów podzielić się z państwem danymi i rezultatami tego badania.
Podsumowując, wierzę, iż nasze wysiłki antyterrorystyczne wymagają w sposób oczywisty wspólnych działań i pełnego zaangażowania Rady, Parlamentu i Komisji.
Jestem gotowy raz jeszcze pozytywnie odpowiedzieć na przyszłe możliwe zaproszenia ze strony tego Parlamentu i ze strony Komisji Wolności Obywatelskich, Sprawiedliwości i Spraw Wewnętrznych, jak to do tej pory czyniłem od czasu nominacji do Komisji.
(Oklaski)
Panie przewodniczący, panie i panowie! Giusto Catania we wcześniejszej wypowiedzi stwierdził, że obywatele europejscy obawiają się, iż instytucja państwa prawa przeżywa kryzys.
Czytają w dzisiejszej prasie o aresztowaniu w Danii terrorystów, mieli plan przeprowadzenia ataku terrorystycznego.
W Niemczech podano do wiadomości, że trzech terrorystów planowało atak na lotnisku we Frankfurcie nad Menem.
Europejczycy mają obawy.
Boją się.
Terroryzm był w Europie przyczyną śmierci i spowodował wiele cierpień.
Społeczeństwo chce się czuć bezpiecznie.
Naszym obowiązkiem jako europejskich polityków jest sprostać temu wyzwaniu.
Jaka jest reakcja Europy?
Słuchając dziś urzędującego przewodniczącego Rady, zdałem sobie sprawę ze stagnacji, paraliżu, jaki nas ogarnął.
Zawiodłem się.
Terroryzm, jak wiemy, działa w sieci rozpostartej na obszarze całej Europy.
Poszczególne jego komórki współpracują ze sobą przy pomocy internetu oraz używając wielu innych metod.
Natomiast ministerstwa spraw wewnętrznych działają w swoim zakresie na poziomie krajowym, będąc w przekonaniu, że wszystko jest pod ich kontrolą.
Ja również jestem przychylny pomysłowi dokonania ewaluacji oraz poddaniu próbie stosowanych dotychczas środków. Potrzebny jest nam jednak również nowy impuls.
Terroryzm nie został pokonany.
Potrzebne jest nowe spojrzenie.
Dlatego też Grupa Europejskiej Partii Ludowej (Chrześcijańscy Demokraci) i Europejskich Demokratów popiera inicjatywy Komisji.
Terroryzm wymierzony jest w nasz styl życia, dlatego pragnę podkreślić, że walka z nim stanowi wielkie kulturowe wyzwanie.
Dla przykładu, Europa opowiada się za równością kobiet i mężczyzn, dlatego nie tolerujemy przymusowych małżeństw w Europie.
Każdy, kto zmusza młodą dziewczynę do małżeństwa, powinien zostać ukarany.
Europa promuje tolerancję, dlatego nie chcemy głosicieli nienawiści, potępiających inne religie.
Jestem za wydalaniem tego typu osób z Europy.
Należy im przy tym powtarzać, że żaden bóg nie opowiada się za mordowaniem.
Zwracam się z prośbą o potraktowanie dzisiejszej debaty jako poparcia dla Rady, a w szczególności dla Komisji, która przedstawiła dobre projekty, stanowiące nowy impuls w przedmiotowej kwestii.
Panie przewodniczący! Jestem przekonany, że niniejsza debata ma dziś duże znaczenie.
Ważne jest również, by Parlament Europejski kierował pytania na temat rozwoju współpracy pomiędzy państwami członkowskimi w tym priorytetowym obszarze, jakim jest walka z terroryzmem.
Istnieją pewne wątpliwości, czy współpraca ta jest satysfakcjonująca oraz czy Rada reaguje w odpowiedni sposób na owo zagrożenie, które nie raz było już opisane.
Brak szybkiej reakcji Rady jest w kilku przypadkach ewidentny.
Znaczenie ma również pojawienie się Gijsa de Vriesa - sukcesora koordynatora do spraw walki z terroryzmem. Stanowisko to przez kilka miesięcy pozostawało nieobsadzone.
Bez odpowiedzi pozostaje też pytanie na temat reakcji Rady na sprawozdanie Claudio Favy - jest to obszerne sprawozdanie w sprawie CIA i niektórych praktyk stosowanych w walce z terroryzmem.
Współpraca w tym zakresie nie zawsze przybiera pożądaną formę, pomimo - muszę to ponownie podkreślić - ogromnego poświęcenia komisarza Franco Frattiniego, który dał głęboki wyraz swojego zaangażowania w przedmiotową kwestię.
Oczywiście jego wola i chęci determinowane są do pewnego stopnia przez możliwości, na jakie w tym obszarze pozwala Rada.
Dziś chciałbym zwrócić uwagę na jeden znaczący aspekt tego problemu, do którego odnieśli się zarówno pan komisarz, jak i urzędujący przewodniczący Rady. Mam na myśli radykalizację i werbowanie.
Musimy znaleźć najlepszy środek do walki z radykalizmem - zarówno mającym podłoże religijne, jak i wywodzące się z prawicowego ekstremizmu. Walka ta powinna przybrać między innymi formę współpracy pomiędzy państwami członkowskimi na europejskim poziomie.
W tym kontekście należy znaleźć sposób dotarcia do młodych osób, które są podatne na tego typu radykalizację.
Jest to jeden z priorytetów Rady i Komisji. Parlament również odbędzie wkrótce debatę na ten temat.
Musimy podjąć próbę zrozumienia motywów kierujących młodymi osobami, które - wskutek radykalizacji - mają tendencję do angażowania się w działalność terrorystyczną.
Wśród tych motywów wymienić można niezadowolenie z własnej sytuacji, z sytuacji na arenie międzynarodowej, polaryzację społeczeństwa, poszukiwanie w życiu znaczenia oraz frustrację sytuacją polityczną na świecie.
Ubóstwo również może stanowić jeden z motywów.
Aby znaleźć odpowiednie podejście do problemu, należy przeanalizować wszystkie te motywy.
Motywy młodych Marokańczyków przeprowadzających ataki są zupełnie inne niż motywy kierujące takimi osobami mieszkającymi w Holandii, jak na przykład motywy mężczyzny, który zamordował Theo van Gogha.
Musimy zjednoczyć się w poszukiwaniu argumentów mogących stanowić środek walki z radykalizacją oraz pracować nad poprawą warunków życia mieszkańców, tak by młode osoby nie ulegały tak łatwo zachętom do radykalizacji i używania przemocy.
Głównym wyzwaniem jest niedoprowadzenie do wzrostu liczby zradykalizowanych młodych osób.
Odpowiednim podejściem w tym przypadku jest polityka represji: do rozwiązania pozostaje kwestia tych, którzy zachęcają innych do przemocy, wirtualnych sieci internetowych, które podżegają młodych do radykalnych zachowań, a także objęcie odpowiednich grup polityką prewencyjną.
Tego typu działania znajdują początek na poziomie lokalnym, ale można je również przenieść na poziom krajowy, a nawet europejski.
W tym kontekście chciałbym zwrócić uwagę na nowe inicjatywy zaproponowane przez rząd holenderski, na które zarezerwowano znaczącą ilość środków finansowych.
Mają one zostać użyte na poziomie lokalnym. Jest to narzędzie sąsiedztwa, które pomóc ma w identyfikacji młodych osób podatnych na radykalizację i tym podobne procesy.
Zachęcam, by Komisja wzięła pod uwagę doświadczenie Holandii i zastanowiła się, w jaki sposób państwa członkowskie mogą podzielić się nim między sobą.
W celu promocji tego typu działań możliwe jest również skorzystanie z Funduszu Integracji Komisji Europejskiej, tak aby zostało wniesione także europejskie podejście jako wartość dodana w walce z terroryzmem.
Niniejszym zwracam się ponownie do pana komisarza z pytaniem, czy mógłby również przewidzieć możliwość wymiany holenderskich doświadczeń z innymi państwami członkowskimi, borykającymi się z podobnym problemem, szczególnie w dużych ośrodkach miejskich.
w imieniu grupy UEN. - Panie Przewodniczący! Po tragicznych doświadczeniach Nowego Jorku, Madrytu i Londynu nasza zdolność współpracy w sprawach przeciwdziałania terroryzmowi wzrosła, zarówno w kontekście Unii Europejskiej, jak i w kontekście transatlantyckim.
Powinniśmy iść dalej tą drogą.
Nasza troska o prywatność i prawa obywatelskie nie powinna usprawiedliwiać blokowania skutecznych działań.
Nie unikniemy w tej sferze ceny, jaką będziemy musieli zapłacić za bezpieczeństwo.
To przede wszystkim bezpieczeństwa oczekują nasi obywatele.
Potrzebne są także zmiany w prawie międzynarodowym.
Współczesny terroryzm wykształcił bowiem nieznane dotąd zjawisko bezpaństwowego żołnierza.
Jego bezpaństwowość utrudnia stosowanie konwencji genewskich.
Jednocześnie powinniśmy się zgodzić, że udzielanie terrorystom praw procesowych, charakterystycznych dla europejskiego procesu karnego, jest działaniem bezsensownym, które pozbawia nas skuteczności w walce z tym zjawiskiem.
w imieniu grupy Verts/ALE. - (DE) Panie przewodniczący, otrzymaliśmy dziś wiadomość o aresztowaniu podejrzanych terrorystów w Danii i w Niemczech, o czym wielokrotnie wspominano.
To pokazuje, że omawiany problem to rzeczywistość, a nie teoria.
Skoro tak jest, motto "im więcej, tym lepiej” nie może być naszym hasłem dnia; przeciwnie, potrzebujemy ukierunkowanych działań, które są koordynowane w całej Europie, a przede wszystkim dowodzą, że sprawdzają się w praktyce i faktycznie pomagają.
Dochodzę w tym miejscu do mojej pierwszej uwagi, mianowicie pilnej potrzeby przeglądu środków, które zostały dotychczas podjęte przez państwa członkowskie.
Z zadowoleniem przyjmuję ogłoszony przez pana komisarza zamiar sporządzenia kwestionariusza.
Potrzebujemy takiej oceny właśnie dlatego, że chcemy przekonać naszych obywateli o konieczności przyjęcia środków antyterrorystycznych.
Jednakże aby to zrobić musimy dowieść, że są one faktycznie skuteczne.
Przecież chcemy się dowiedzieć, co jak dotąd uczyniono w dziedzinie walce z terroryzmem.
W tym kontekście jesteśmy również zainteresowani godną ubolewania odmową zajęcia przez CIA jak dotąd stanowiska w sprawie nielegalnych uprowadzeń w Europie.
Potrzebujemy odpowiedzi również w tej sprawie.
Chciałbym podkreślić jedną rzecz: tajne więzienia i wydalenia do krajów trzecich, w których tortury są dozwolone, również wiążą się z walką z terroryzmem, mianowicie w jej wymiarze moralnym.
Nie można pominąć wymiaru moralnego walki z terroryzmem, ponieważ jeżeli chcemy odnieść sukces, musimy wygrać również to starcie.
Niektórzy mówcy podkreślili znaczenie uwzględnienia Parlamentu Europejskiego w tej debacie.
Uważam, że prezydencja musi zrozumieć, że włączenie swobodnie wybranych przedstawicieli społeczeństwa jest nieodzowne dla uzyskania akceptacji.
Chciałbym, aby prezydencja w Radzie wzmocniła ten aspekt dyskusji.
Jak pan urzędujący przewodniczący wie, Europejski Trybunał Sprawiedliwości wielokrotnie orzekał, że sporządzona przez UE lista organizacji terrorystycznych stanowi naruszenie zarówno wspólnotowego, jak i międzynarodowego prawa.
Z zadowoleniem przyjmuję dzisiejsze głosy w tej sprawie.
Chciałbym również dowiedzieć się, czy wspomniana przez pana ocena roczna zostanie udostępniona Parlamentowi oraz Komisji Wolności Obywatelskich, Sprawiedliwości i Spraw Wewnętrznych.
Przecież potrzebujemy ich w naszej pracy, aby móc faktycznie ocenić, co dzieje się z tą "listą terroru”, której objęcie rządami prawa i kontrolą parlamentarną jest zagwarantowane, i w jakim stopniu możliwe jest zapewnienie jak najszybszego usunięcia z tej listy osób, które omyłkowo się na niej znalazły.
Kwestia antyterrorystycznego koordynatora UE została już poruszona.
Chcielibyśmy znać przyszłe plany odnoszące się do tego stanowiska.
Moja grupa zasadniczo nie jest przeciwna takiej koordynacji europejskiej.
W teorii konsolidacja kompetencji w tej dziedzinie jest słuszna, aby postarać się zebrać doświadczenia uzyskane na szczeblu krajowym.
Jednakże chcielibyśmy również dowiedzieć się, co prezydencja w Radzie może powiedzieć o dotychczasowych działaniach jednostki antyterrorystycznej na szczeblu europejskim.
Jakie doświadczenia zebrano w tym kontekście?
Stąd moje pytanie do urzędującego przewodniczącego: czego udało się jak dotąd nauczyć dzięki działaniom pana de Vriesa?
w imieniu grupy GUE/NGL. - (DE) Panie przewodniczący, moim zdaniem ta debata ma nieomal zasadnicze znaczenie dla demokracji w Unii Europejskiej.
Czasem dobrze jest spojrzeć wstecz.
Od 12 września 2001 r. wypowiedziano "wojnę” terroryzmowi.
Tego dnia NATO powołało się na klauzulę wzajemnej obrony, niesłusznie uznając ataki na Nowy Jork i Waszyngton za ataki wojskowe.
Nikt nie wie, w jaki sposób można odwołać tę klauzulę wzajemnej obrony.
Obecnie "wojna z terroryzmem” prowadzona jest na całym świecie, na przykład w Afganistanie, gdzie stopniowo postępuje irakizacja, podczas gdy na szczeblu krajowym narusza się coraz więcej praw podstawowych i obywatelskich.
Całą sytuację można opisać jako ciągły stan wyjątkowy.
UE przyjęła decyzję ramową w sprawie zwalczania terroryzmu.
Określa ona wiele spraw, które zostały bądź powinny zostać wdrożone przez państwa członkowskie UE oraz samą Unię Europejską.
Obecnie jesteśmy świadkami powszechnego "akcjonizmu”, w szczególności w wykonaniu niemieckiego ministra spraw wewnętrznych, pana Wolfganga Schäuble, który wszystko określa mianem terroryzmu, przez co w jaskrawy sposób przekracza granice faktycznych potrzeb.
Po wydarzeniach w Londynie pisarka A.L. Kennedy poczyniła bardzo interesujące spostrzeżenie, które chciałbym tu zacytować: "Nikt nie mówi o tym, że liczba ofiar, która była horrendalna, w większość dni w Bagdadzie byłaby uznana zaledwie za przeciętną.
Nikt nie mówi, że decydując się wysłać naszych żołnierzy na wojnę o zyski, Tony Blair naraził swój kraj na niebezpieczeństwo [...]
Nikt nie wspomina, że nasze działania jedynie zwiększyły liczbę i natężenie aktów terroru.
Nikt nie zauważa, że nawet my usprawiedliwiliśmy torturowanie więźniów mówiąc, że w ten sposób można zapobiec atakom.
Nikt nie mówi o tym, że dla dużej części świata to my jesteśmy terrorystami.”
Tego właśnie musimy uniknąć, i z tego względu konieczne jest zaprzestanie łamania praw podstawowych i obywatelskich.
w imieniu grupy IND/DEM. - (NL) Panie przewodniczący, na wstępie chciałbym serdecznie podziękować urzędującemu przewodniczącemu oraz wiceprzewodniczącemu Komisji Europejskiej za udzielone przez nich szczegółowe odpowiedzi na nasze pytania.
Cieszę się, że ta debata stanowi dla nas okazję spojrzenia wstecz, aby ponownie uczynić krok naprzód.
W centrum tej debaty jest pytanie, jakie działania podjęto w celu zwalczania terroryzmu i czy były one skuteczne.
Jednakże istotniejszym pytaniem jest to, czy takie działania stoją w sprzeczności z demokratycznymi rządami prawa.
Dzisiaj będziemy głosować nad poprawkami zmieniającymi przepisy w zakresie bagażu ręcznego w transporcie lotniczym.
Pan Watson już o tym wspominał.
Mam nadzieję, że to głosowanie położy kres kontrowersyjnemu środkowi.
Przepisy dotyczące płynów są nieskuteczne i wywołują duży sprzeciw.
Musimy zapewnić, że zwalczanie terroryzmu nie stanie się polityką fikcyjną.
Od chwili ataków w 2001 roku zebrano olbrzymią ilość informacji, ale zbieranie danych musi wiązać się z ich przetwarzaniem.
Po atakach w Londynie i Madrycie okazało się, że służby wywiadowcze faktycznie posiadały informacje, ale nie podjęły działania na czas.
Dane mogą być dostępne, ale ich wykorzystanie pozostaje problemem.
Niedawno w Holandii opublikowano książkę o terroryzmie i ludziach walczących z nim.
Z perspektywy historycznej dowodzi, że skuteczność terroryzmu jest ograniczona.
Z drugiej strony zwalczanie terroryzmu ma czasem znaczny wpływ na społeczeństwo, wywołując irytację.
Osoby zwalczające terroryzm tracą w trakcie tej wojny wiarygodność moralną w oczach obywateli, co stanowi korzyść dla terrorystów.
Z tego względu podejmując nowe działania musimy zachować równowagę między rządami prawa a skuteczną walką z terroryzmem.
W tym kontekście monitoring stanowi uzasadniony instrument parlamentarny.
Były koordynator antyterrorystyczny, pan Gijs de Vries, stwierdził, że w jego odczuciu żadne państwo członkowskie nie chce europejskich sił policyjnych czy europejskiej służby bezpieczeństwa.
Państwa członkowskie chcą, aby kwestie bezpieczeństwa były nadal organizowane na szczeblu krajowym.
Mimo to dążymy do zorganizowania współpracy europejskiej.
Wynikającym z tego problemem jest brak demokratycznej kontroli nad taką współpracą.
Parlamenty krajowe monitorują swoje służby, ale nie tę współpracę.
Co Rada sądzi o ciągłym i regularnym informowaniu Parlamentu Europejskiego?
Nie mam tu na myśli przede wszystkim przedkładania nowych działań do akceptacji, ale odpowiadanie na pytania, które obecnie tak często się pojawiają.
Podobnie jak ma to miejsce w parlamentach krajowych, takie spotkania powinny móc odbywać się za zamkniętymi drzwiami.
Chciałbym dowiedzieć się, czy Rada chce podjąć współpracę w tej sprawie.
w imieniu grupy ITS. - (DE) Panie przewodniczący, ostatnie sprawozdania z Danii i Frankfurtu nad Menem w Niemczech dowodzą, że zagrożenie terroryzmem islamskim nie zniknęło.
Ale najnowsze analizy pokazują, że to zagrożenie w mniejszym stopniu pochodzi z zewnątrz, czyli ze strony Al Kaidy, a bardziej ze strony samych młodych muzułmanów żyjących w Unii Europejskiej, którzy są podatni na radykalizację, a następnie stają się terrorystami.
Z tego względu terroryści nie pojawiają się znikąd; potencjalni przestępcy wzrastają w naszych równoległych społeczeństwach islamskich, w których w szczególności medresy i kaznodzieje nienawiści mają duże, niszczące znaczenie.
Wskutek poprawności politycznej rodowitym mieszkańcom Europy wciąż zbyt łatwo przyczepia się metkę prawicowych ekstremistów czy nawet rasistów, ponieważ opowiadają się za swoją pierwotną kulturą, podczas gdy emigranci rzadko stykają się z tym problemem.
Istniejące obecnie w Europie równoległe społeczeństwa islamskie są często niedoceniane.
Korzenie terroryzmu często wyrastają ze szkół.
Następnie kontynuowane są w gangach młodocianych, a po takiej radykalizacji może nastąpić kulminacja w postaci ataków.
Musimy zapełnić te luki w naszym społeczeństwie, w których terroryzm może rozkwitać, luki, które powstały wskutek źle rozumianej tolerancji.
Musimy nakreślić granice; z pewnością nie ma potrzeby tolerowania wszystkiego.
Zmiana naszego tradycyjnego sposobu życia i wyrzekanie się swojej własnej kultury stanowi najlepszy grunt krzewienia się terroryzmu.
Z tego względu najwyższy czas, aby również Bruksela zaakceptowała, że wizja multikulturalna jest w strzępach i wsparła wreszcie rodzimych mieszkańców Europy, zamiast stale oczerniać ich pod pretekstem wykorzeniania rasizmu.
Panie przewodniczący, chciałbym zasadniczo zgłosić dwie uwagi do tej istotnej debaty.
Po pierwsze wszyscy lub większość z nas może zjawić się w tej Izbie i ubolewać nad terroryzmem bądź potępiać go tak, jak możemy, ponieważ jest on zły i nie do obrony w każdej postaci.
Ale czy w UE stale czynimy to, co głosimy?
Wydarzenia z Frankfurtu czy Danii stanowią przypomnienie stale obecnego zagrożenia terrorystycznego.
Jeżeli jakikolwiek minister z rządu któregokolwiek kraju UE potępiłby te aresztowania lub później sprzeciwił się związanym z nimi wydaleniom, wszyscy bylibyśmy oburzeni, ponieważ terroryzm to terroryzm, a upływ czasu go nie oczyszcza.
Ale kilka tygodni temu w moim małym kraju wicepremier Martin McGuiness, który wie więcej o obrzydliwych działaniach terrorystycznych, niż większość z nas, powrócił do formy i gwałtownie zaatakował aktualny wniosek rządu niemieckiego, złożony na podstawie europejskiego nakazu aresztowania, o wydanie irlandzkiego republikanina podejrzanego w sprawie ataku bombowego wiele lat temu w Niemczech.
Takie zachowanie nie może być tolerowane.
Podobnie jak udzielanie przez Irlandię azylu trzem terrorystom należącym do IRA, skazanym przez sąd w Kolumbii.
Powiedziałbym, że wszyscy w Europie powinniśmy dawać przykład.
Nie możemy dowolnie wybierać w sprawie atakowania i przeciwstawiania się terroryzmowi.
Jeżeli jesteśmy mu przeciwni, musimy być temu przeciwni całkowicie i podjąć odpowiednie działania.
Jeżeli faktycznie popieracie rządy prawa, to nie atakujecie środków służących zapewnieniu międzynarodowej sprawiedliwości i nie protestujecie przeciwko nim.
Moja druga uwaga odnosi się do tego, że uciekanie się przez ETA do aktywnego terroryzmu w odpowiednim momencie przypomina nam, że tygrys terroryzmu rzadko zmienia sposób działania.
Osoby zniżające się do terroryzmu myślą w sposób amoralny, potrafią ze względów taktycznych udawać zaangażowanie na rzecz rozwiązań politycznych, jeżeli w danej chwili lepiej odpowiada to ich celom.
Wszyscy powinniśmy zwracać na to uwagę i nigdy nie popełnić błędu oceniania terrorystów za pomocą naszych standardów.
(ES) Panie przewodniczący, na początku chciałbym stwierdzić, że walki nie prowadzi się ze zjawiskiem terroryzmu.
W każdym przypadku jest to walka z konkretną organizacją, która ma konkretny program polityczny i szczególne cele polityczne.
Na początku powinniśmy zatem określić, z jakimi organizacjami terrorystycznymi mamy do czynienia, a w obecnej chwili zasadniczym niebezpieczeństwem grożącym Unii Europejskiej jest prowadząca świętą wojnę organizacja terrorystyczna, która nie jest zjawiskiem, lecz raczej organizacją, która już przełamała obawy przed prowadzeniem ataków na naszym kontynencie.
Różnica między tą organizacją a innymi tradycyjnymi organizacjami, które atakują bądź atakowały Unię Europejską polega na tym, że wciąż jest to siła nieznana, ponieważ nie rozumiemy rytmu przeprowadzania ataków i przesłanek wyboru krajów, oraz dlatego, że ich poczucie czasu jest zdecydowanie odmienne od naszego.
Z tego względu, jak słusznie stwierdził pan Watson, zadaniem instytucji UE nie jest stworzenie obszernej listy działań, ale obecnie konieczne jest raczej ustanowienie fundamentów, filarów, a nawet obszarów działania instytucji europejskich, aby mogły one odegrać rolę w zwalczaniu terroryzmu.
Musimy znaleźć kierunek.
W tej dziedzinie nie chodzi o ogłaszanie coraz większej liczby działań.
Musimy zrozumieć, że rolą instytucji UE powinno być ustanowienie tego, co jest zasadniczo potrzebne do zwalczania tej organizacji, czyli wywiadu i informacji.
Z tego względu przede wszystkim potrzebujemy europejskiego modelu walki z tą organizacją terrorystyczną, ponieważ w przeciwnym razie w 2025 roku w Europie, jeżeli Unia Europejska nie wniesie wartości dodanej, jeżeli nie będzie dobrze działać i nie będzie przydatna bądź postrzegana jako pomoc dla Europejczyków w tej walce z terroryzmem, będą się oni zastanawiać, jaki sens ma istnienie Unii Europejskiej.
(ES) Panie przewodniczący, uważam, że powtarzano już ad nauseam , że zjawisko terroryzmu - które stanowią oczywiście wyraźnie rozpoznawalne grupy - nie jest jedynie sprawą europejską, lecz sprawą globalną, jak stwierdziła Rada, i nie ma wątpliwości, że potrzebujemy reakcji na szczeblu globalnym i europejskim.
Uważam, także w świetle tego, co powiedział pan Frattini i co wydarzyło się we Frankfurcie dziś rano, o czym również słyszałam, że to prawdopodobnie najistotniejsze wyzwanie stojące przed UE, ponieważ dotyczy nie tylko bezpieczeństwa jej obywateli i ich nienaruszalności fizycznej, ale również dąży do osłabienia czegoś bardzo ważnego: osłabienia wartości społeczeństw demokratycznych.
Właśnie dlatego szukanie wspólnych odpowiedzi jest tak istotne dla Unii Europejskiej.
Uważam, że ta interpelacja do Parlamentu pokazuje, jak bardzo Parlamentowi zależy na uczynieniu postępu w walce z terroryzmem, ale jednocześnie pokazuje, że mamy obawy, ponieważ pan Watson przedstawił szereg kwestii, które mogą naruszać zasady, w kontekście podejmowanych przez nas działań, jako że tocząc tę walkę przede wszystkim ponosimy odpowiedzialność wobec demokracji i wolności, co jest bardzo istotne i o czym nie można zapomnieć.
Chciałbym również powiedzieć, że moim zdaniem działania są potrzebne, podobnie jak wszystko, co dotąd uczyniliśmy oraz wszystko, co zapowiadał pan Frattini, a praca wykonana przez policję jest również bardzo istotna, ale niewystarczająca.
Moim zdaniem musimy również wzmocnić politykę odpowiedzialną za integrację i dialog między kulturami.
Uważam, że sojusz cywilizacji jest ważnym instrumentem walki z terroryzmem.
Musimy kontynuować to, o czym dyskutowaliśmy w Tampere oraz to, co robiliśmy w Hadze, aby skonsolidować to, o czym rozmawialiśmy: równowagę między wolnością, bezpieczeństwem i sprawiedliwością.
Właśnie dlatego Parlament Europejski przyśpieszał przyjmowanie traktatu Prüm przed nadejściem lata.
Ta możliwość szybkiej i skutecznej wymiany informacji ma kluczowe znaczenie dla realizacji międzynarodowej współpracy przeciwko terrorowi.
To prawda, że opowiadamy się za koniecznością pogodzenia tych praw obywateli i ludzi z zapewnieniem bezpieczeństwa.
Parlament Europejski ma rolę decydującą, ale jak stwierdza Rada, obecnie Parlament praktycznie nie ma prawa głosu w odniesieniu do działań podejmowanych w tej dziedzinie.
Rada albo podejmuje decyzję jednogłośną, albo nie podejmuje decyzji.
Z tego względu uważam, że osłabia to zdolność Unii Europejskiej do reagowania na nowe wyzwania.
Jak wyraźnie stwierdził pan Watson, jedyną szansą Parlamentu Europejskiego na współpracę z Radą są spotkania grzecznościowe, a jako demokratycznie wybrane zgromadzenie powinniśmy mieć prawo udziału w podejmowaniu decyzji.
Z zadowoleniem przyjmujemy ustanowienie Europejskiej Agencji Praw Podstawowych i mamy nadzieję, że ta agencja będzie w stanie właściwie monitorować wszystkie działania UE w dziedzinie współpracy policyjnej i sądowej.
Chciałbym również zwrócić uwagę, że nasza grupa popiera antyterrorystycznego koordynatora UE, ktokolwiek nim będzie, ale powinien pojawić się szybko.
Istotne jest, aby nie był papierowym tygrysem, ale miał wyraźny i silny mandat.
Wreszcie, na czym zakończę, uważam, że należy stwierdzić, że działania Unii Europejskiej w walce przeciwko terroryzmowi i jego konsekwencjom powinny obejmować istotny wymiar: wsparcie i ochronę ofiar i ich rodzin.
Panie przewodniczący, przybywając z Londynu w żaden sposób nie ograniczam zagrożenia terrorystycznego.
My, Londyńczycy faktycznie znosiliśmy je przez dziesiątki lat, również wtedy, kiedy zagrożeniem był terroryzm ze strony irlandzkich republikanów, częściowo finansowany przez Stany Zjednoczone.
Wyższość moralna to niepewna pozycja.
Według Europolu w zeszłym roku w UE doszło do nieomal 500 ataków terrorystycznych.
Oczywiście są one dużym zagrożeniem kryminalnym, ale są nim również przemyt narkotyków, handel ludźmi i korupcja.
Czy Rada podejmuje działania domagające się podpisania i ratyfikacji przez wszystkie państwa członkowskie europejskiej konwencji przeciwko handlowi ludźmi?
Gdzie był protest Rady, kiedy rząd brytyjski zakończył w styczniu duże dochodzenie korupcyjne przeciwko "krajowemu liderowi” w produkcji broni, BAE?
To, że liberałowie kwestionują skuteczność zakazu wnoszenia płynów na pokład samolotów w porównaniu z jego uciążliwością, bądź sprzeciwiają się masowemu zbieraniu danych osobistych, nie oznacza, że są łagodni wobec terroryzmu.
Żadna dziedzina polityki nie powinna pozostać poza demokratyczną kontrolą.
Odczuwałam dumę z bycia wiceprzewodniczącą Komisji Śledczej Parlamentu Europejskiego do spraw wydalenia w trybie nadzwyczajnym i podzielam wściekłość wyrażoną przez innych z powodu absolutnego milczenia ze strony Rady wobec rezultatów naszego dochodzenia, mówiących, że wiele państw członkowskich jest współwinne ogromnych naruszeń praw człowieka, uprowadzeń i tortur.
Rada powinna spojrzeć na własne podwórko zanim zacznie połykać swobody obywatelskie mieszkańców UE.
Posłowie nie otrzymali informacji w sprawie realizacji ramowej decyzji w sprawie zwalczania terroryzmu przyjętej 5 lat temu.
Czy wszystkie państwa członkowskie w pełni ją transponowały?
Ile przypadków miało miejsce?
Ile dochodzeń i wyroków zanotowano?
Wiemy, że agencje, nawet w ramach jednego państwa, nie podzielą się informacjami ze względu na zawiść, walkę o władzę i obszary wpływów, a tym bardziej we współpracy transgranicznej.
Dlaczego to nie miałoby stać się priorytetem zamiast szalonego tworzenia prawa w celu pozbawienia nas przez cały czas prywatności?
A zatem istnieje olbrzymia niespójność w odniesieniu do zwalczania radykalizmu.
To istotna kwestia, ale obejmuje ona również integrację znacznej większości umiarkowanych muzułmanów, a mimo to w niektórych częściach UE procedury budowania meczetów napotykają na znaczne trudności.
Dlaczego nie przyjrzeć się tej sprawie?
Pan Szymański wygłosił opinię radykalnej prawicy, że nie może być zbyt wysokiej ceny za bezpieczeństwo.
Nie mogłabym się z tym bardziej zasadniczo nie zgodzić.
Czy komuniści nie twierdzili tak samo w celu usprawiedliwienia swoich represji?
Zamiast sprzedawać zbyt wielką część wolności w zamian za bezpieczeństwo, sprawdźmy, co faktycznie działa: ukierunkowane dochodzenia i utrzymywanie porządku za pomocą wywiadu.
To najlepsza metoda zachowania zaufania społeczeństwa i współpracy z jego strony.
- (IT) Panie przewodniczący, szanowni państwo! W dniu 11 września w Brukseli wiele ruchów demokratycznych o katolickich i chrześcijańskich korzeniach zorganizowało dużą demonstrację przeciwko terroryzmowi islamskiemu oraz w hołdzie ofiarom 11 września, ale socjalistyczny burmistrz Brukseli uznał ją za nielegalną z zasługujących na pogardę powodów odnoszących się do polityki wewnętrznej.
To negatywny sygnał w sprawie terroryzmu, ale jeszcze poważniejsze są zaloty premiera Romano Prodiego i ministra spraw zagranicznych, pana D'Alemy, do terrorystów z Hamasu.
Zamiast tego sygnały polityczne wysyłane przez Europę powinny być zjednoczone przeciwko terroryzmowi islamskiemu, a my powinniśmy wspólnie przeciwstawić się tym, którzy w meczetach nawołują przeciwko nam i naszemu bezpieczeństwu.
Z zadowoleniem przyjmuję stanowisko pana Komisarza, że obywatele europejscy muszą być lepiej chronieni i czuć się bezpieczniej, co najmniej tak samo, jak obywatele Stanów Zjednoczonych, i z tego względu konieczne jest wzmocnienie stosunków transatlantyckich.
Mimo to pytam pana, panie Frattini, o niepokojące zagrożenie aktami terrorystycznymi z wykorzystaniem broni bakteriologicznej, na przykład - broń Boże - lub za pomocą broni nuklearnej: czy jesteśmy przygotowani?
Okazało się, że południowa Europa nie jest przygotowana na niebezpieczeństwo pożarów, ale wydaje mi się, że w tej sprawie musimy zrobić więcej - o wiele więcej.
Życzę panu wszelkiej pomyślności w pańskiej pracy, panie Frattini.
(EL) Panie przewodniczący, proszę pozwolić mi na wstępie zauważyć, że czynione w ostatnich latach wysiłki uczynienia terroryzmu głównym projektem i priorytetem Unii Europejskiej okazały się być niewypałem.
Służby wywiadowcze USA będą mogły bez ograniczeń monitorować rozmowy telefoniczne oraz aktywność w Internecie i pocztę elektroniczną każdej osoby na wszystkich serwerach znajdujących się w Stanach Zjednoczonych.
Ten postęp stanowi jeszcze jedną próbę powszechnej kontroli i utrzymywania porządku wśród obywateli na szczeblu światowym, a Unia Europejska niestety udzieliła przyzwolenia przyjmując środki, które okazały się być barierą dla własnego rozwoju.
Duża część budżetu UE jest przeznaczona na ustanowienie i wzmocnienie agencji policyjnych, operacji wojskowych, stworzenie ośrodków przetrzymywania migrantów, itp.
Chciałbym szczególnie wspomnieć o sporządzaniu list terrorystów.
Te listy nie podlegają żadnej prawnej kontroli demokratycznej czy instytucjonalnej, ani żadnej procedurze audytu prawnego czy przeglądu odwołań.
Nawet po wyroku Trybunału Europejskiego z 12 grudnia 2006 r., kiedy wydał on orzeczenie w sprawie niedostatecznej kontroli i braku zgodności z niezbędnymi instrumentami ochrony praw człowieka, Unia Europejska dokonała jedynie powierzchownych zmian.
Zasadnicze problemy pozostały.
Państw członkowskich nie zmusza się do przesyłania materiału dowodowego odnoszącego się do osób, co do których składają wnioski wciągnięcia na listę, podczas gdy, co jest jeszcze groźniejsze, sama Komisja pozostaje organem odpowiedzialnym za dodawanie do listy i usuwanie z niej nazwisk osób i nazw organizacji.
Inaczej mówiąc, panie przewodniczący, Komisja pozostaje sędzią, ławą przysięgłych i katem.
(NL) Panie przewodniczący, z ubolewaniem zauważam, że duża część ludzi na tej półkuli coraz bardziej wzbrania się przed nazywaniem łopaty - łopatą.
Czy to nam się podoba, czy nie, niewygodną prawdą jest to, że terroryzm to czysta i zwykła wojna wypowiedziana Zachodowi i Europie przez islamskich ekstremistów.
Musimy mieć odwagę uznać, że wróg znajduje się już wśród nas.
Sieci dżihadu działają w całej Europie, a meczety wzywają wiernych do świętej wojny przeciwko naszemu otwartemu społeczeństwu.
Wczoraj mieliśmy kolejny dowód na to w Danii.
Z tego względu nigdy wcześniej nie było większej potrzeby podjęcia wszechstronnych działań przeciwko temu islamskiemu koniowi trojańskiemu.
Przecież wszyscy mamy obowiązek i prawo bronić wartości naszego otwartego społeczeństwa.
Ale czy to czynimy?
Jak stwierdził już mój kolega, pan poseł Borghezio, typowym przejawem europejskiego tchórzostwa jest decyzja Freddy'ego Thielemansa, socjalistycznego burmistrza Brukseli, zakazująca marszu sprzeciwu wobec zwiększającej się islamizacji Europy, zaplanowanego na 11 września, z tego powodu, że demonstracja może zostać odebrana jako afront wobec stale zwiększającej się społeczności islamskiej, stanowiącej interesujący elektorat.
Europa chce na całym świecie propagować wartości otwartego społeczeństwa, głównie wolność wypowiedzi, jednocześnie kneblować obrońców tych samych wartości europejskich w swojej własnej stolicy.
Fakt, że ten Parlament nie przyjął w tej sprawie jasnego stanowiska, wiele o nim mówi.
Panie przewodniczący, ta debata dotyczy bezpieczeństwa naszych obywateli i zachowania naszego stylu życia, naszej liberalnej demokracji, rządów prawa i ochrony wolności.
Terroryzm uderza w samo sedno tych wszystkich wartości.
W swoich wszystkich formach terroryzm oznacza walkę dobra ze złem, a my musimy być stale czujni.
W Wielkiej Brytanii przez 30 lat musieliśmy zmagać się z IRA.
Niedawno doszło do samobójczych ataków w Londynie i prób spowodowania masakry w Glasgow.
Moi koledzy z Hiszpanii walczą ze złą kampanią terroru prowadzoną przez ETA.
Ich odważna reakcja ma nasze całkowite poparcie.
Sprostanie radykalizacji to duże wyzwanie, ale żyjemy w świecie, w którym zagrożenie terrorystyczne stale się zmienia i staje się coraz bardziej wyrafinowane.
Światowe systemy demokratyczne muszą pozostać czujne, w skuteczniejszy sposób dzielić się materiałami wywiadowczymi i być przygotowane na podjęcie zdecydowanych działań.
Terroryzm to akt wojny wobec struktury naszego społeczeństwa.
Jest ona prowadzona przez przestępców i morderców, którzy nienawidzą naszej liberalnej demokracji i wolności.
Konieczna jest delegalizacja grup terrorystycznych oraz zajęcie się tymi, którzy popełniają akty przemocy, nawołują do terroryzmu i wspomagają terrorystów.
Jako przykład działań, które państwa członkowskie mogą wspólnie podjąć, w weekend byliśmy świadkami aresztowania wytwórców bomb dla ETA.
To pokazuje, że wspólne zespoły dochodzeniowe stanowią wartość dodaną walki z terroryzmem.
Dzisiaj będziemy głosować nad ograniczeniami dotyczącymi płynów w samolotach.
Bezpieczeństwo transportu publicznego musi być naszą najważniejszą troską - troską dla nas, dla rządów, operatorów lotnisk i linii lotniczych.
Ale oprócz wszystkich przepisów, możliwe jest wprowadzenie usprawnień dzięki zdobytym doświadczeniom i wierzę, że jest to kwestia - i to dobra - do sprawdzenia, jak to działa.
Jednocześnie powinniśmy zasadniczo oprzeć się na dostępnych służbach wywiadowczych, aby takim jak my prawodawcom pomogły one określić rodzaj i zakres istniejącego zagrożenia.
Przyklaskuję propozycjom pana komisarza Frattiniego, które w tym kontekście są właściwe.
Jak oceniam, istnieje chwiejna równowaga, ale w każdym przypadku zawsze musimy zrobić wszystko, co możliwe, dla ochrony naszych obywateli przed złymi i morderczymi zamiarami terroryzmu.
(IT) Panie przewodniczący, szanowni państwo! Uważam, że ta debata pozwala nam jednocześnie przezwyciężyć, zanalizować, ale również przezwyciężyć niektóre groźne błędy - pierwszy błąd.
Dyskutujemy nad strategią walki z terroryzmem, nie z islamem, i redukowanie przypadków terroryzmu w uproszczony sposób do fundamentalizmu islamskiego byłoby raczej rozwiązaniem powierzchownym, dość uproszczonym obrazem.
Podobnie niepokoją mnie przekłamania, które właśnie usłyszałem: meczety wywołują wojnę w naszym społeczeństwie!
To dość ogólne, gwałtowne i prostackie opinie.
Wyobraźcie sobie, że jutro w tureckim parlamencie jeden z tureckich posłów wstaje i stwierdza "kościoły chrześcijańskie wywołują wojnę w naszym społeczeństwie” - jaka byłaby reakcja naszego zgorszonego Parlamentu?
Chciałbym również zasugerować panu Frattiniemu: wiemy, że działania wykonawcze mają absolutnie zasadnicze znaczenie, podobnie jak działania prewencyjne.
Jednakże uważam, że kalkulacje należy robić nie na podstawie aresztowań domniemanych terrorystów, lecz raczej na podstawie faktycznie skazanych terrorystów.
Korzystne byłoby monitorowanie lub jakieś działania przygotowawcze sprawdzające, ilu podejrzanych o terroryzm zostało w ostatnich latach aresztowanych w naszych krajach, a następnie zwolnionych.
Otrzymaliśmy pewne odpowiedzi z Rady, ale niektóre spośród nich były odpowiedziami fragmentarycznymi.
Chciałbym skoncentrować się na trzech sprawach, które wymagają głębszego zastanowienia się: naszym zdaniem nie jest jasne, jaką rolę miałby odgrywać nasz Parlament i w jaki sposób miałby być związany ze strategią Unii Europejskiej.
Nie sądzimy, o czym wspominali już inni posłowie, aby jedno spotkanie co sześć miesięcy między wiceprzewodniczącym, przewodniczącym Komisji Swobód Obywatelskich, Sprawiedliwości i Spraw Wewnętrznych oraz Radą było wystarczające.
Uważamy, że konieczne jest osiągnięcie pewnego poziomu jakości i porozumienia, który nie może ograniczać się do tych formalnych, rytualnych spotkań.
Nie jest dla nas jasne, co stanie się z zdaniami antyterrorystycznego koordynatora UE.
Wyjaśniono nam, że ta funkcja wiąże się przede wszystkim z przygotowywaniem ocen strategicznych i rozpowszechnianiem informacji.
Kiedy nasza komisja miała okazję rozmawiać z panem de Vriesem, dowiedzieliśmy się, że ta funkcja jest całkowicie pozbawiona treści i instrumentów.
W takim przypadku uważam, że nic nie może być groźniejsze niż funkcja instytucjonalna, która nie ma narzędzi za pomocą których może zaistnieć i wykonywać swoje funkcje.
Wreszcie, panie przewodniczący, niejasne jest, jakie stanowisko przyjmie prezydencja portugalska w sprawie współpracy euro-atlantyckiej.
Chciałbym wrócić do bardzo prostego i szczerego wniosku zawartego w naszym pytaniu.
Pytanie brzmiało: czy ta współpraca będzie kontynuowana za pomocą metod zgodnych z art. 6 Traktatu, jak nasz Parlament zalecał po zakończeniu śledztwa w sprawie CIA?
Potrzebujemy wyraźnej odpowiedzi.
Wspólna strategia ma sens, jeżeli obejmuje pełne poszanowanie podstawowych praw obywateli, ale jak dotąd to nie zawsze miało miejsce.
Z zadowoleniem przyjmujemy zapowiedzianą przez pana wiceprzewodniczącego Frattiniego inicjatywę kwestionariusza, który zostanie rozesłany do państw członkowskich w celu sprawdzenia, jakie instrumenty zostały wdrożone i jakie wyniki dzięki nim osiągnięto, uwzględniając kwestię poszanowania podstawowych praw człowieka, ale w tym kontekście chcielibyśmy poinformować pana, że mimo to Parlament ma zamiar zachęcić do wykorzystania konkluzji komisji śledczej w sprawie CIA i zadać formalne pytanie: jakie działania Rada i Komisja podjęły w odniesieniu do wielu wniosków zawartych w tych sprawozdaniach?
Panie przewodniczący, podsumowując uważam, że zwalczanie terroryzmu wymaga wysokiego poziomu zgody społecznej, a my musimy uważnie przestrzegać zasad określonych w art. 6 Traktatu.
Unikanie nadużyć i uproszczeń jest jedynym sposobem gwarantującym osiągnięcie takiej zgody.
(NL) Panie przewodniczący! Demokracja, prawa obywatelskie i rządy prawa to sprawy, które są mi wyjątkowo drogie; tak, jak drogie jest mi moje własne życie i życie braci Europejczyków.
Mówienie w tym kontekście o rozwiązaniu kompromisowym to niebezpieczny nonsens.
Należy sprzeciwiać się wrogom demokracji; pod tym pojęciem rozumiem terrorystów, lecz także takim zagrożeniom dla demokracji, jak nadmierne kompetencje państwa i eliminowanie demokratycznej kontroli.
Ciągle słyszymy, że Rada, i w mniejszym stopniu Komisja, dyskutują o prawach podstawowych, prawach człowieka i demokracji, ale brzmi to nieco fałszywie, gdy dowiadujemy się, że kontrola państwa nad obywatelami szybko się zwiększa.
Obecnie znany jest każdy intymny szczegół naszego życia prywatnego.
Jednak z drugiej strony, obywatele w coraz mniejszym stopniu kontrolują państwo.
Co więcej, władze krajowe i Rada odmawiają ponoszenia odpowiedzialności.
Chciałabym na przykład, aby Rada powiedziała nam, jaka jest sytuacja w odniesieniu do grupy kontaktowej wysokiego szczebla, która jest zaangażowana w negocjacje ze Stanami Zjednoczonymi w sprawie przekazywania naszych prywatnych danych.
Zawsze powtarza się nam, że to tylko rozmowy wyjaśniające, ale Stany Zjednoczone wydają się sądzić, iż jesteśmy już skłonni podpisać umowę.
Jaka jest sytuacja, panie przewodniczący?
Jaki mandat posiadają negocjatorzy?
Jaki jest przedmiot negocjacji?
Omawiano to w dniach 19 i 20 lipca w Lizbonie.
Dlaczego nie informuje się o tym parlamentów krajowych i Parlamentu Europejskiego - obywateli europejskich?
Inny przykład to niedawna amerykańska Ustawa o działaniach obcego wywiadu.
Pan poseł Watson i ja kierowaliśmy pytania w tej sprawie.
Przedmiotowa ustawa umożliwi Stanom Zjednoczonym monitorowanie niemal całej komunikacji wewnątrzeuropejskiej, rozmów telefonicznych i poczty elektronicznej.
Dlaczego Rada twierdzi, że nie ma z tym nic wspólnego?
Czy Rada nie ponosi żadnej odpowiedzialności za ochronę prywatności obywateli europejskich?
Trzeci przykład to przekazywanie danych pasażerów.
Dyskutowaliśmy już na ten temat sto tysięcy razy.
Atrament dawno wysechł już na umowie, a Stany Zjednoczone wycofały jedyny dobry jej element: stosowanie ustawy o ochronie prywatności wobec obywateli europejskich.
Komisja twierdzi, że ma zostać wprowadzony europejski system przekazywania danych pasażerów, ale czy dokonano oceny wyników amerykańskiego programu przekazywania danych pasażerów?
Jestem zadowolona, że pan komisarz twierdzi, iż będzie miała miejsce ocena obejmująca nie tylko realizację, lecz także rezultaty polityki antyterrorystycznej i wpływ na prawa podstawowe, ponieważ od dawna jest ona wskazana.
Ciekawe jest to, że kiedy krytykuje się lub zadaje krytyczne pytania na temat polityki antyterrorystycznej, często jest się określanym mianem przeciwnika Ameryki.
Ale to sami Amerykanie podnoszą te krytyczne kwestie, dokonali w ciągu ostatnich miesięcy wszechstronnej oceny i stawiają duże znaki zapytania w odniesieniu do skuteczności takich środków.
Zamiast zatem naśladować błędną politykę Stanów Zjednoczonych, Europa musi przyjąć właściwą politykę i wspólnie z USA zastanowić się, co jest konieczne, a co nie.
(FR) Panie przewodniczący!
Ja naturalnie nie wypowiadam się przeciw wzniosłym uczuciom, magicznym słowom i pobożnym życzeniom, które dominują w tej debacie. Nie mogę się jednak dopatrzeć w nich obiektywizmu, który wydaje się niezbędny dla zrozumienia zjawiska, które tak gwałtownie zaczęło zajmować nasze myśli - tak gwałtownie, że nie zadajemy sobie trudu, by zastanowić się nad jego szczegółami, przyczynami i skutkami.
Panie i panowie! Czym jest polityka, jeśli nie cierpliwym ustalaniem przyczyn i skutków tego, co nagle nas zaniepokoiło?
Wszędzie, nawet w miejscach publicznych i na ulicach, instaluje się systemy nadzoru video.
Dlaczego?
Aby zwalczać terroryzm.
Prowadzimy kartoteki obywateli, rozbudowujemy policję, a czasem nawet tajną policję.
Dlaczego?
Aby zwalczać terroryzm.
Przywracamy tortury.
Dlaczego?
Aby zwalczać terroryzm.
Zmieniamy prawo, a potem coraz bardziej je łamiemy, lekceważymy nawet prawa podstawowe, które miały zastępować dawne biblie.
Dlaczego?
Aby zwalczać terroryzm.
Wszędzie, nawet w takich krajach, jak Czechy, instalujemy tarcze antyrakietowe, ku wielkiemu niezadowoleniu ich mieszkańców, którzy nigdy nie zetknęli się z terroryzmem, a to wszystko w imię walki z terroryzmem.
Mówiąc w skrócie, dzielimy narody, stwarzamy między nimi nieufność, a przede wszystkim zastraszamy je. To właśnie miało miejsce w przypadku naszych europejskich narodów, zarówno na wschodzie, jak i na zachodzie.
Dlaczego?
Aby zwalczać terroryzm.
Panie i panowie! Czy nie jest jasne, że to nie terroryzm nas absorbuje, a walka z terroryzmem?
Nie dostrzegamy nawet, jak zdradliwy welon zakrywa nasze oczy.
Nie zaprzeczam oczywiście niegodziwości ataków na nasze narody w Hiszpanii i Wielkiej Brytanii.
Jednak przypadki te mówią same za siebie - terroryzm dotyka kraje, które poparły wojnę: inwazję na suwerenne państwo.
Nie boję się też stwierdzić, że to, co stało się w Iraku było nie tyle odpowiedzią na terroryzm, ale dawną, barbarzyńską formą terroryzmu, który sprawił, że napięcie międzynarodowe osiągnęło punkt kulminacyjny.
Tak naprawdę sam terroryzm jest konsekwencją wysoce niezrównoważonego świata, zdominowanego przez cesarstwo, które, podobnie jak inne cesarstwa światowe, kwestionuje granice i istnienie narodów, zmierzając do utworzenia wszędzie jednowymiarowej, jednolitej rzeczywistości, i obsesyjnie koncentrując się jedynie na wartości dóbr.
Rzeczywistości tak ograniczonej i brutalnej wobec różnorodności narodów, że jedyną odpowiedzią jest inny rodzaj przemocy, która w sposób oczywisty jest równie niedopuszczalna: terror.
Miejmy odwagę naprawdę się nad tym zastanowić.
A co, jeśli terroryzm jest przede wszystkim skutkiem tego nowego, kategorycznego imperatywu narzuconego przez siły rynkowe i częścią ich logiki: zniesienia granic.
Znoszenie granic i moda na transgraniczność niweluje różnorodność świata i rozwściecza tych, którzy pragną ją zachować. Proces ten sprzyja jednak machinacjom gangów.
Panie i panowie! Być może jest to aspekt dyskusji, który można by uwzględnić w debacie dotyczącej walki z terroryzmem?
Panie Przewodniczący! Rzeczywistość Europy starożytnej to Hannibal ante portas.
Rzeczywistość Europy współczesnej to terroryzm ante portas, czyli u bram.
Od roku Parlament Europejski zaangażowany jest formalnie w debatę międzyinstytucjonalną.
To dobrze, tym bardziej, że Europa tak naprawdę stale doświadcza ataków terrorystycznych i zapewne będzie ich doświadczać.
Chodzi o to, żeby realnie ograniczyć możliwości ich przeprowadzenia.
Stąd też słusznie chcemy wiedzieć, jakie państwa członkowskie Unii Europejskiej nie wdrożyły środków mających przeciwdziałać terroryzmowi, środków wcześniej ustalonych.
To musi być jasne tak, aby poszczególne społeczeństwa nie budziły się w szoku tuż po zamachach na terytorium ich państw.
Tak samo chcemy znać prawdziwe przyczyny rezygnacji unijnego koordynatora ds. walki z terroryzmem - pana de Vriesa.
Czy powodem tej dymisji były spory kompetencyjne?
Terroryzm to nie abstrakcja, to coś bardzo realnego.
Mówię to jako przedstawiciel kraju, którego wojska zaangażowane są w Iraku i Afganistanie.
Dla mojego kraju, który nie ma doświadczenia w zamachach terrorystycznych, terroryzm mimo to pozostaje wyzwaniem.
(PT) Uważnie wysłuchałem opinii Rady i Komisji i muszę powiedzieć, że jestem pewien, że ta debata odbędzie się ponownie - z takimi samymi założeniami jak toczona obecnie - w przeciągu kilku miesięcy, ponieważ w oczach doktora Lobo Antunesa i komisarza Frattiniego wszystko, co zostało zrobione, zrobiono dobrze; nie popełniono żadnych uchybień i żadna ewaluacja nie wykaże błędów.
Słyszymy w kółko to samo i to jest główny problem - oni się mylą.
Tak długo jak będziemy traktować terroryzm jako problem policji i służb specjalnych, odkładamy na bok kwestię podstawową.
W obecnych czasach terroryzm jest ściśle związany z symetrią stosunków politycznych, które lansują zderzenie cywilizacji i wojny i w tym kontekście Państwa milczenie jest ogłuszające.
Dla przykładu, komisarz Frattini ogłasza środki służące kontroli materiałów wybuchowych, a w tej samej chwili wojna w Iraku staje się prywatną transakcją handlową wartą miliony, a Stany Zjednoczone zbierają i przetwarzają zastrzeżone informacje.
Kontrola materiałów wybuchowych?
Według mnie jest na to jeden sposób: nacjonalizacja produkcji i handlu.
To jedyna droga zapobieżenia temu, aby terroryzm i walka z nim nie stały się dwiema stronami tej samej monety: zamianą życia i śmierci w biznes.
(RO) Pani przewodnicząca! Terroryzm jest złożonym zjawiskiem o długiej historii, przybierającym różnorodne formy, od ruchów wywrotowych, których celem jest zniesienie suwerenności państw i ich wewnętrznego porządku, poprzez wywoływanie wojen domowych, do zamachów, morderstw i pogromów.
W związku z tym do kwestii terroryzmu należy podchodzić w sposób realistyczny i odpowiedzialny, zaś w debatach powinni brać udział specjaliści z różnych dziedzin.
Ataki z 11 września, dziesiątki tysięcy ofiar oraz ogromne zniszczenia wymagają od społeczeństwa, państwa oraz instytucji europejskich podjęcia zaplanowanych, systematycznych i stałych działań na kilku płaszczyznach, o których pragnę Państwu przypomnieć:
1. obiektywne poszukiwanie przyczyn tego zjawiska oraz stała poprawa tego stanu rzeczy;
2. odkrywanie źródeł finansowania aktów terrorystycznych oraz ponadnarodowych sieci współpracy politycznej i finansowej;
3. określenie związku pomiędzy terroryzmem jako takim, polityką zbrojeniową a wojnami wywoływanymi w celu zdobycia kontroli nad źródłami surowców strategicznych pod pretekstem walki z terroryzmem.
Jednostronne podejścia do kwestii terroryzmu nie przyczyniają się do odkrycia jego źródła i stłumienia tego niebezpiecznego zjawiska międzynarodowego.
- (IT) Pani przewodnicząca, panie i panowie! Zwalczanie terroryzmu musi pozostać jednym z priorytetów Unii Europejskiej.
Oczywiście potrzebne są do tego efektywne, stałe, skoordynowane działania, w związku z tym propozycje wygłoszone w tej Izbie przez pana komisarza Frattiniego są mile widziane.
Przede wszystkim nie powinniśmy tracić czujności w momencie, gdy ataki międzynarodowego terroryzmu mają miejsce z dala od Europy.
Niestety, groźba fundamentalizmu islamskiego nie zmniejszyła się mimo faktu, iż ataki te mają miejsce daleko od naszych granic.
Skoordynowane działanie oznacza przede wszystkim współpracę w ramach UE, jak również ścisłe związki ze Stanami Zjednoczonymi: zerwanie naszych powiązań ze Stanami Zjednoczonymi w walce z terroryzmem byłoby niezwykle poważnym błędem i stanowiłoby ogromną szkodę dla Unii Europejskiej jako całości. Z drugiej strony powinniśmy mieć również powiązania z umiarkowanymi krajami arabskimi, włączając te, które znajdują się na celowniku Al-Kaidy.
Europa musi przyjąć na siebie rolę lidera, jeśli chodzi o środki przeciwdziałające i zwalczające terroryzm, upewniając się, iż więcej będzie konkretnych działań niż manewrów biurokratycznych.
Niestety łatwiej jest zarządzić surowe kontrole nad pojemnikami z dezodorantami, które nie są transportowane w odpowiednich plastikowych woreczkach, niż nad terrorystami, którzy znaleźli się w danym kraju jako nielegalni imigranci.
W związku z tym powtarzam, zdecydowane działanie Komisji Europejskiej będzie mile widziane.
Z drugiej strony walka z terroryzmem powinna być mierzona poprzez inicjatywy polityczne, aby wypracować w końcu jakieś rozwiązanie kryzysu izraelsko-palestyńskiego, włączając utworzenie państwa palestyńskiego i gwarantując bezpieczeństwo państwu izraelskiemu, nie czyniąc żadnych ustępstw wobec organizacji fundamentalistycznych, występujących pod przykrywką grup politycznych - mam na myśli Hamas i Hezbollah.
Jeśli chodzi o walkę z terroryzmem, musimy pamiętać, że w Europie, obok niebezpieczeństw związanych z islamem, istnieje niebezpieczna sieć grup zbrojnych powiązanych z wewnętrznymi i separatystycznymi ruchami politycznymi.
Europa -i w tym momencie już zakończę - nie powinna tracić czujności również na tym froncie.
Wydarzenia, które miały miejsce w Hiszpanii pokazują nam, że kiedy tracimy czujność bądź wybieramy drogę negocjacji, terroryści ponownie atakują.
Pani przewodnicząca! Przyjmuję z zadowoleniem odpowiedzi komisarza Frattiniego oraz urzędującego przewodniczącego Rady.
Jakkolwiek prawda jest taka, iż w tej Izbie mamy luksus mówienia, mówienia i mówienia.
Jednak w rządzie i Komisji należy działać - działać, aby zapobiegać atakom terrorystycznym: atakom, które nie są wyimaginowane; atakom terrorystycznym, które są rzeczywiste, które aktualnie są planowane.
Rzeczywistość polityczna jest taka, iż gdybyście nie powzięli państwo żadnych działań, ci sami posłowie, którzy atakują was za działania, zaatakowaliby Was za ich brak.
W związku z tym z zadowoleniem przyjmuję strategię i fakt, iż poddamy ją przeglądowi.
Ponadto, jak już zostało powiedziane, musimy rozwiązać problemy leżące u podstaw terroryzmu.
Pogrążeni w beznadziei i biedzie, głoszą nienawiść.
Mówię to jasno i z całą pewnością ci, którzy łączą idee, tradycję lub religię ze swoimi aktami terrorystycznymi, sami podkopują swoją ideologię, swoją religię, swoje idee i swoją tradycję.
W chwili obecnej przede wszystkim musimy działać jako 27 krajów członkowskich - a nie oddzielnie - i działać w porozumieniu z naszymi sprzymierzeńcami, włączając Stany Zjednoczone.
Stany Zjednoczone nie stanowią problemu.
Ataki na Stany Zjednoczone nie miały miejsca 11 września, miały miejsce wcześniej, a atak na jedno z państw jest niewątpliwie atakiem na wszystkie.
Pani przewodnicząca! Wszyscy uznają groźbę terroryzmu i obowiązek reakcji na nią, nie zdradzając tego, kim i czym jesteśmy.
Jesteśmy społeczeństwem demokratycznym, rządzonym literą prawa.
W taki sposób, i jedynie w taki sposób, musimy reagować na akty kryminalne i wspomagać zapobieganie możliwym przyszłym atakom.
Jednakże wchodzimy tu na bardzo niebezpieczną ścieżkę, gdzie wszystko wydaje się dozwolone pod pretekstem prewencji.
Jesteśmy obiektem szantażu moralnego tych, którzy mówią: jeśli kwestionujecie te środki, wystawiacie nas na niebezpieczeństwo - nawet gdy dane środki są uwłaczające lub kompletnie bezużyteczne.
Jest to nie do zaakceptowania.
Mimo to o to zostali oskarżeni niektórzy z nas przez urzędników Komisji kiedy na przykład kwestionujemy środki ostrożności na lotniskach bądź krytykujemy przepis, który kilka dni temu nie pozwolił grupie pielgrzymów wracających z Lourdes samolotem należącym do Watykanu na przewiezienie wody święconej z Lourdes, ponieważ zostałoby to uznane za zagrożenie bezpieczeństwa.
Mamy prawo krytykować ten głupi przepis prawny i nie akceptować szantażu uznawania nas za przyjaciół terrorystów, podczas gdy w pełni wypełniamy nasze zobowiązania.
Panie komisarzu Frattini! Jest to obszar - i przykro mi jest to mówić - w którym unika pan swoich obowiązków, zostawiając legislację do spraw walki z terroryzmem w gestii transportu lotniczego i w rękach grupy zagorzalców Komisji, którzy wprowadzają ją w tajemnicy i w sposób anonimowy.
Pańska odpowiedzialność, jako wiceprzewodniczącego Komisji odpowiedzialnego za te kwestie - to zapobieganie temu i sprawienie, aby dalej nie miało to miejsca.
Dziś będzie miał pan prawo głosu w Parlamencie, który da panu narzędzia nacisku na pana współpracownika odpowiedzialnego za kwestie transportu w ramach Komisji.
Jest to pańska odpowiedzialność i wiele od pana oczekujemy.
Przemówienia na temat podstawowych praw stoją w rażącej opozycji do tajnego prawodawstwa, jak również arbitralnych ograniczeń prywatności i wolności jednostki.
Poza tym, o wiele skuteczniejsze środki, które zostały już zatwierdzone, nie zostały wcielone w życie.
Proszę o wskazanie konkretnych państw członkowskich, które tego nie uczyniły.
Wymienienie tych, które nie wcielają w życie środków dotyczących współpracy sądowej i politycznej, a w tej kwestii będziecie mieli państwo nasze pełne wsparcie.
Pani Przewodnicząca! Do tej pory pojęcie terroryzmu nie zostało ostatecznie sprecyzowane i nie jest to wyłącznie problem werbalny.
Wiąże się on bowiem z praktyczną realizacją strategii zwalczania jednego z największych zagrożeń współczesnego świata dotyczącego zwykłych obywateli.
Istotnym obszarem europejskiej strategii walki z organizacjami terrorystycznymi jest współpraca transatlantycka.
To właśnie Stany Zjednoczone wzięły na siebie główny ciężar walki z tym groźnym zjawiskiem.
Dotychczas niektóre instytucje takie jak Rada Europy i niestety Parlament Europejski podejmowały szkodliwe działania tak jak powoływanie kuriozalnych komisji zajmujących się poszukiwaniem rzekomych więzień CIA w Europie.
Prace tych gremiów nie służyły współpracy transatlantyckiej, a co gorsza podsycały antyamerykańskie nastroje znacząco osłabiając system walki z terroryzmem.
Należy wyrazić nadzieję, że dzisiejsza debata zapoczątkuje rzeczywiste, a nie jedynie symboliczne się, jak dotąd, włączenie się Parlamentu w budowę strategii walki z terroryzmem, realnie działając na rzecz bezpieczeństwa wszystkich obywateli.
(SL) Sposób, w jaki terroryzm jest zwalczany, jest odpowiedni i w tej kwestii w pełni popieram pana komisarza Frattiniego i środki powzięte przez Komisję.
Jednak z drugiej strony musimy sobie odpowiedzieć na pytanie, dlaczego się nam to przytrafia i kto nam zagraża.
W ubiegłym roku Komisja zasugerowała, aby nie używać zwrotów typu: "islamska święta wojna” i tym podobnych, i że ci ludzie są, cytuję, "terrorystami, którzy wykorzystują religię do swoich działań”.
Ja uważam, iż zjawisko to trzeba nazywać po imieniu.
I dla mnie tą właściwą nazwą jest terroryzm dżihadzki, ponieważ ludzie ci są fundamentalistami nienawidzącymi demokratycznego i pluralistycznego społeczeństwa.
Ich ideologia przeciwstawia się diametralnie konwencjonalnym demokracjom, a ich celem jest stworzenie kalifatu.
O dżihadzie mówi się często jako o religii walczącej z innymi religiami i jako o ideologii szukającej swego miejsca w świecie, ale to błąd.
Dżihad nie jest inspirowany gospodarczo ani nie zmaga się z innymi religiami - to ideologia, której celem jest zniszczenie innych ideologii.
W związku z tym, konieczne jest utworzenie w Parlamencie Europejskim i instytucjach europejskich warunków do rozprzestrzeniania demokracji na świecie, być może jakiegoś planu działań oraz wzmocnienie współpracy gospodarczej i politycznej z krajami islamu.
W świecie islamskim istnieją siły demokratyczne zdolne do przeciwstawienia się innym siłom.
Owym demokratycznym siłom można udzielać wsparcia na wiele sposobów, na przykład poprzez zakładanie ośrodków medialnych rozprzestrzeniających idee demokratyczne i demaskujących akty terroryzmu.
Konieczne jest również stworzenie warunków odniesienia się do przeróżnych interpretacji i stymulowanie dyskusji, forów oraz stron internetowych dla wolnomyślicieli muzułmańskich.
Ponadto europejska opinia publiczna musi mówić więcej o terroryzmie.
I w końcu należy również przyznać, że w walce z terroryzmem Unia Europejska musi być świadoma swoich wartości i bronić ich bez lęku i bez zamartwiania się o odpowiednią taktykę.
(RO) Obecna debata jest niezwykle ważna, ponieważ daje nam możliwość przyjrzenia się z bliska spójności naszej polityki skierowanej przeciwko terroryzmowi.
W dniu dzisiejszym mamy wystarczającą ilość danych, by stwierdzić, że sukces tej polityki zależy od bliskich powiązań pomiędzy kilkoma głównymi elementami.
Z jednej strony Unia Europejska posiada środki związane z bezpieczeństwem i sprawiedliwością, odpowiednią między nimi proporcję oraz szacunek dla podstawowych praw człowieka, a z drugiej strony mamy politykę zagraniczną UE, walkę przeciw wyłączeniu społecznemu oraz społeczne przyczyny terroryzmu.
Moim zdaniem działanie bez zapobiegania nie wystarcza; środki podejmowane wewnętrznie to za mało bez spójnego zewnętrznego dialogu.
Ich odpowiednie proporcje powinny stanowić podstawę europejskiego modelu zwalczania terroryzmu, co mogłoby zapewnić bezpieczeństwo obywateli UE i ich podstawowe prawa.
Trzeba przyznać, iż są pewne braki w zależnościach pomiędzy Parlamentem Europejskim, jego władzą legislacyjną i polem walki z terroryzmem, a to z kolei wyzwala braki w demokracji.
Aby odgrywać efektywną rolę w procesie decyzyjnym na poziomie europejskim, potrzebujemy pełnego włączenia się Parlamentu w procedurę współdecyzji.
Pragnę wezwać Radę do przyspieszenia procedury wyboru nowego koordynatora UE do spraw walki z terroryzmem, ze zwiększonymi uprawnieniami w związku z uzgodnioną strategią działań.
(FI) Pani przewodnicząca! Nowa strategia UE dotycząca zwalczania terroryzmu jest właściwa, ale podziękowania nie należą się nowym urzędnikom, instytucjom czy organizacjom.
Odpowiedzialność zwalczania terroryzmu leży przede wszystkim w gestii rządów krajowych i niezależnych państw członkowskich.
Jednak aby walka z terroryzmem na szczeblu krajowym kończyła się sukcesem, potrzebna jest wysoce skuteczna współpraca europejska i międzynarodowa oparta na zaufaniu.
Jak powiedział komisarz Frattini, zaufanie jest warunkiem niezbędnym do współpracy.
Zaufanie zależy od przejrzystego i precyzyjnego prawodawstwa europejskiego, jasnych form współpracy i poszanowania praw człowieka.
Walka z terroryzmem na lotniskach przybrała groteskowe rozmiary.
Przykładowo, konfiskowane są szminki.
Jednocześnie UE i wiele państw członkowskich zapomina, iż można również zapobiegać katastrofom naturalnym.
(Przewodnicząca wyłączyła mikrofon)
Pani Przewodnicząca! Tak jak w medycynie zwalczając chorobę koncentrujemy się nie na jej objawach, lecz na jej głębszych ukrytych przyczynach, tak walcząc z terroryzmem musimy skupiać się nie tylko na kilku kamikadze podkładających bomby, lecz również nad tym, dlaczego to robią?
Terroryzm to ślepy akt przemocy zmierzający do zaspokojenia swoich potrzeb, zadający cierpienie otoczeniu, który oczywiście należy powstrzymać.
To nie akceptowalny sposób zaspokajania potrzeb wynikających z pewnej hierarchii.
To nie jest bezinteresowna agresja.
Jest to zachowanie, które nam się nie podoba, ale które ma swój sens.
Jak udowodnić teraz muzułmanom, że nasza hierarchia potrzeb jest lepsza od ich hierarchii?
Nie da się, to jest złożony problem etyczny, ale od czegoś trzeba zacząć.
Proponuję zacząć od większego szacunku dla potrzeb muzułmanów na ich terytorium, by zmniejszyć ich działanie w świecie zachodnim.
Pani Przewodnicząca! W globalnej wojnie z terroryzmem tylko dobra identyfikacja i ocena zagrożeń terrorystycznych pozwala na to, by mniej ludzi ginęło z rąk ideologicznych morderców.
Potrzebna jest w tym celu dobra i możliwa do realizacji europejska strategia do walki z terroryzmem.
W tej strategii, moim zdaniem, kluczowe jest wypracowanie europejskiego kodeksu postępowania w walce z terroryzmem, dlatego z zadowoleniem przyjmuję inicjatywę Rady w tym zakresie.
Taki kodeks potrzebny jest nie tylko do harmonizacji działań podejmowanych przez państwa członkowskie.
Powinien on również jasno określać, jakie środki dopuszczalne są w walce z aktami terroru.
Potrzebna jest więc identyfikacja i dookreślenie sytuacji, w których zagrożenie terroryzmem traktujemy jako stan nadzwyczajny, oraz zgoda nas wszystkich na używanie określonych środków faktycznych i środków prawnych, ograniczających niestety część praw i wolności obywatelskich.
Uzasadnione ograniczenie wolności obywatelskich jest potrzebne, bowiem bez takich ograniczeń możemy już teraz powiedzieć terrorystom: zależy nam bardziej na waszych prawach i wolnościach niż na prawach ludzi, których zabijacie w zamachach.
Ważne jest również określenie funkcji koordynatora do walki z terroryzmem.
Mamy tu do wyboru: albo iść dalej drogą wzmacniania administracyjnych kompetencji i zdolności do koordynacji, tak jak było to za czasów pana de Vriesa - ta droga wymaga jednak poważnej refleksji i wyciągnięcia wniosków z okresu ostatnich czterech lat - albo też rozważymy wzmocnienie politycznego profilu takiej osoby.
Tutaj jednak powstaje kwestia konkurencji z Javierem Solaną.
Tak czy inaczej, decyzja w tej sprawie nie może sprowadzać się tylko do względów personalnych.
(HU) Zamieszki na francuskich przedmieściach i krwawe wybuchy terroryzmu w Londynie, które są dziełem młodych muzułmanów z trzeciego pokolenia, mówiących z akcentem Yorkshire, podkreślają kryzys integracji mniejszości w Europie Zachodniej.
Przykładem tego jest Holandia, dawniej jedno z najbardziej tolerancyjnych państw w Europie, a obecnie stojące w obliczu kryzysu koegzystencji międzykulturowej.
Próbując poradzić sobie z przyczynami problemu tutaj w Europie wiele osób sugeruje, że czas znowu spojrzeć na kwestię integracji mniejszości.
Europa nie zmierzyła się z tą kwestią twarzą w twarz.
W Radzie Europy czy Unii Europejskiej wciąż brakuje "miękkich instrumentów prawnych” dotyczących migrujących mniejszości czy - jak sam zaproponowałem w Radzie Europy i zostało to zaakceptowane- problemu nowych mniejszości, chociaż wiadomo, że jeśli chodzi o problem mniejszości, tak mniejszości migrujących, jak mniejszości miejscowych, jedynie zaakceptowanie dwóch lub więcej tożsamości może stanowić jakąś gwarancję pokoju.
Najlepszym przykładem mniejszości miejscowych jest południowy Tyrol, gdzie istnieje podwójna tożsamość, ale można by podać wiele innych przykładów.
Europa nie posunie się do przodu, jeśli w tej dziedzinie, polityki mniejszości nie zostanie przyjęty taki akt urzędowy.
- Wytyka się mi, że nigdy nie mówię "panie pośle Kowalski/pani poseł Nowak, oddaje panu glos, dziękuję”.
Nie jest to spowodowane brakiem kultury, ale szacunkiem dla państwa czasu, ponieważ ja nie chciałabym go marnować.
W związku z tym chciałabym poprosić państwa o przestrzeganie limitów czasu, w przeciwnym razie nie zdołamy nigdy zakończyć.
(RO) Terroryzm stale stanowi groźbę dla Europy, która często jest obszarem działania ekstremistów muzułmańskich.
Unia Europejska musi powziąć odpowiednie środki, wspólne dla wszystkich państw członkowskich.
Przyszłe projekty legislacyjne Komisji łączące się pośrednio z tym zjawiskiem powinny zawierać przepisy przyczyniające się do zapobiegania terroryzmowi i zapobiegania intensyfikacji ataków terrorystycznych.
Przykładem tego jest pakiet legislacyjny dotyczący legalnej i nielegalnej imigracji.
Właściwe instytucje europejskie muszą bezzwłocznie znaleźć efektywny sposób współpracy oparty na zaufaniu i wymianie informacji.
Właściwe działanie Europejskiego Centrum Informacji będzie zależało od wzajemnego zaufania państw członkowskich.
Oprócz środków przyjętych na poziomie europejskim każde państwo musi przyczyniać się do efektywności wspólnych działań zwalczających wszelkie formy terroryzmu.
Takie państwa członkowskie jak Rumunia, gdzie terroryzm islamski nie jest uważany za niebezpieczny, powinny być czujne w momencie, gdy inne państwa europejskie stoją w obliczu tej groźby.
Państwa te powinny otrzymywać informacje i brać udział we wspólnych programach europejskich, przyczyniając się do zapobiegania tak przyczynom, jak i sytuacjom wywołującym ataki terrorystyczne.
Nie może nam wystarczyć prewencja czy odkrywanie aktów terroryzmu, musimy zidentyfikować i zwalczać czynniki przyczyniające się do rozwoju tych zjawisk, jak bieda, wyłączenie społeczne czy ekstremizm.
Do ograniczenia terroryzmu może w znaczący i decydujący sposób przyczynić się dialog międzyreligijny.
Przywódcy religijni powinni uznać tę kwestię za priorytetową i włączyć się w te działania, w celu zapewnienia pokoju i stabilności społeczności, za które są odpowiedzialni.
Dobrym przykładem jest Europejskie Stowarzyszenie Ekumeniczne odbywające się obecnie w Sibiu w Rumunii.
Obywatele europejscy muszą być świadomi niebezpieczeństw ucieleśnianych przez terroryzm.
Kampania informacyjna i prezentacja wszystkich konfliktowych kwestii powinna obudzić zaangażowanie obywateli, aby razem z instytucjami działali w celu wykorzenienia tego zjawiska.
Pani Przewodnicząca! Terroryzm jest oczywistym złem - godzi w życie i zdrowie obywateli, niesie zagrożenie dla państw, podcinając fundamenty ich demokratycznego funkcjonowania, ale jak dotąd terroryści nas wyprzedzają, uderzają znienacka i niestety często są skuteczni.
My dopiero po tych atakach przystępujemy do kontrakcji, czyli działamy ex post.
Przykłady Danii i Niemiec, przywołane dzisiaj przez Pana Komisarza, są tu chlubnymi wyjątkami.
Gratulacje dla służb, ale to były działania narodowe, a ja chcę zapytać Pana Komisarza: co z prewencją na szczeblu europejskim? czy mamy system wymiany dobrych praktyk w zwalczaniu terroryzmu i jak on działa?
Unia Europejska przyjmuje nowe rozwiązania antyterrorystyczne i tworzy wyspecjalizowane instytucje: powstały Europol oraz Eurojust, mamy unijne Centrum Sytuacyjne SitCen, ale czy one ze sobą należycie współpracują, a zwłaszcza czy przekazują sobie informacje?
Ja w tym kontekście, w kontekście instytucji, chcę jeszcze jedno pytanie skierować do Pana Komisarza: czy Pana zdaniem Frontex, instytucja odpowiedzialna za ochronę unijnych granic, nie powinien być lepiej wykorzystany i włączony w strategię antyterrorystyczną?
Mam także wrażenie, że zwłoka we wdrożeniu SIS II poważnie osłabia tę strategię.
Okazuje się, że Schengen II jest ważny nie tylko dla obywateli nowych państw, ale również, w kontekście walki z terroryzmem, jest ważny dla bezpieczeństwa całej Unii.
Pani Przewodnicząca! Poniedziałkowe aresztowania w Kopenhadze pokazują, jak wciąż aktualne jest zagrożenie terrorystyczne w Europie.
Ze sprawozdania opublikowanego przez Europol wynika, że w ubiegłym roku utrzymywało się ono wciąż na wysokim poziomie.
Dość powiedzieć, że w ubiegłym roku odnotowano 498 aktów terrorystycznych.
Co prawda zagrożenie to rozkłada się nierównomiernie, bo aż 294 przypadki miały miejsce we Francji, a 145 w Hiszpanii, ale w dobie globalizacji tak naprawdę przedmiotem zainteresowania terrorystów jest całe terytorium Unii Europejskiej.
Nie zmienia tego faktu także to, że znaczna większość tych aktów ma charakter (do którego Europa zdążyła się już przez dziesięciolecia przyzwyczaić) separatystyczny, jak w przypadku terroryzmu baskijskiego czy korsykańskiego, oraz lewacko-anarchistyczny, jak w Grecji.
Czy to przyzwyczajenie oznacza zatem, że w Europie jesteśmy dobrze przygotowani do zwalczania terroryzmu?
W moim przekonaniu w dalszym ciągu nie.
Wiele do życzenia pozostawia implementacja podstawowych dokumentów koncepcyjnych, chociażby tak zasadniczego jak strategia zwalczania terroryzmu, jak i instrumentów legislacyjnych w rodzaju decyzji ramowej z czerwca 2002 r.
Niewystarczająca jest także koordynacja prewencji oraz reakcji na akty terroryzmu.
W związku z tym trzeba koniecznie usprawnić tę współpracę, zwłaszcza współpracę operacyjną i wymianę informacji między państwami członkowskimi, trzeba wzmocnić zdolności Europolu i Eurojustu, trzeba, o co wciąż apelujemy, wzmocnić ochronę krytycznej infrastruktury, zwłaszcza transportowej i energetycznej.
A także koniecznie należy umieścić w nowym traktacie klauzulę solidarności zapisaną we wcześniejszym projekcie Traktatu Konstytucyjnego, a w umowach z państwami trzecimi odpowiednio wprowadzać klauzule antyterrorystyczne, o co apelowaliśmy przed wakacjami w moim sprawozdaniu.
(PT) (niesłyszalne) ... opór Rady, aby przekazać Europolowi, Eurojustowi, koordynatorowi do spraw walki z terroryzmem oraz SitCenowi wsparcie instytucjonalne, prawne bądź finansowe, które mogłoby zmienić się w rzeczywistą strategię współpracy w walce z terroryzmem.
Wiele państw członkowskich nawet jeszcze nie ratyfikowało głównych konwencji międzynarodowych na tym polu.
Al-Kaida i ETA nie szanują granic ani niezawisłości narodowej, lecz nasze służby policyjne i informacyjne są wciąż ograniczane.
Europa musi być nie tylko bardziej efektywna, ale również bardziej surowa, ponieważ zasada "wszystko dozwolone stanowi właśnie sposób myślenia terrorystów. Międzynarodowy terroryzm nie uczynił kroku naprzód w Nowym Yorku, na Bali, w Madrycie, Londynie, czy nawet Bagdadzie.
Jego największy triumf, dzięki któremu codziennie rekrutuje nowych ludzi, został mu wręczony przez rządy demokratyczne, przez łatwość, z jaką poświęcają podstawowe zasady, prawa i gwarancje: filary demokracji i cywilizacji.
Europa powinna oczyścić swoje imię, poplamione w nędzny sposób poprzez systematyczną współpracę rządów europejskich z administracją George'a W. Busha w uprowadzeniach, bezprawnych zatrzymaniach i torturowaniem podejrzanych o terroryzm.
Parlament oczekuje wyjaśnień od tych rządów.
Europa powinna być bardziej efektywna we współpracy strategicznej, wewnętrznie i ze swoimi sprzymierzeńcami w celu zwalczenia terroryzmu, lecz również w celu zwalczenia go poprzez idee polityczne oraz drogę prawną.
Prezydencja Portugalii, pod rządami socjalistów, powinna przyczynić się do wprowadzenia zmian.
(DE) Pani przewodnicząca, panie komisarzu! Terroryzm jest zbrodnią przeciwko ludzkości i stanowi największe zagrożenie dla naszego społeczeństwa i niestety dotarł już do Europy.
Pytanie brzmi: czy Unia Europejska powzięła jakieś działania.
Odpowiedzią jest mocne "tak”, odniesione sukcesy pokazują, iż powzięte środki okazały się dobre.
Miały miejsce aresztowania w Danii i Niemczech, dzięki Bogu.
Czuję się zobowiązany komisarzowi Frattiniemu za jego zaangażowanie w tej kwestii; widać, że Komisja jest na właściwej drodze.
Z drugiej strony musimy zbadać, czy nasze działania są efektywne, jakie środki są efektywne oraz jakich jeszcze potrzebujemy.
Powinniśmy również zadać sobie pytanie, czy nasza ogólna strategia jest wystarczająca.
W każdej sytuacji powinniśmy kontynuować pracę nad taką strategią, po dokonaniu takiego przeglądu.
Taka strategia jest rzeczywiście potrzebna zanim zdecydujemy, czy potrzebny jest nowy koordynator do spraw walki z terroryzmem.
Państwa członkowskie muszą również zrozumieć, że jeśli miałby być kolejny taki koordynator, musiałby mieć odpowiednie uprawnienia i obowiązki, w innym przypadku bowiem takie stanowisko nie byłoby nam potrzebne.
Zgadzam się z wieloma osobami, iż musimy wzmocnić i czynić użytek z Europolu i Eurojustu.
Odnoszą one sukcesy i mają środki do swojej dyspozycji.
Podjęliśmy decyzje, jak wczorajsza, na temat wprowadzenia zasad upraszczających użycie analiz, jak również utworzenia bazy danych środków wybuchowych.
Problemem jest jednak dostarczanie danych przez państwa członkowskie.
Zwróciłbym się do urzędującego przewodniczącego z prośbą wywarcia presji na państwach członkowskich, aby dostarczały dane na czas.
Panie przewodnicząca! Powiedziała pani, że toczą się regularne rozmowy ze Stanami Zjednoczonymi.
To dobre i sensowne, lecz chciałbym pana poprosić o wykorzystywanie każdej okazji owocnej współpracy w interesie obydwu stron.
Innymi słowy, prosiłbym panią o negocjowanie, o wynegocjowanie tego, iż w chwili podejrzewania aktu terrorystycznego Stany Zjednoczone zostałyby zobligowane...
(Przewodnicząca wyłączyła mikrofon)
(CS) Panie i panowie! Terroryzm stanowi poważną groźbę wobec pokoju, stabilności i dobrobytu w Europie.
Jak już zostało powiedziane, terroryzm stanowi również atak na podstawowe zasady, które są podstawą integracji europejskiej: prawa człowieka, zasady prawa, wolności i demokracji.
Uważam w związku z tym, iż odpowiedź Unii Europejskiej i państw członkowskich na zagrożenia terroryzmu musi być radykalna i jednoznaczna.
Ta decydująca odpowiedź nie powinna jednak polegać głównie na zastosowaniu represyjnych środków bezpieczeństwa.
Przeciwnie - powinna skupić się na prewencji i środkach zapobiegawczych, bardziej niż było to czynione do tej pory, zarówno w ramach państw członkowskich, jak i zewnętrznie w relacjach z naszymi transatlantyckimi sąsiadami.
Celem naszej wspólnej polityki zagranicznej oraz bezpieczeństwa powinno być wzmocnienie rozwoju społeczno-gospodarczego, wspieranie społeczeństwa obywatelskiego oraz praw człowieka, walka o pokojowe rozwiązanie konfliktów międzynarodowych, włączając konflikt izralesko-palestyński.
Nasza wspólna polityka zagraniczna i bezpieczeństwa powinny w większym stopniu koncentrować się na wspieraniu i rozwoju współpracy regionalnej w ramach polityki sąsiedztwa i procesu barcelońskiego.
Pani przewodnicząca, panie komisarzu! Wraz z naszymi przyjaciółmi z USA i innych krajów powinniśmy przygotować obszerną konwencję ONZ dotyczącą walki z terroryzmem.
(DE) Pani przewodnicząca, panie komisarzu, panie i panowie! Byliśmy świadkami tragicznych wydarzeń w Madrycie i Londynie.
Widzieliśmy niedoszłe do skutku ataki, z powodu ich wykrycia czy nieudanej detonacji materiałów wybuchowych, jak miało to miejsce w Niemczech.
Poza tym w ostatnich dniach znów widzieliśmy efektywną pracę policji, jak i dzisiejsze dobre wieści również z Niemiec.
To oczywiście pokazuje nam, że terroryzm jest rzeczywistym i ogromnym zagrożeniem i bez wątpienia jednym z naszych kluczowych zadań, jako polityków, jest ochrona ludzi, ochrona życia ludzkiego.
Wielu z moich kolegów posłów powiedziało dziś, że takie czy inne środki są na granicy moralności i że należy rozważyć, czy nie stanowią zbyt dużego zagrożenia dla praw obywatelskich i praw podstawowych.
Uważam, że jest to zasadne pytanie i zgadzam się, iż powinno zostać rzetelnie zbadane, jednak badanie to nie może być przeciągane w nieskończoność.
Wierzę, iż ciąży na nas odpowiedzialność ochrony ludzi i życia ludzkiego i że jest to najważniejsza sprawa.
Jest to nasz priorytet i w związku z tym wzywam nas jako liderów politycznych do forsowania niezbędnych środków, a nie tylko mówienia o nich do znudzenia czy na przykład zostawienia na boku krytyki, aby przeważyła kwestia ludzi.
Nie mam czasu na komentarz dotyczący zachowania Stanów Zjednoczonych czy innych państw w tej kwestii.
Jest to dla mnie niezrozumiałe.
Naszym obowiązkiem jest ochrona życia ludzkiego i przedsięwzięcie odpowiednich środków i czuję się zobowiązany wobec komisarza w kwestii dalszych, bardziej szczegółowych propozycji, które dziś przedstawił.
Czuję się zobowiązany wobec tych, którzy powiedzieli, iż należy zbadać, czy środki, które podejmujemy, mają rzeczywiście takie skutki, jakie im przypisujemy.
Zdecydowanie opowiadam się po stronie tych, którzy wzywają do dokładnego przeglądu użyteczności nowych instytucji i zbadania, czy zadania te nie mogą być bardzo dobrze wykonywane przez już istniejące.
Walka z terroryzmem odgrywa niezwykle ważną rolę i tak właśnie powinno być.
Nawiasem mówiąc, w przyszłości, jeśli ramowe porozumienie zostanie wcielone w życie, będziemy mieli...
(Przewodnicząca wyłączyła mikrofon)
Pani przewodnicząca! Zdecydowanie popieram żądanie efektywnej, zrównoważonej i odpowiedzialnej ochrony w kwestii terroryzmu na płaszczyźnie europejskiej i międzynarodowej.
Jeśli mamy uniknąć karmienia bestii terroryzmu, niezbędna w celu zapewnienia równowagi i proporcji jest odpowiedzialność demokratyczna.
Lecz odpowiedź na temat bezpieczeństwa, nieważne jak efektywna, nie jest wystarczająca.
Musimy zareagować na nierówności międzynarodowe, polityczne i gospodarcze wykorzystywane przez niektóre demagogie jako "zawór głodu sprawiedliwości” młodych ludzi.
Ich atrakcyjność opiera się na historii z tabloidów, polityce tabloidowej, która neguje niuanse i sprzeczności stanowiące integralną część naszych tradycji politycznych i religijnych.
Bitwa o serca i umysły wymaga od nas unikania demonizowania całych społeczności osób wierzących.
Wymaga otwartego dialogu, a nie konfrontacji; wymaga od nas zwrócenia się ku rzeczywistemu i odczuwalnemu wyłączeniu, które odczuwają niektórzy młodzi ludzie.
Europejska idea spójności poprzez różnorodność może być pomocna, ale wymaga odważnego politycznego przywództwa, którego niestety brak jest na poziomie Rady.
Na koniec, czy mógłbym zwrócić się przynajmniej do obecnych tutaj osób, posłów tej Izby, aby unikać używania niechlujnego języka, który prowadzi do niechlujnego myślenia.
Automatyczne łączenie fundamentalizmu z terroryzmem to niechlujne myślenie.
Na świecie żyją tysiące katolików, protestantów, Żydów i muzułmanów, którzy wierzą dosłownie w Stary Testament, Nowy Testament i Koran, ale nie są terrorystami.
Istnieje niewielka liczba osób, które dosłownie odczytują zasady swojej religii i są uwikłane w terroryzm.
Musimy określić przyczynę takich zachowań.
Pani przewodnicząca! Terroryzm jest zagrożeniem dla wszystkich państw i wszystkich narodów: jest poważnym zagrożeniem naszego bezpieczeństwa, wartości naszych demokratycznych społeczeństw oraz praw i wolności obywateli.
Rzecz jasna, mamy nowe środki i więcej pracy.
Musimy pokazać, iż te pomysłowe metody rzeczywiście chronią obywateli i że są proporcjonalne do ograniczeń w sferze osobistej.
Wątpię, czy regulacje dotyczące płynów w samolotach mieszczą się w tej proporcji.
Niewinni ludzie tracą swoje ważne lekarstwa, nie wspominając o tonach konfiskowanych szamponów, szminek etc.
Jeśli przynosi to pełne bezpieczeństwo - będzie to zaakceptowane, jednak obywatele kwestionują sposób, w jaki się to odbywa - zapewne możliwe są pewne ulepszenia.
Znalezienie równowagi to wzmocnienie walki z terroryzmem, walki ze zbrodnią oraz wzmocnienie podstawowych praw w demokratycznym społeczeństwie opartym na rządach prawa.
Chodzi tu również o informowanie Parlamentu Europejskiego przed podpisaniem jakiegokolwiek porozumienia europejsko-amerykańskiego - i w tej kwestii mamy pełne zaufanie do komisarza Frattiniego i Komisji.
Aby osiągnąć prawowitość na tym polu, potrzebne jest zwiększenie kontroli demokratycznej poprzez procedurę współdecyzji - obywatele Europy powinni odgrywać większą rolę w procesie podejmowania decyzji; potrzebujemy większej przejrzystości i legitymizacji demokracji.
Rada musi uzasadniać swoje działania na poziomie europejskim.
Należy również poprawić stosunki transatlantyckie.
Istnieje także potrzeba zdecydowanych środków do walki z terroryzmem.
Będzie to łatwiejsze do uzyskania, gdy zaakceptujemy nasze własne demokratyczne...
(Przewodnicząca wyłączyła mikrofon)
- (IT) Pani przewodnicząca, panie i panowie! Kwietniowy szczyt pomiędzy Unią Europejską a Stanami Zjednoczonymi był straconą możliwością.
W świetle wyników pracy specjalnej komisji Parlamentu Europejskiego ds. tajnych lotów CIA, Waszyngton powinien zostać jasno poinformowany, że postęp we współpracy transatlantyckiej dotyczącej walki z terroryzmem może być oparty jedynie na przestrzeganiu art. 6 traktatu UE oraz pełnym przestrzeganiu praw człowieka.
Nie zrobiono tego, co oznacza, że walka z terroryzmem nie tylko nie zostanie wzmocniona, ale zostanie wręcz osłabiona, ponieważ, jak stwierdził sam Parlament, zwalczanie terroryzmu przy zastosowaniu nielegalnych, terrorystycznych metod nie tylko przynosi efekt przeciwny do zamierzonego, ale też jest niemożliwe do zaakceptowania.
Państwa członkowskie UE, które uległy naciskom Stanów Zjednoczonych, jeśli chodzi o stosowanie tych metod, nie tylko naruszyły podstawowe zasady UE, lecz także otworzyły drogę dla nielegalnych metod, narażając Europę na zwiększone ryzyko odwetu terrorystów.
Nasilenie walki z terroryzmem oznacza przede wszystkim prowadzenie tej walki w pełnej zgodności z prawem.
(PT) Terroryzm stanowi wyzwanie dla naszego wolnego i otwartego społeczeństwa.
Czasem nawet kusi nas do opracowania prawodawstwa w dziedzinie bezpieczeństwa, które niebezpiecznie zbliża się do nadszarpnięcia wartości wykształconych w naszej cywilizacji.
Unia Europejska musi zatem pilnie sporządzić wspólny kodeks, w którym wyraźnie zawrze swoje zasady i metody działania.
Po pierwsze, musi zagwarantować przestrzeganie zasad godności ludzkiej oraz praworządności we wszystkich aspektach walki z terroryzmem.
Nie możemy podważać zasad demokracji, które opierają się na tych właśnie wartościach.
Jak powiedziała Simone de Beauvoir, nie możemy pozwolić, aby nasi kaci przekazali nam złe nawyki.
Po drugie, należy stworzyć jednolite prawodawstwo w państwach członkowskich.
W tym aspekcie Unia musi faktycznie oznaczać unię.
W walce z terroryzmem należy pilnie zastosować jednolite i spójne zasady; walka ta nie może być prowadzona pod wpływem chwilowych impulsów poszczególnych państw członkowskich oraz ich opinii publicznej.
Po trzecie, musimy zachęcić do pracy w ramach sieci oraz do promowania konsensusu poprzez przyjęcie środków w Parlamencie Europejskim i parlamentach krajowych.
Po czwarte, Unia Europejska musi pracować w kierunku utworzenia w ramach ONZ międzynarodowego mechanizmu monitorowania nadzwyczajnych procedur i prawodawstwa.
Walka z terroryzmem jest toczona na wielką skalę; nie jest ograniczona wyłącznie do Europy i osi euroatlantyckiej.
Wreszcie, aby walczyć z terroryzmem musimy pracować na rzecz stworzenia społeczności międzynarodowej, która byłaby bardziej sprawiedliwa i pozostawałaby w większej równowadze; musimy wskazywać przyczyny i słabe punkty, promować kulturę praw, która obejmuje wszystkich ludzi, a także ciężko pracować w celu promowania dialogu między cywilizacjami.
Terroryzm jest zjawiskiem złożonym.
Nie możemy mu się przeciwstawiać stosując uproszczoną interpretację.
(EL) Pani przewodnicząca! Pozwolę sobie w pierwszej kolejności skierować do Rady dwa zasadnicze pytania: po pierwsze, dlaczego stanowisko pana de Vries nadal jest nie obsadzone, nawet po upływie tak długiego czasu?
Czy Rada zamierza je obsadzić?
Czy Rada uważa takie stanowisko za pożyteczne?
Tak czy nie?
Po drugie, dlaczego przyjęte środki na rzecz zwalczania terroryzmu nie były odpowiednio wdrażane przez wszystkie państwa członkowskie?
Bardziej istotne jest pytanie, czy w naszych wysiłkach, mających na celu zwalczanie terroryzmu, podejmowaliśmy kroki będące jedynie reakcją na działalność terrorystyczną.
Czy w walce z przyczynami terroryzmu podążamy w myśl inteligentnej, zintegrowanej strategii?
Nigdy nie wolno nam stracić tego z oczu.
Obawa o nasze własne bezpieczeństwo powoduje, że przyjmujemy strategie, które tworzą fałszywe poczucie bezpieczeństwa.
Niejednokrotnie zapewniałem w tej Izbie, że ochrona bezpieczeństwa publicznego jest naszym wspólnym, oczywistym celem.
Jednakże stosowane przez nas metody świadczą o dojrzałości naszej cywilizacji.
Poszanowanie naszych praw nie jest kwestią jedynie nam przypisaną; jest to nasza jedyna droga do dobrobytu i bezpieczeństwa.
Uważam, że musimy nie tylko ocenić skuteczność wszystkich dotychczas stosowanych środków na rzecz walki z terroryzmem, ale też zrobić dokładny bilans naszych postępów, który nie może składać się jedynie z serii reakcji na działalność terrorystyczną.
Dyskusje na linii Rada, Komisja i Parlament muszą zatem zostać nasilone.
Współpraca państw członkowskich ma zasadnicze znaczenie.
Wreszcie, jestem zdania, że powinniśmy zintensyfikować dialog z krajami trzecimi.
Uważam to za element niezbędny, ponieważ już zaobserwowaliśmy, jak pożyteczna była współpraca ze Stanami Zjednoczonymi.
Pani Przewodnicząca! Dzisiejsza debata dotyczy walki z terroryzmem, kwestii bezpieczeństwa, rządów prawa, wolności osobistych, a więc najwyższych wartości w systemie Unii Europejskiej.
Parlament Europejski stawia przed Radą oraz Komisją szereg kwestii, od rozwiązania których zależy bezpieczeństwo obywateli, poszanowanie prawa oraz stan wolności obywatelskich.
W mojej wypowiedzi pragnę się skupić nad kwestią przejrzystości strategii antyterrorystycznej Unii Europejskiej.
Demokratyczna kontrola na tym polu, a szczególnie rola Parlamentu Europejskiego oraz parlamentów krajowych, gwarantuje przestrzeganie fundamentalnych praw zawartych w Traktacie o Unii Europejskiej.
Pragnę przypomnieć, że rezolucja Parlamentu Europejskiego w sprawie domniemanego wykorzystania krajów europejskich przez CIA do transportu i nielegalnego przetrzymywania więźniów zaleca używanie metod zgodnych z artykułem 6 Traktatu o Unii Europejskiej.
Pani przewodnicząca! Właśnie wracam z konferencji prasowej, na której apelowano o rygorystyczne wdrożenie sankcji gospodarczych wymierzonych w reżim irański, który jest znanym sponsorem terrorystów w regionie Bliskiego Wschodu i poza nim.
Jestem przekonany, że wszyscy z zadowoleniem przyjmujemy środki, które faktycznie wspomagają walkę z terroryzmem, lecz zastanawiam się, jak wiele spośród długiej listy działań UE, o których dzisiaj rano słyszeliśmy, zalicza się do tej kategorii.
UE doskonale opanowała rozbudowywanie swoich kompetencji i powiększanie aparatu biurokratycznego, ale w niewielkim stopniu może wykazać się działaniami czy odpowiednimi wydatkami.
Przeprowadziliśmy dyskusję na temat koordynatora UE ds. zwalczania terroryzmu.
Nazwa jego funkcji sugeruje rolę nadzorczą, która jest całkowicie nieodpowiednia.
Moim zdaniem osoba taka powinna koncentrować się na funkcjonowaniu UE oraz na ograniczonym zbiorze dziedzin, które charakteryzują się wyraźną wartością dodaną pochodzącą z zastosowania wspólnego działania.
Niezwykle szanuję pana komisarza Frattiniego, lecz UE naprawdę nie może przypisywać sobie zasług naszych krajowych służb policyjnych i wywiadowczych.
Użytecznym krokiem byłoby przeprowadzenie niezależnego audytu tak zwanych środków na rzecz walki z terroryzmem podejmowanych w UE.
Walka z terroryzmem musi pozostać obowiązkiem poszczególnych krajów oraz przedmiotem współpracy międzynarodowej.
UE powinna skupiać się na sposobach wspierania tego, rozdzielonego na poszczególne kraje. wysiłku na rzecz walki z terroryzmem.
Jedną z poważnych trudności w naszych wysiłkach mających na celu ochronę naszych obywateli jest niedostateczny poziom ochrony naszych granic; terroryści przez nie przenikają, a stała, niekontrolowana imigracja jest główną przeszkodą we właściwej integracji imigrantów, którzy osiedlają się w UE.
Musi to być kluczowy element każdej strategii antyterrorystycznej.
Powyższy problem podważa również całą zasadę swobodnego przepływu osób - jest to kolejny obszar, który należy zbadać, również korzystając z usług niezależnego organu.
Wspomniałem o odpowiedzialności, jaką w tej kwestii ponoszą władze krajowe.
Z przykrością stwierdzam, że władze brytyjskie poniosły katastrofalną porażkę w zakresie kontroli naszych granic.
Nie tylko nie mamy pojęcia, kto wjeżdża i wyjeżdża z naszego kraju, istnieją też poważne wątpliwości co do działania Agencji ds. Granic i Imigracji, której obowiązkiem jest prowadzenie kontroli.
Z trwogą przeczytałem, że kobieta, która od wielu miesięcy znała podejrzanych terrorystów, sądzonych obecnie za przestępstwa terrorystyczne w Glasgow, i która najwyraźniej nie zgłosiła na policję ich działań, została zatrudniona jako...
(Przewodniczący wyłączył mikrofon)
(ET) Panie i panowie!
W dyskusji poświęconej walce z terroryzmem chciałabym skupić się na art. 6 traktatu z Maastricht, który mówi o podstawowych prawach i wolnościach.
Moja praca w charakterze przewodniczącej delegacji ds. Mołdawii oraz jako posłanki socjaldemokratycznej była poświęcona kwestii bezpieczeństwa w Europie, ochronie naszych wartości i ich rozpowszechnianiu w krajach objętych polityką sąsiedztwa.
Zależy nam, aby w krajach sąsiadujących z Unią Europejską panował pokój i stabilizacja.
W celu walki z terroryzmem potrzebne jest nam również wsparcie ze strony krajów, takich jak Pakistan, Rosja czy nawet Iran.
Skuteczna obrona naszych wartości zależy w wielkim stopniu od tego, w jaki sposób umiemy zaangażować naszych partnerów.
Wszelkie ograniczenie podstawowych wolności i praw w Unii Europejskiej znajduje odbicie w piętnastu krajach objętych polityką sąsiedztwa, nie mówiąc już o Rosji czy Chinach.
Kraje trzecie śledzą nasze działania, a nie nasze słowa.
Komisja i Rada muszą zrozumieć, że poparcie za strony naszych obywateli w walce z terroryzmem zniknie, jeżeli nie będziemy w stanie uszanować niektórych podstawowych praw zapisanych w naszych traktatach założycielskich.
Pani przewodnicząca! Nie wezmę udziału w tej idiotycznej debacie na temat płynów.
Jedynymi osobami, które są uprawnione do zabrania w niej głosu, są eksperci w dziedzinie bezpieczeństwa i techniki.
Jeżeli dojdą oni do jednoznacznych wniosków, wtedy naszym obowiązkiem będzie natychmiastowa reakcja.
Nic nie wywołuje większej obawy terrorystów niż nasza zdolność do reagowania.
Siatka terroryzmu wykorzystuje nasz brak elastyczności - brak elastyczności ustabilizowanych, konserwatywnych systemów - oraz nasz brak elastyczności w odniesieniu do dostosowywania się do nowego wymiaru komunikacji, przepływu informacji, przepływów pieniężnych i migrowania ludności.
Jedyną postępową drogą jest tworzenie zmiennych struktur, zespołów ad hoc, horyzontalnych, interoperacyjnych metod dzielenia się informacjami oraz międzyagencyjnej i międzypaństwowej współpracy, a także nadawanie kompetencji Europolowi i Eurojustowi.
Rezygnacja pana de Vriesa była wyraźnie złym znakiem.
Było to potwierdzenie niemożności pokonania przez UE głupiego, przestarzałego i opartego na kryterium narodowym podejścia do bezpieczeństwa.
Rezygnacja wskazała niestety na niemożność dzielenia się informacjami i wykonywania decyzji.
Natomiast traktat reformujący wysyła silny i pozytywny sygnał.
Minimalne zasady dotyczące współpracy policyjnej, zbliżenie kodeksów karnych i cywilnych, wzajemne uznawanie wyroków w sprawach karnych i cywilnych oraz ochrona dowodów, ofiar przestępstw i samych przestępców w UE to środki, które świadczą o tym, że przy energicznym działaniu, przy zaangażowaniu pieniędzy i wysiłku politycznego, możemy poradzić sobie z problemem terroryzmu i możemy zapewnić określoną pomoc mieszkańcom Londynu, Glasgow czy innych zagrożonych miast.
Panie komisarzu, państwa członkowskie są zobowiązane do wdrożenia trzeciej dyrektywy w sprawie prania pieniędzy w okresie do grudnia 2007 r.
Wzywam Komisję do wyraźnych i decyzyjnych działań związanych z wdrażaniem koniecznych środków bezpieczeństwa, mających na celu kontrolowanie prania pieniędzy i finansowania terroryzmu.
Będzie to pomocą dla nas, natomiast my musimy pomóc Komisji.
Wtedy będziemy mogli wyraźnie powiedzieć, że jesteśmy gotowi do walki oraz do zwycięstwa.
(PT) 12 grudnia 2006 r. to historyczna data. Wówczas Trybunał Europejski w pełni potwierdził, że wiele lat temu, wbrew Radzie i Komisji, broniłem w tej Izbie prawa do informowania o oskarżeniach o terroryzm.
Nie będzie jednak sprawiedliwości i rzeczywistej walki z terroryzmem tak długo, jak niewinne ofiary figurować będą na takich listach, jak lista Ludowego Mujahidina Iranu, a czołowa światowa organizacja terrorystyczna - Irańska Gwardia Rewolucyjna i organizacje satelickie w Iraku, Libanie, Zatoce i na całym świecie - nadal będą działać bezkarnie i bez przeszkód, ponieważ instytucje europejskie obawiają się konfrontacji z bestią terroryzmu.
Apeluję do instytucji, by robiły to, do czego faktycznie są powołane.
urzędujący przewodniczący Rady. - (PT) Pani przewodnicząca, panie komisarzu, panie i panowie! Uważam, że jest to wyjątkowo pożyteczna, interesująca i wysoce aktualna debata, szczególnie, jak już o tym wspomniano, w świetle ostatnich wydarzeń w Danii i w Niemczech.
Wiele z państwa sugestii, obaw i wskazówek przekażę Radzie, ponieważ jest to mój obowiązek. Pragnę państwa zapewnić, że prezydencja portugalska jest naturalnie otwarta na dialog i współpracę z Parlamentem, przy uwzględnieniu przepisów prawnych, jakim podlegamy.
Jest to oczywiście trudna i złożona debata.
Niektórzy uważają, że powinniśmy pójść dalej; inni, że już posunęliśmy się za daleko i zapewne powinniśmy wykonać krok wstecz.
Niektórzy krytykują, inni zaś przyklaskują; niektórzy potępiają, inni zachęcają.
Jednak wszyscy zgadzamy się, że trzeba prowadzić zdecydowaną walkę z nową plagą zwaną terroryzmem. W żadnym wypadku nie wolno nam nawoływać do zawieszenia broni.
Dla nas jest to również proces uczenia się, ciągły proces usprawniania.
To nowe zagrożenie, którego wcześniej nie znaliśmy, nie byliśmy też przyzwyczajeni do zwalczania go i stawiania mu czoła.
Dlatego ciągle musimy wprowadzać usprawnienia, uczyć się i podejmować działania w celu zapewnienia, że nie dojdzie już do takich ataków, jakich byliśmy świadkami.
Ciężko pracujemy i, co jest dość wskazane, szeroko współpracujemy z krajami trzecimi.
Jest to walka międzynarodowa.
Żadne państwo członkowskie działające w pojedynkę nie może skutecznie podjąć walki lub stawić czoła zagrożeniom, które na nas czekają. Nie może tego uczynić również żadna organizacja czy grupa krajów.
Bardzo potrzebujemy silnej współpracy międzynarodowej.
Przygotowując się do tej debaty, zapoznałem się z zestawem środków i działań podjętych w dziedzinie zapobiegania, ochrony, wykrywania i reagowania na ataki terrorystyczne.
Doszedłem do wniosku, że choć nadal jest wiele do zrobienia, dużo już zdziałaliśmy i powinniśmy starać się osiągać postęp w tych dziedzinach, w których nie poradziliśmy sobie tak dobrze, jak w innych.
Należy tutaj wspomnieć o mechanizmach oceny, które stworzono specjalnie, by po pewnym okresie funkcjonowania środków umożliwić nam wyciągnięcie wniosków i usprawnienie przedsięwziętych środków.
Pragnę powiedzieć, że dla prezydencji portugalskiej, jak i dla Rady terroryzm może i będzie zwalczany tylko przy poszanowaniu naszych fundamentalnych wartości i zasad, które są zagrożone: chodzi tu o ochronę tych wartości i zasad. O tym mogę Państwa zapewnić.
Na naszą korzyść nie działałoby lekceważenie czy pomijanie ich w walce z terroryzmem.
Prezydencja portugalska wykaże się tu wyjątkową czujnością i nie będzie szła na kompromisy.
Na koniec chciałbym powiedzieć - a kwestia ta zwracała tu wielką uwagę i ja sam wspominałem o niej w moim pierwszym przemówieniu - że prezydencja ściśle współpracuje z Sekretariatem Generalnym przy analizowaniu kwestii koordynatora ds. zwalczania terroryzmu, czyli tego, jak poszerzyć jego kompetencje i uprawnienia i umożliwić efektywne odgrywanie roli, z myślą o której pierwotnie utworzono to stanowisko.
Zdaję sobie sprawę, że może tu dojść do pewnych opóźnień.
Prezydencja portugalska podejmuje się przyśpieszyć debatę w ramach organów Rady i we właściwym czasie ogłosi mianowanie nowego koordynatora ds. zwalczania terroryzmu.
Jak już powiedziałem, zapamiętam uwagi, sugestie i obawy wyrażane w trakcie tej debaty.
Nie jesteśmy i nigdy nie powinniśmy stać się obojętni na państwa punkt widzenia; nie twierdzimy i nigdy nie twierdziliśmy, że jesteśmy idealni, ani że wszystko, co robiliśmy, robiliśmy dobrze.
Nie jesteśmy niedostępni ani głusi na krytykę. Wprost przeciwnie, nasze wysiłki zawsze będą ukierunkowane na zagwarantowanie, by nasze społeczeństwa zawsze były wolne, otwarte i demokratyczne, sprzeciwiające się tym społeczeństwom, które tego nie chcą.
Bardzo państwu dziękuję.
wiceprzewodniczący Komisji. - (IT) Pani przewodnicząca, panie i panowie! Pragnę podziękować wszystkim, którzy zabrali głos w tej tak ważnej debacie.
Niektórzy twierdzili, że terroryzm podąża za strategią polityczną.
Zgadzam się z tym, panie pośle Mayor Oreja.
Terroryzm należy zwalczać w ramach globalnej strategii politycznej.
Wiele mówili państwo o zapobieganiu i zwalczaniu brutalnej radykalizacji.
We wstępie przedstawiłem pewne konkretne wskazówki dotyczące niektórych wniosków.
Mogę państwu powiedzieć, że powstała ważna inicjatywa dotycząca gwałtownej radykalizacji.
W niedługim czasie, w dniach 16 i 17 października, po raz pierwszy odbędzie się europejska konferencja dotycząca roli edukacji i szkół w eliminowaniu brutalnego radykalizmu wśród najmłodszych członków społeczeństwa.
Zaprosiliśmy europejski świat nauki, zapraszamy też oczywiście obserwatorów z Parlamentu Europejskiego, którzy chcieliby w konferencji uczestniczyć.
Będzie to okazja, by wyraźnie powiedzieć, że pragniemy zastąpić kulturę zła i przemocy kulturą tolerancji i współpracy.
Lokalizujemy wszystkie wdrożone w państwach członkowskich inicjatywy mające na celu zwalczanie radykalizacji i zapobieganie rekrutacji terrorystów.
Wyniki i dobre praktyki ujawnione w ramach tego procesu zostaną oczywiście udostępnione Parlamentowi.
Dużo mówiliśmy o rozpowszechnianiu i wymianie danych i informacji.
Panie i panowie! Często mamy dużo danych, a tak naprawdę zbyt dużo, ale nie dysponujemy żadną adekwatną analizą.
To dlatego powinniśmy zwiększyć rolę Europolu.
Bardzo dziękuję wszystkim, którzy poparli wzmocnienie Europolu, w tym panu posłowi Pirkerowi.
W grudniu minionego roku przedłożyłem Radzie wniosek dotyczący tej sprawy i mam nadzieję, że prezydencja portugalska poprze zatwierdzenie jeszcze przed końcem bieżącego roku zwiększonej analitycznej roli Europolu.
W lipcu przedstawiono inicjatywę dotyczącą bioterroryzmu.
Bardzo wyraźnie wskazywaliśmy sektory wrażliwe i obszary, w których konieczna jest ściślejsza europejska współpraca - zwracam się do pana posła Borghezio, który poruszył tę kwestię.
Niektórzy wspominali o niemożności podjęcia działań po stronie państw członkowskich.
Opowiadam się za "metodą wskazywania i piętnowania”.
W lipcu ubiegłego roku opublikowałem dokument i bardzo wyraźnie wskazałem, które państwa członkowskie nawet nie wprowadziły w życie prawodawstwa w zakresie zwalczania terroryzmu.
Pokazuje to, i zwracam się tu w szczególności do pana posła Guardansa Cambó, że jestem gotów określić odpowiedzialność, jednak działania te odniosą skutek tylko wówczas, gdy państwa członkowskie i Rada potraktują stwierdzenie o niewykonaniu zadania jako sugestię i zachętę do dalszych działań.
Wiele osób mówiło o stosunkach transatlantyckich.
Panie i panowie! Wyrażam przekonanie, że konieczna jest ściślejsza współpraca ze Stanami Zjednoczonymi, a także, że jednocześnie potrzebujemy większego zaangażowania ze strony Europy.
Pragnę podziękować między innymi panu posłowi Cashmanowi za podkreślenie tej zasady.
Nie ma sensu, byśmy przygotowywali i rozwijali model europejski i jednocześnie czynili zarzuty Stanom Zjednoczonym, ponieważ one już taki model mają.
Uważam, że potrzebny jest większy wkład europejski i bardziej ścisła współpraca ze Stanami Zjednoczonymi, ale nie trzeba twierdzić, że Europa jest problemem Stanów Zjednoczonych.
Problemem są terroryści i ich działalność w sercu Europy.
O tej kwestii musimy pamiętać.
(Oklaski)
I ostatnia uwaga: jestem pewien, że traktat europejski wyposaży nas w lepsze instrumenty, da nam instrument współpracy z Parlamentem tak, aby w końcu doprowadzić do współodpowiedzialności trzech instytucji.
Umocni to też Komisję i Radę.
Uważam, że teraz wszyscy obywatele będą mogli zrozumieć i w sposób przejrzysty zobaczyć, kto popełnił błąd, kto postępował prawidłowo, a kto nie podjął działań w odpowiednim czasie.
Jest zatem nadzieja, że Traktat stanie się rzeczywistością, zostanie w końcu przyjęty, a ten Parlament stanie się wraz z nami instytucją w pełni dojrzałą do walki z terroryzmem.
(Oklaski)
Dziękuję panu, panie komisarzu Frattini.
Przepraszam za hałas, ale nie wynikało to z braku szacunku dla pana.
Wspólna debata została zamknięta.
Głosowanie odbędzie się w dniu 11 października.
Oświadczenia pisemne (art. 142)
Podobnie jak w przypadku innych debat, PE, Komisja i Rada unikają szczegółów czy nawet poważnej analizy albo terroryzmu - we wszystkich jego postaciach, w tym terroryzmu państwowego - albo walki z terroryzmem; jasne jest, że ciągle starają się one pozbawić analizę terroryzmu jej kontekstu tak, aby okryć zasłoną podstawowe przyczyny terroryzmu i polityki, które leżą u jego podstaw.
Zachowanie takie staje się coraz bardziej poważne i politycznie znaczące, kiedy pojawia się coraz więcej dowodów, iż w walce z terroryzmem - w której USA i UE odgrywają wiodącą rolę - narody świata dostrzegają instrument łamania prawa międzynarodowego, naruszania ich suwerenności i stwarzania zagrożeń dla państw poprzez promowanie interwencji, agresji i wojny, w Afganistanie, Iraku czy Palestynie, które skutkują setkami tysięcy ofiar.
I choć niektórzy mówcy do znudzenia mówili o ochronie praw człowieka w związku z walką z terroryzmem i podejmowanymi środkami bezpieczeństwa, coraz większa liczba zdarzeń i faktów wskazuje na brak poszanowania podstawowych wolności, praw i gwarancji dla obywateli.
na piśmie. - UE polega na swobodnym przepływie ludzi, towarów, usług i kapitału.
Przeszkody w tym zakresie powinny być traktowane bardzo poważnie.
Nie wolno lekceważyć zwalczania terroryzmu, który jest fragmentem przestępczości międzynarodowej.
Jednak terroryzm to delikatna kwestia.
Nie wolno nam zapominać, że polityka zwalczania terroryzmu musi opierać się na pełnym poszanowaniu praw podstawowych i godności ludzkiej.
W celu zapewnienia bezpieczeństwa środki powinny być skuteczne i proporcjonalne.
Mam wątpliwości, czy na przykład nowe ograniczenia dotyczące płynów na pokładach samolotów spełniają te kryteria.
Z zadowoleniem trzeba przyjąć wszelkie wysiłki mające na celu większą koordynację między państwami członkowskimi oraz państwami członkowskimi i instytucjami UE.
Po ustąpieniu pana de Vries należy jak najszybciej mianować nowego unijnego koordynatora ds. zwalczania terroryzmu.
(NL) Panie przewodniczący! Chciałabym jedynie zauważyć, że podczas tej debaty do urzędującego przewodniczącego Rady, który już wyszedł, jak i do Komisji skierowano bardzo konkretne pytania, na które nie uzyskaliśmy odpowiedzi.
Chciałabym otrzymać pisemną odpowiedź od Rady i Komisji na swoje pytania dotyczące grupy kontaktowej wysokiego szczebla ds. ochrony danych i amerykańskiej ustawy o inwigilacji zagranicznych służb wywiadowczych.
Będziemy kontynuować debatę zgodnie z Regulaminem, ale także uwzględniając przedstawione prośby.
Skład Parlamentu: por. protokół
Porządek spraw: por. protokół
Panie przewodniczący! Czy mogę poprosić o pilne podjęcie działań przez przewodniczącego w kwestii ochrony delegacji z Kolumbii, która w dniach 27 - 28 czerwca złożyła wizytę w Parlamencie i której członkowie w tym tygodniu otrzymali publiczne groźby śmierci, ponieważ poparli tutaj propozycję humanitarnej wymiany więźniów w konflikcie kolumbijskim?
Oskarżenia, że członkowie delegacji, w tym także Yolanda Pulecio de Betancourt, matka francuskiego byłego kandydata na stanowisko prezydenta Kolumbii, monsignore Luis Augusto Castro, głowa kościoła katolickiego w Kolumbii czy dr Jose Noe Rios, sekretarz generalny kolumbijskiej partii liberalnej, popierają partyzancki ruch kraju, jest zupełnie niedorzeczne, jednak naraża tę grupę na znaczne ryzyko.
Ze względów humanitarnych proszę przewodniczącego o uczynienie wszystkiego, co możliwe, by zapewnić przedstawicielstwu bezpieczeństwo.
(Oklaski)
1.
Starania państw członkowskich w 2005 r. zmierzające do osiągnięcia trwałej równowagi pomiędzy zdolnością połowową a wielkościami dopuszczalnymi połowów (głosowanie)
Sprawozdanie: Casaca
2.
Budżet korygujący nr 5/2007: (głosowanie)
Sprawozdanie: Elles
3.
Transport lądowy towarów niebezpiecznych (głosowanie)
Sprawozdanie: Liberadzki
Głosowanie
Kolejny punkt porządku dnia to głosowania.
(Wyniki i pozostałe szczegóły dotyczące głosowań znajdują się w protokołach)
Powitanie
Delegacja z parlamentu Afryki Południowej znajduje się na galerii, na miejscach dla oficjalnych gości.
Chciałabym ciepło powitać delegację z Południowej Afryki, która ma uczestniczyć w dziesiątym spotkaniu międzyparlamentarnym PE-Afryka Południowa, które ma się odbyć w dniach 5 - 5 września.
(Oklaski)
1.
Odwodnione mleko konserwowane przeznaczone do spożycia przez ludzi (głosowanie)
Sprawozdanie: Elisabeth Jeggle
2.
Wspólna organizacja rynku mleka i przetworów mlecznych (głosowanie)
Sprawozdanie: Elisabeth Jeggle
3.
Dodatkowe zasady wspólnej organizacji rynku mleka i przetworów mlecznych (głosowanie)
Sprawozdanie: Elisabeth Jeggle
Panie przewodniczący! Ponieważ na galerii mamy delegację z parlamentu Południowej Afryki, czy możemy poprosić jej członków o przekazanie wiadomości od tej Izby, która wyraża potępienie dla reżimu Mugabe w Zimbabwe, a także oczekuje, że Afryka Południowa podejmie odpowiednie działania mające na celu wprowadzenie w tym kraju zmian na lepsze?
(Oklaski)
Odnotuję pańską prośbę, którą osobiście przyjąłem z zadowoleniem, i postaramy się zająć się tym przestrzegając jednocześnie zasad parlamentarnych, podczas przeprowadzania głosowania.
4.
Bezpieczeństwo lotnictwa (wnoszenie płynów na pokład statku powietrznego) (głosowanie)
Rezolucja:
5.
Logistyka transportu towarowego w Europie - klucz do zrównoważonej mobilności (głosowanie)
Sprawozdanie: Inés Ayala Sender
6.
Sprawozdanie z działalnosci EURES: w kierunku jednolitego rynku pracy (głosowanie)
Rezolucja:
7.
Ograniczanie szkodliwych skutków spożywania alkoholu (głosowanie)
Sprawozdanie: Alessandro Foglietta
Głosowanie (ciąg dalszy)
(Przed głosowaniem)
Panie przewodniczący! Chciałbym otrzymać wyjaśnienie w kwestii deklaracji zainteresowania - czy w głosowaniu dotyczącym kolejnych trzech sprawozdań w sprawie mleka, obecni wśród nas producenci mleka powinni zadeklarować zainteresowanie i powstrzymać się od głosowania?
(Oklaski)
Oczywiście, panie pośle Titley, będziemy opierać nasze postępowanie na deklaracjach zainteresowania w kwestii konfliktów interesów podpisanych przez poszczególnych posłów do PE w czasie przyjmowania mandatu i odniesieniu do poszczególnych procedur parlamentarnych.
Wyjaśnienia dotyczące sposobu głosowania
na piśmie. - (PT) Uważamy trwałość zasobów rybołówczych za konieczny warunek kontynuowania działań rybołówczych i opłacalności sektora rybołówstwa, ale nie akceptujemy polityki zarządzania flotą - takiej, jaką przyjęła UE - czy też redukcji floty, której głównymi konsekwencjami będzie znaczne zmniejszenie środków produkcji i drastyczna utrata miejsc zatrudnienia.
By osiągnąć trwałą równowagę pomiędzy zdolnością połowową a wielkościami dopuszczalnymi połowów, należy wziąć pod uwagę sytuację gospodarczą i społeczną w sektorze rybołówstwa, poprzez zastosowanie mechanizmów subsydiowania czy też kompensat dla rybaków dotkniętych konsekwencjami gospodarczymi rybołówstwa przyjaznego dla środowiska naturalnego i poprzez działania mające na celu zmniejszenie liczby połowów, szczególnie w najmniej uprzywilejowanych regionach, które są zależne od rybołówstwa.
Podobnie zakres rybołówstwa powinien być dostosowany do istniejących zasobów i do ochrony środowiska morskiego - co jednocześnie będzie promować rybołówstwo przybrzeżne na małą skalę i rybołówstwo nieprzemysłowe; w tym kontekście poszerzenie stref wyłączności z obecnych 12 mil morskich do 24 mil morskich, a w najbardziej zewnętrznych regionach z 100 mil morskich do 200 mil morskich, będzie szczególnie pomocne.
na piśmie. - (FR) Głosowałem za przyjęciem sprawozdania napisanego przez mojego współpracownika, pana posła Casacę ponieważ w jasny sposób podkreśla ono odwrotne od zamierzonych skutki działania obecnego systemu, który czasem powoduje, że podejmowane decyzje są zupełnie oderwane od rzeczywistości.
Przykładem może być połów za pomocą sieci typu "thonaille” na obszarze śródziemnomorskim.
Ci, którzy się tym zajmują, czynili znaczne wysiłki, by rozwinąć swoje metody połowu, ale przyjęte ostatnio prawo nakłada na te metody nieproporcjonalne restrykcje, które mogą spowodować wręcz ich zanik.
Obecnie rybacy muszą zmierzyć się z konkurencją na wschodnim Atlantyku, zarówno hiszpańską, jak i francuską, co nie jest sprawiedliwe.
Zgodnie z propozycjami przedstawionymi w sprawozdaniu, podejście oparte na geograficznym rozkładzie obszarów połowów i biorące pod uwagę indywidualne cechy i stosowane techniki umożliwiłoby bardziej sprawiedliwy rozkład możliwości połowu i zagwarantowałoby trwałą równowagę pomiędzy zdolnością połowową a dopuszczalnymi wielkościami połowów.
na piśmie. - Popieram sprawozdanie pana posła Jamesa Ellesa w sprawie projektu budżetu korygującego nr 5/2007.
Jednak chciałabym wskazać pewien problem dotyczący mojego własnego kraju, który może powstrzymać przed dodatkowymi wydatkami.
Problem Wielkiej Brytanii polega na tym, że Margaret Thatcher i umowa z Fointebleau z 1984 r. zostawiły przyszłym rządom tzw. "poison pill”.
Fontainebleau zapewnia Brytanii zwrot dwóch trzecich różnicy pomiędzy naszymi rocznymi składkami a rocznymi wpływami z Unii Europejskiej.
Tak więc każdy nowy program wydatków kosztuje Wielką Brytanię podwójnie; najpierw płacimy nasze 50%, a następnie tracimy dwie trzecie składek, w naszym przypadku zmniejszając dotacje UE z 50% do mniej niż 17%.
Biorąc pod uwagę ten fakt, składki Wielkiej Brytanii stanowią nieco poniżej 15% budżetu ogólnego, a każdy nowy projekt, za który Wielka Brytania dostaje mniej niż jedną trzecią, pozostawią Wielką Brytanię stratną.
na piśmie. - (PT) Sprawozdanie stwierdza, że w przybliżeniu 110 miliardów ton/km towarów niebezpiecznych - niebezpiecznych dla ludności i dla środowiska naturalnego - jest rocznie transportowanych w UE, co stanowi prawie 8% wszystkich transportowanych towarów.
Około 58% z nich jest przewożonych koleją, 25% drogą powietrzną i 17% drogą wodną śródlądową.
Międzynarodowy transport towarów niebezpiecznych jest regulowany przez umowy międzynarodowe.
W tym kontekście wierzymy, że pożyteczna i konieczna współpraca na szczeblu UE musi strzec pełnej suwerenności państw członkowskich w kwestii transportu (niebezpiecznych) towarów na ich terytorium, na przykład poprzez prawo do regulowania, do wydawania pozwoleń w poszczególnych przypadkach i do zabraniania transportu niebezpiecznych towarów, szczególnie z powodu bezpieczeństwa państwa czy ochrony środowiska naturalnego.
Jest to kwestia zasad, które stają się coraz bardziej istotne w kontekście nieokiełznanej liberalizacji transportu promowanie przez Unię Europejską.
na piśmie. - (DE) Wniosek dotyczący uproszczenia i unifikacji prawodawstwa europejskiego w sprawie transportu niebezpiecznych towarów powinien być zatwierdzony w całości, także pod względem lepszych regulacji.
W dniu 31 sierpnia 2007 r. odwiedziłem główną siedzibę zarządzania ruchem siedmiu tuneli drogowych, między innymi najdłuższym tunelem w Niemczech, i uświadomiłem sobie szczególną potrzebę ujednolicenia warunków transportu towarów niebezpiecznych w tunelach.
Transport nie tylko towarów jako takich, ale także towarów niebezpiecznych, gwałtownie się zwiększa - i dzieje się to na całym świecie, tak więc wzrost ten nie może być dłużej zaspokojony przez jeden środek transportu.
Tak więc znacznie bardziej sensowne jest przyjęcie odpowiednich zasad transportu nie tylko drogowego i kolejowego, ale także drogą wodną śródlądową.
Wtedy znacznie wzrastają szanse na zastosowanie podejścia współmodalnego do problemu potrzeb transportowych.
W odniesieniu do naszych współobywateli, szczególnie warto wspomnieć o tym, że obecny akt prawny nie bierze pod uwagę nie tylko konkretnych zaleceń ONZ, ale także wymagań subsydiarności państw członkowskich.
Fakt, że dyrektywa streszcza cztery "stare” dyrektywy i oszczędza 2 000 stron tekstu prawodawczego, sprawia, że staje się ona przykładem redukcji biurokracji.
Państwa członkowskie zatrzymają prawo do regulowania czy nawet zakazywania transportu pewnych towarów niebezpiecznych na ich terytorium, na przykład z powodu bezpieczeństwa państwa czy ochrony środowiska naturalnego.
W końcowej analizie społeczeństwo może oczekiwać, że dyrektywa ta przyczyni się do poprawienia zarówno bezpieczeństwa transportu, jak i ochrony środowiska naturalnego.
na piśmie. - (FR) Wniosek Komisji mający na celu jednolicenie zasad transportu towarów niebezpiecznych jest krokiem w dobrym kierunku.
W istocie przedstawiony tekst ma na celu uproszczenie i ujednolicenie istniejącego prawodawstwa wspólnotowego.
Obecnie o transporcie niebezpiecznych towarów (koleją, drogowym i wodami śródlądowymi) decyduje nie mniej niż cztery dyrektywy, a także wiele decyzji Komisji.
Ten całkowicie niespójny zbiór oznacza, że zasady są zbyt skomplikowane, trudne do transponowania do ustawodawstwa krajowego i często przestarzałe.
Jest to temat szczególnie ważny, ponieważ natężenie transportu śródlądowego ciągle wzrasta, tak jak natężenie transportu towarów niebezpiecznych.
Rocznie w UE transportuje się 110 miliardów ton/km/rok, co stanowi 8% wszystkich transportowanych towarów.
Ze względu na swoją strategiczną pozycję jako skrzyżowania Europy, drogi Francji, a także jej sieć kolejowa i wodna jest często przepełniona i zatem narażona na wypadki.
Najwyższy czas, aby wyeliminowano drugorzędne, zbyt rozwlekłe prawodawstwo i pozwolono różnym agencjom, ale także władzom państwowym, na zagwarantowanie i pełne wzmocnienie bezpieczeństwa tego rodzaju transportu.
na piśmie. - (DE) Biorąc pod uwagę ciągły wzrost przewozów frachtowych, katastrofalny w skutkach pożar ciężarówki w tunelu św. Gotharda i inne wydarzenia, na pewno usłyszymy więcej przerażających historii o wypadkach ciężarówek.
Jest to szczególnie istotne, ponieważ ciężarówki biorą udział w nieproporcjonalnie dużej liczbie wypadków na autostradach, i ponieważ ze względu na presję i współzawodnictwo nie są przestrzegane okresy postoju i odpoczynku.
Słabo naprawione drogi i powstawanie korków drogowych zwiększają potencjalne ryzyko.
Jeśli pojazd przewożący niebezpieczne towary bierze udział w wypadku, konsekwencje tego są znacznie poważniejsze.
Ponadto ustawicznie nielegalnie przewożone są materiały radioaktywne, żrące i wybuchowe, co stawia w obliczu śmiertelnego zagrożenia służby ratownicze przybywające na miejsce, jeśli zdarzy się wypadek.
Uaktualnienie wymogów bezpieczeństwa jest jedyną słuszną i odpowiednią decyzją, i dlatego ja także głosowałem za tym sprawozdaniem, pomimo że powinny zostać wzmocnione także kontrole.
na piśmie. - (PT) Jednym z podstawowych zobowiązań UE jest stworzenie bezpiecznych warunków życia obywateli Europy.
Natężenie transportu lądowego towarów niebezpiecznych w UE ciągle wzrasta i, zgodnie z tym wzrostem, powiększa się także liczba przewożonych towarów niebezpiecznych.
Tak więc musimy dopilnować, aby stosowane do transportu towarów niebezpiecznych prawodawstwo było uproszczone i przejrzyste.
Zamiar, by w jednej dyrektywie uwzględnić transport drogowy, kolejowy i wodami śródlądowymi niebezpiecznych towarów może sprzyjać współmodalności i, poprzez zastosowanie przyjętych zasad, poprawić bezpieczeństwo i szybkość opartą na przyjęciu nowych kryteriów szybkiej dostawy towarów i zapewniania odpowiednich usług.
Tak więc warunkiem wstępnym jest zwiększenie bezpieczeństwa transportu na terytorium UE, w tym także transportu towarów niebezpiecznych; uważam, że będzie to możliwe wraz z wdrożeniem środków zawartych w tej dyrektywie.
na piśmie. - Głosuję za przyjęciem sprawozdania posła Bogusława Liberadzkiego w sprawie "Transportu lądowego towarów niebezpiecznych”.
Profesor Liberadzki jest wybitnym specjalistą w dziedzinie transportu.
Przedstawione przez niego sprawozdanie jest rzetelne i dogłębnie analizuje podjęty problem.
Niewątpliwie jednym z priorytetów Unii Europejskiej jest zapewnienie Europejczykom bezpiecznych warunków życia.
Zatem obejmuje to także bezpieczeństwo transportu w obrębie Unii, a w szczególności transportu towarów niebezpiecznych.
Wzmożony obrót towarowy i usługowy wywołał zwiększenie zarówno transportu drogowego, kolejowego, jak i rzecznego.
Dlatego, też popieram inicjatywę objęcia tych form transportu jedną dyrektywą.
Uważam, że na poziomie europejskim należy dążyć do ustanawiania legislacji o jak największej wartości dodanej dla obywateli UE.
Ujęcie przepisów w jednym dokumencie UE podniesie ich przejrzystość, dostępność oraz skuteczność ich wykorzystywania.
(DE) Panie przewodniczący! Głosowałem za sprawozdaniami pani Jeggle, ponieważ mam nadzieję, że umożliwią one naszym rolnikom przetrwanie.
Przecież był taki czas, kiedy rolnicy mogli dobrze zarobić na swoje utrzymanie.
Obecnie ceny żywności ciągle rosną, ale zysk z tego czerpią duże przedsiębiorstwa nakładające duże marże, a zwykli rolnicy są spychani do roli suplikantów.
Aby przetrwać, właściciele małych gospodarstw rolnych często potrzebują dodatkowych źródeł dochodu, a miłość do natury jest jedyną i nadrzędną przyczyną, dla której znoszą ten podwójny ciężar.
Coraz więcej osób uznaje się za przegranych, co już doprowadziło do zależności od towarów importowanych, takich jak owoce, warzywa i produkcja karmy.
Od wstąpienia do UE, ponad 50% austriackich rolników zrezygnowało z produkcji mleka.
Tak więc szybko zbliżamy się do punktu, w którym nasza samowystarczalność w zakresie świeżego mleka i produktów mlecznych będzie zagrożona.
(CS) Panie przewodniczący, panie i panowie! Podczas dzisiejszego głosowania dotyczącego trzech sprawozdań na temat mleka wyraziłem swoje poparcie dla wniosków Komisji, ponieważ uważam, że są one krokiem w dobrym kierunku.
Nadmierne regulowanie rynku mleka i jego przetworów pitnych w UE jest zarówno niepotrzebne, jak i bezsensowne, a w jego wyniku cierpią zarówno konsumenci, jak i producenci.
Tak więc jedyną słuszną drogą jest liberalizacja istniejących przepisów.
Bardzo pożądane jest, aby oprócz trzech istniejących kategorii mleka, dozwolone zostały dodatkowe kategorie mleka pitnego o innej zawartości tłuszczu.
W rezultacie zarówno konsumenci, jak i producenci będą mogli cieszyć się większym wyborem.
Taka sytuacja byłaby bardzo wskazana.
W rzeczywistości Komisja powinna zdecydowanie kontynuować liberalizację rynku mleka pitnego, ponieważ istniejący system kwot mleka jest przestarzały i nie pełni żadnej funkcji.
Nie ma powodu, by nadal nakładać kary na producentów za produkowanie dużych ilości mleka.
Obecnie, kiedy zapotrzebowanie na mleko i pitne produkty mleczne wzrasta na całym świecie, kwoty te w oczywisty sposób stanowią przeszkodę w rozwoju przemysłu mlecznego w Unii Europejskiej.
na piśmie. - Obecny wzrost w sektorze mlecznym napawa wielkim optymizmem producentów produktów mleczarskich w Europie.
Rosnący apetyt na mleko w Azji, malejąca produkcja w Europie i wzmożone wykorzystanie ziemi w celach związanych z biopaliwami sprawia, że cena nabiału jest rekordowo wysoka.
Jako poseł do PE reprezentujący rolniczą Irlandię, jestem zadowolony, że producenci mleka dostają zasłużoną szansę, pomimo że koszty produkcji nadal rosną, co sprawia, że małym producentom mleka jest szczególnie ciężko.
Zmiana w mechanizmach zarządzania rynkiem przynosi brak stabilizacji.
Jeśli kwoty mają zostać usunięte do 2015 r., należy podjąć pewne kroki w celu wchłonięcia niestabilności przez rynek.
Reakcja producentów jest nieznana.
Wzrost produkcji mleka doprowadzi do spadku cen.
Mechanizmy ochronne dopuszczalne przez Światową Organizację Handlu będą dla stabilności kluczowe.
Obecnie zwroty eksportu wynoszą zero z powodu wzmocnienia globalnych wyników mleczarskich.
Powinniśmy dopilnować, aby zostały one zachowane jako mechanizmy, które mogą zostać potencjalnie wprowadzone w późniejszym czasie.
Zmiana w sektorze mleczarskim jest nieunikniona, ale należy sprawnie zarządzać w okresie przejściowym, aby zapewnić rolnikom Europy stabilną i jasną przyszłość.
na piśmie. - (PT) Zgadzamy się ze stanowiskiem przedstawionym w sprawozdaniu, według którego ważne jest jakościowe wsparcie programu promocji picia mleka.
Jednak z żalem przyjmujemy fakt, że z obecnie przyjętą formą zarządzania i obecnie przyjętymi funduszami program w wielu przypadkach stał się zachętą do zaprzestania picia mleka z powodu niskiej jakości i niesatysfakcjonujących właściwości oferowanych uczniom produktów.
Tak więc zgadzamy się, że zakres produktów objętych programem powinien zostać powiększony zarówno w zakresie różnorodności produktów, jak i wartości odżywczych i racjonalizacji diety.
Jednakże musimy pamiętać, że należy pilnie rozwiązać nieskomplikowane kwestie, takie jak brak sieci urządzeń chłodniczych, ponieważ uniemożliwia to szkołom i wielu portugalskim uczniom uzyskanie dostępu do wszelkich produktów poza mlekiem UHT.
Odżywcza wartość mleka jest dobrze znana i jesteśmy świadomi, że musimy zachęcać ludzi go spożywania mleka.
Jednakże aby stało się to możliwe, konieczna jest pomoc w produkcji mleka odpowiedniej jakości, a kluczem do tego są niezliczone małe stada i ich pasterze; to właśnie rodzinne gospodarstwa rolne, które za pomocą hodowli ekstensywnej utrzymują przy życiu wiejską społeczność i zapewniają zaludnienie wsi.
na piśmie. - (SV) Sprawozdania na temat produktów mlecznych Komisji Rolnictwa i Rozwoju Wsi są prawdziwą mieszaniną.
Lista Czerwcowa popiera Komisję w sprawie konieczności dopuszczenia do produkcji i sprzedaży mleka, które nie jest sklasyfikowane według żadnej z trzech obecnie stosowanych kategorii.
Taka liberalizacja jest czymś dobrym i ułatwia wiele rzeczy Szwecji, która od 1995 r. ma problemy z dostosowaniem swoich tradycji do sztywnych zasad dotyczących produktów mlecznych Unii Europejskiej.
Pozostałe dwa sprawozdania opierają się na Wspólnej Polityce Rolnej UE i są odrzucane przez Listę Czerwcową.
Produkcja mleka powinna być kwestią wolnego rynku, przedmiotem normalnych kontroli na podstawie warunków zdrowia publicznego.
Poprawki Komisji Rolnictwa naniesione w sprawozdaniu w sprawie wspólnej organizacji rynku mleka i przetworów mlecznych są po prostu absurdalne.
Poprawki mówią o tym, by oszczędności budżetowe wynikające z normalizacji pozostały w sektorze mleka, by utworzyć fundusz mleczny, by wspierać procesy restrukturyzacji wśród producentów i przetwórców mleka, których dotknęła postępująca liberalizacja rynku, by wzmocnić środki służące promocji sprzedaży i propagowaniu wiedzy o odżywianiu w sektorze mleka, by wspierać produkcję mleka prowadzoną w utrudnionych warunkach na obszarach górskich i by wzmocnić system dostarczania mleka do szkół.
Jesteśmy zdecydowanie przeciwni tym wnioskom.
Lista Czerwcowa zauważa, że Parlament Europejski nie ma mocy współdecydowania o polityce rolnej UE, ponieważ w takim wypadku Unia wpadłaby w pułapkę protekcjonizmu i znacznych subwencji dla różnych grup w sektorze rolnictwa.
na piśmie. - (DA) Duńscy członkowie Grupy Socjalistycznej w Parlamencie Europejskim - pan poseł Rasmussen, pani posłanka Thomsen, pani posłanka Schaldemose, pan poseł Jørgensen i pan poseł Christensen - głosowali nie tylko przeciw wnioskom Komisji, ale także poprawkom zaproponowanym przez Parlament.
W opinii delegacji, reforma programu dystrybucji mleka do szkół jest konieczna, ale wniosek nie posuwa się wystarczająco daleko.
Delegacja uważa, że należy całkowicie zlikwidować poparcie dla mleka pełnotłustego, a pełne wsparcie powinno uzyskać zdrowe mleko.
Jednakże delegacja chciałaby podkreślić swoje poparcie dla reform wspierania przez UE rolnictwa, zmierzające w kierunku większego zorientowania na rynek, a polityka rolna UE powinna być powiązana, między innymi, z polityką w zakresie ochrony środowiska naturalnego i z inicjatywami na rzecz zdrowia publicznego.
na piśmie. - Aby zapewnić integralność tego Parlamentu, wszyscy posłowie mający interes finansowy w sektorze nabiałowym powinni w głosowaniach złożyć deklarację zainteresowania.
(DE) Panie przewodniczący! Głosowałem za przyjęciem tej rezolucji, ponieważ uważam, że nadchodzi czas, byśmy dokonali kontroli tego środka i ocenili, czy naprawdę jest odpowiedni i skuteczny.
Jeśli okaże się, że nie jest skuteczny, zniesiemy go, jeśli jest tylko częściowo skuteczny i odpowiedni, będzie musiał zostać odpowiednio zmodyfikowany.
W każdym wypadku powinniśmy pracować na rzecz standaryzacji wdrażania - czyli zapewnienia jednolitości kontroli - aby raz na zawsze położyć kres udręce, której doświadczamy obecnie na lotniskach.
(MT) Chciałbym wyjaśnić, że jeśli chodzi o bezpieczeństwo, nie może być kompromisów.
Musimy zdać sobie sprawę z tego, że w przypadku ograniczeń dotyczących wnoszenia płynów na pokład samolotu, to prawda, że to niedogodność, to prawda, że to irytujące, gdy trzeba wyrzucić to, co się niesie, ale z drugiej strony bezpieczeństwo jest najważniejsze, bezpieczeństwo jest kluczowe.
Jeśli brytyjskie służby specjalne mówią nam, że wciąż istnieje zagrożenie, to znaczy, że wciąż istnieje zagrożenie.
Nie możemy iść na żadne ustępstwa i dlatego musimy być bardzo uważni, gdy przyjmujemy rezolucje i wnioski z tym związane, abyśmy w żaden sposób nie wydali się w naszym podejściu słabi lub niezdecydowani.
(SK) Podczas moich regularnych podróży służbowych obserwuję, jak pasażerowie mający płyny w bagażu podręcznym zmagają się z denerwującymi problemami na europejskich lotniskach.
Pasażerowie muszą zostawiać swoje kosmetyki.
Na szczęście są w stanie wypić pół litra wody mineralnej, ale płyn po goleniu czy szampon przekraczające dopuszczalną wielkość wylądują w pojemniku.
Pasażerowie postrzegają te rygorystyczne kontrole na lotniskach jako naruszenie ich praw.
Nie wiedzą, dlaczego muszą to robić i są źli na Unię i na te biurokratyczne przepisy.
Cel ich lotu jest inny i dlatego nie rozumieją, dlaczego muszą rozstawać się z podstawowymi przyborami toaletowymi.
Tak samo pracownicy nie mają czasu ani chęci, by uzasadniać kontrole przeprowadzane w ramach mechanizmu antyterrorystycznego.
Głosowałam za przyjęciem projektu rezolucji, w którym proponuje się zaprzestanie stosowania kontrowersyjnych środków wobec pasażerów i podkreśla potrzebę wykonania badań w celu znalezienia skutecznych narzędzi wykrywania płynnych materiałów wybuchowych.
Wierzę, że Komisja Europejska dokona dokładnego przeglądu zakazu wnoszenia płynów na pokład statku powietrznego i - jeśli nie odkryje żadnych nowych faktów - zrezygnuje z tego kontrowersyjnego środka.
na piśmie. - Chociaż partia UKIP z zasady stara się popierać każde uchylenie prawodawstwa UE, ta kwestia jest kwestią bezpieczeństwa narodowego, dlatego partia ta nie może poprzeć środka, który mógłby narazić pasażerów na niebezpieczeństwo.
Jak stwierdził rząd Jej Królewskiej Mości, terroryzm wciąż stanowi poważne zagrożenie.
na piśmie. - Chociaż partia UKIP z zasady stara się popierać każde uchylenie prawodawstwa UE, ta kwestia jest kwestią bezpieczeństwa narodowego, dlatego partia ta nie może poprzeć środka, który mógłby narazić pasażerów na niebezpieczeństwo.
Jak stwierdził rząd Jej Królewskiej Mości, terroryzm wciąż stanowi poważne zagrożenie.
Opinia rządu Jej Królewskiej Mości:
Rząd Jej Królewskiej Mości przyjmuje stwierdzenie zawarte w rezolucji Komisji Transportu i Turystyki, że Europa potrzebuje wysokiego poziomu bezpieczeństwa w lotnictwie.
Terroryzm wciąż stanowi poważne zagrożenie.
Obecnie niepraktyczne jest badanie więcej niż małej ilości płynów, które chcą zabrać pasażerowie.
Tak więc podczas prowadzenia prac nad znalezieniem bardziej dogodnego, opartego na technologii rozwiązania, tymczasowe kontrole są obecnie jedynym sposobem zapewniającym bezpieczeństwo pasażerów.
na piśmie. - Głosowałem za przyjęciem tej rezolucji, szczególnie ze względu na zawarty w niej wymóg dokonania przeglądu skuteczności i słuszności rozporządzenia (WE) nr 1546/2006 (wnoszenie płynów na pokład statku powietrznego).
Za najbardziej absurdalny uważam fakt, że mogę podróżować do Europy mając przy sobie płyny,-alkohol, perfumy czy żywność nie podlegające opłacie celnej i kupione poza UE, - ale jeśli będę się przesiadać do innego samolotu na terenie UE, zostaną one skonfiskowane przez władze.
Czy Komisja zdaje sobie sprawę z tego, że terroryści są prawdopodobnie bardziej świadomi istnienia rozporządzenia niż zwykli pasażerowie i zachowają się odpowiednio?
Oznacza to również, że poziom bezpieczeństwa na wszystkich lotniskach poza UE jest niższy niż na najgorszych lotniskach w UE.
Jako osoba, która często podróżuje, uważam, że trudno jest - jeżeli w ogóle to możliwe - w to uwierzyć.
na piśmie. - (PT) Jeśli chodzi o rozporządzenie w sprawie ograniczeń dotyczących wnoszenia płynów na pokład statku powietrznego, uważam, że przyjęcie poprawki - złożonej również przez naszą grupę parlamentarną - która "zaprasza” Komisję Europejską do uchylenia tego rozporządzenia, jest krokiem w dobrym kierunku, ponieważ nie zostało nigdy dowiedzione, że jest ono skuteczne w kwestii bezpieczeństwa, ani nie przedstawiono żadnych przekonujących faktów, jak zostało to obiecane, przy pomocy wyczerpującego publicznego sprawozdania.
Ponadto podkreślono, że jeśli Komisja ma zamiar przedstawić tego rodzaju rozporządzenie w przyszłości, najpierw musi sporządzić sprawozdanie, które udowodni, że środek taki będzie skuteczny.
Chciałbym zauważyć, że chociaż obecne rozporządzenie wciąż jest stosowane, Komisja nawet nie opublikowała, ani nie udostępniła obywatelom konkretnej informacji na temat zakazów i ograniczeń, którym mogą podlegać, listy wyjątków od tych reguł lub powodów wprowadzenia tego środka.
Komisja nie zadbała także o to, by pasażerowie byli w pełni i odpowiednio poinformowani o swoich prawach, szczególnie w kwestii nadużycia władzy podczas stosowania reguł bezpieczeństwa.
na piśmie. - Popieram inicjatywy w sprawie dokonania przeglądu obowiązujących obecnie ograniczeń co do ilości płynów, które pasażerowie mogą wnosić na pokład statku powietrznego w UE.
Głosowałem za przyjęciem rezolucji, która wzywa Komisję Europejską o dokonanie przeglądu ograniczeń i zapewnienie, że są one proporcjonalne do zagrożenia.
Potrzebujemy ograniczeń realistycznych i proporcjonalnych do potencjalnych zagrożeń.
Wszyscy podchodzimy bardzo poważnie do potrzeby obrony przed zagrożeniem terrorystycznym, ale nasza odpowiedź musi być proporcjonalna i uzasadniona.
Wśród partii istnieje obawa, że obecne ograniczenia narzucone przez Komisję Europejską są nieproporcjonalnie kosztowne i uciążliwe.
Chciałbym, aby dokonano oceny tej sytuacji, a jeżeli ograniczenia te nadal miałyby obowiązywać, Komisja będzie musiała dokładnie uzasadnić, dlaczego są one potrzebne.
na piśmie. - Brytyjscy konserwatyści w pełni popierają dokonanie przeglądu rozporządzenia określającego, co pasażerowie mogą, a czego nie mogą wnosić na pokład samolotów.
Rozporządzenie to było w różny sposób wdrażane w różnych częściach UE, co powodowało nieścisłości oraz niesprawiedliwość. Każdy przegląd musi pilnie zająć się tym aspektem.
Jednakże nie uważamy, by słuszne było wzywanie do uchylenia rozporządzeń na tym etapie, gdyż z zasady wynik przeglądu dokonanego przez ekspertów nie powinien być przesądzany, a ochrona ludności jest najważniejsza.
na piśmie. - Partia UKIP popiera uchylenie całego prawodawstwa UE.
Jednakże jest to środek szczególny, który naraziłby pasażerów i załogę na niebezpieczeństwo i którego nie możemy dlatego poprzeć.
na piśmie. - Głosowałem przeciw przyjęciu tej rezolucji mającej na celu uchylenie obowiązującego rozporządzenia wprowadzonego w zeszłym roku, zawierającego ograniczenia w odniesieniu do płynów na pokładzie statku powietrznego.
Obawiam się, że posłowie do Parlamentu Europejskiego z grupy liberalnej i grupy Zielonych otworzyli teraz możliwość uchylenia tego prawa, mimo że zdecydowanym zaleceniem ze strony zarówno służb specjalnych, jak i Ministerstwa Transportu jest utrzymać to prawo w mocy.
Zgadzam się na dokonywanie przeglądu prawodawstwa na bieżąco, uważam jednak także, że uchylanie prawodawstwa w tej chwili jest zarówno przedwczesne, jak i niebezpieczne.
na piśmie. - (PT) Uważam, że zagrożenie bezpieczeństwa w transporcie lotniczym jest realne i że związane z tym ryzyko jest ogromne.
Dlatego sądzę, że niedogodności, z jakimi zmagają się pasażerowie, są proporcjonalne do tego, co chronimy i że w żadnym wypadku nie ma tu miejsca naruszenie praw, wolności czy gwarancji, ale jest to po prostu środek techniczny, który okazał się skuteczny.
Dlatego uważam, że Parlament Europejski postępuje zbyt pochopnie i przekracza swoje kompetencje, proponując, by rozporządzenie w sprawie wnoszenia płynów na pokład statku powietrznego nie zostało wdrożone, jeśli nie zostaną przedstawione nowe dowody popierające takie wdrożenie.
Zasada ostrożności mówi, że lepiej jest znosić nieznaczne niegodności, niż doprowadzić do katastrofy.
Zasada bezpieczeństwa mówi, że nie powinniśmy niczego upraszczać, jeśli nie jesteśmy pewni co do możliwych niebezpieczeństw.
Dlatego głosowałem przeciwko przyjęciu projektu rezolucji ustanawiającej środki w celu wprowadzenia w życie wspólnych podstawowych standardów dotyczących bezpieczeństwa lotnictwa cywilnego (wnoszenie płynów na pokład statku powietrznego).
na piśmie. - (FR) W czasie, kiedy wiele osób wraca z urlopów do pracy, warto jest pomyśleć o niektórych zasadach bezpieczeństwa na pokładzie statków powietrznych i na lotniskach.
W ramach przypomnienia: ponad 16 milionów pasażerów obsługiwanych jest przez lotnisko krajowe w Brukseli każdego roku i od listopada ubiegłego roku obowiązuje ich zakaz wnoszenia płynów w bagażu podręcznym.
Moim zdaniem nie ma wątpliwości co do tego, że bezpieczeństwo nie może być przedmiotem kompromisów.
Jednakże wielu pasażerów skarży się na sposób, w jaki zakaz ten jest stosowany na różnych europejskich lotniskach: na niektórych mogą oni wnosić w bagażu podręcznym produkty zakupione na lotnisku, na innych nie.
Ponadto trudno jest wprowadzać wobec pasażerów tego rodzaju środki, jeśli ich wartość dodana pod względem bezpieczeństwa nie została uzasadniona ponad wątpliwość, a nie wydaje się, by było tak w tym przypadku.
Dlatego wydaje mi się rozsądne poprosić Komisję, by wykazała słuszność tego środka i jeśli zostanie ona udowodniona, zapewniła jednolite, w pełni przejrzyste zastosowanie.
W ten sposób pasażerowie będą wiedzieli, jak się zachować.
na piśmie. - Głosowałem przeciwko przyjęciu tego sprawozdania, ponieważ chociaż naprawdę istnieje sens dokonania przeglądu skutków tego środka, ważne jest, by go nie uchylać.
Pasażerowie podróżujący przez europejskie lotniska, jak Gatwick w moim regionie, są często zdezorientowani i zdenerwowani z powodu stosowania tej zasady.
W szczególności z powodu sposobu, w jaki muszą oddawać płyny niepodlegające opłacie celnej, zakupione na lotnisku, władzom sprawdzającym bagaże podręczne.
Wydaje się, że problem dotyczy pasażerów tranzytowych, którzy kupują produkty na lotnisku, na którym się przesiadają, a później próbują przejść kontrolę przed następnym lotem.
Głosowałem przeciw pełnemu zniesieniu przepisów, ponieważ wciąż istnieją uzasadnione obawy co do bezpieczeństwa, które muszą być naszym priorytetem.
Istnieją również inne rozwiązania oprócz zwykłego zniesienia przepisów, które mogą przyczynić się do większej wygody pasażerów, zachowując bezpieczeństwo.
na piśmie. - Obecne bezsensowne środki bezpieczeństwa na lotniskach i w lotnictwie są niefortunnym i ciągłym przypominaniem o terroryzmie.
Nie wzbudzają powszechnego poczucia bezpieczeństwa.
Muszą być dokonywane kontrole bezpieczeństwa - zarówno w strefie przeznaczonej dla pasażerów, jak i w strefie operacyjnej lotniska.
Ale powinny być one sensowne i elastyczne.
Przede wszystkim powinny być skuteczniej ukierunkowane.
Oznacza to "profilowanie”, kluczowy środek, którego unika się z obawy przed oskarżeniem o "dyskryminację”.
To ciekawe, że Komisja Europejska myśli, że musi dać zielone światło dla nowych środków bezpieczeństwa na europejskich lotniskach.
Rządy państw UE powinny koordynować swoją odpowiedź - ale nie może to być wymówka, by rozszerzać kompetencje Komisji o nowe dziedziny.
Z pewnością rząd brytyjski musi sprzeciwiać się każdej nowej próbie odrzucenia naszego weta w sprawach związanych ze sprawiedliwością i porządkiem publicznym.
Organizacja Międzynarodowego Lotnictwa Cywilnego, mająca globalny zasięg, jest odpowiednim organem, którego zadaniem jest zapewnienie, by lotniska na świecie spełniały potrzeby w zakresie bezpieczeństwa.
Wstrzymaliśmy się od głosowania nad rezolucją.
na piśmie. - (FR) Głosowałem za przyjęciem sprawozdania przygotowanego przez moją koleżankę, Ayalę Sender, w odpowiedzi na komunikat Komisji w sprawie logistyki transportu towarowego w Europie i zrównoważonej mobilności.
Będziemy oczekiwać sprawozdania Komisji na temat planu działań na rzecz logistyki transportu towarowego jesienią 2007 r.
Jednakże, jeśli chodzi o logistykę, szczególnie potrzebne jest rozpoczęcie debaty na temat ambitnej europejskiej polityki rozwoju terytorialnego, opartej w szczególności na finansowaniu infrastruktury (autostrady, kolej, lotniska, porty, nowe technologie, satelity itd.), stosując wspomagane finansowanie zobowiązań, na przykład z większym wykorzystaniem Europejskiego Banku Inwestycyjnego (EBI), który mógłby uwolnić prawie 1 000 miliardów potencjału inwestycyjnego przez 10 lat, partnerstw publiczno-prywatnych (PPP) itp.
Ambitna europejska polityka rozwoju terytorialnego oparta na znacznym inwestowaniu będzie jednym z warunków umożliwienia przedsiębiorstwom logistyki właściwe wykonywanie pracy, najkorzystniej i przy poszanowaniu środowiska.
na piśmie.
(SV) - Istnieje dobre uzasadnienie dla wspólnej pracy na rzecz stworzenia sprawnie funkcjonującego systemu transportowego między państwami członkowskimi, z myślą o promowaniu rynku wewnętrznego.
Jednakże kwestionujemy wiele poszczególnych zagadnień w tym sprawozdaniu.
Nie podzielamy poglądu, że wspólna polityka transportowa jest niedofinansowana i że UE powinna inwestować kolejne zasoby w tej dziedzinie.
Kwestionujemy potrzebę wprowadzenia wspólnych standardów szkoleniowych dla personelu zatrudnionego w transporcie i logistyce, ponieważ jesteśmy całkowicie pewni, że wszystkie państwa członkowskie są zdolne rozwiązać tę kwestię w sposób zadowalający.
Wreszcie uważamy, że państwa członkowskie muszą niezależnie zdecydować, czy 60-tonowe pojazdy przewożące towary mogą być dopuszczane do użytku.
Ze względu na te uwagi zdecydowaliśmy głosować przeciwko przyjęciu tego sprawozdania.
na piśmie. - (PT) Chociaż w odniesieniu do tego sprawozdania wiele innych kwestii zasługuje na omówienie, w niniejszym wyjaśnieniu dotyczącym sposobu głosowania chcielibyśmy zwrócić uwagę na fakt, że nie możemy zrozumieć, dlaczego zaproponowana przez nas poprawka, mająca na celu uwzględnienie regionów najbardziej oddalonych - takich jak Azory i Madera - w definicji priorytetów w dziedzinie logistyki transportu w różnych państwach UE, została odrzucona.
Nasze poprawki, które zostały odrzucone, kładły nacisk na:
znaczenie strategiczne służb publicznych i ich wkład w sektor publiczny w dziedzinie promowania spójności gospodarczej, społecznej i terytorialnej oraz krytykę polityki kwestionującej rolę państwa jako dostawcy usług użyteczności publicznej;
zachęcającego efektu inwestycji publicznych współfinansowanych przez fundusze strukturalne w ramach polityki spójności, które są zachętą dla inwestycji prywatnych oraz możliwości wykorzystywania finansowania przez Wspólnotę do finansowania prywatnych inwestycji tam, gdzie nie ma strategii inwestycji publicznych.
Odrzucenie sprawozdania ma tym większe znaczenie z tego względu, że Parlament Europejski zauważa w nim, że logistyka jest w pierwszej kolejności działalnością gospodarczą, uważa jednak, że władze publiczne mogą odgrywać rolę czynnika ułatwiającego oraz wzywa do rozpowszechniania najlepszych praktycznych wzorców w logistyce finansowej, na przykład różnych inicjatyw wykorzystujących prywatno-publiczne współfinansowanie.
Mądrej głowie dość dwie słowie...
na piśmie. - (FR) Chociaż jestem zachwycony przyjęciem sprawozdania z własnej inicjatywy pani Ayali Sender w sprawie logistyki, które podkreśla znaczenie intermodalności dla czystszego i bardziej zrównoważonego transportu, mogę ubolewać jedynie nad przyjęciem ustępu 21, przeciw któremu głosowałem już w Komisji Transportu i Turystyki.
Głosowałem przeciwko przyjęciu tego ustępu, ponieważ 60-tonowe pojazdy, dla których ustęp ten właśnie otworzył drzwi, są niebezpieczne dla środowiska i dla użytkowników naszych dróg, które nie są skonstruowane tak, by mogły wytrzymywać taki ciężar.
Argumenty lobby drogowego są zwodnicze: ponieważ nośności obecnie używanych samochodów ciężarowych nie są już w pełni wykorzystywane, zmniejszenie emisji gazów spalinowych, którym próbuje się nas skusić na zasadzie: "mniej pojazdów dla transportu większej ilości produktów” to oszustwo.
Jeśli chodzi o wpływ tych wielkich ciężarówek na infrastrukturę, w końcu spadnie on na barki podatników, powodując katastrofę budżetu przeznaczonego na naprawę dróg.
Wreszcie, kwestia bezpieczeństwa na drogach: oprócz niebezpieczeństw wynikających ze zniszczenia infrastruktury, sama wielkość tych potworów na drogach stanowi zagrożenie dla innych użytkowników.
na piśmie. - Głosuję za przyjęciem sprawozdania pani poseł Inés Ayala Sender w sprawie logistyki transportu towarowego w Europie - klucza do zrównoważonej mobilności.
Pani poseł przedstawiła bardzo dobre sprawozdanie, adekwatnie analizując tak ważną problematykę.
Bez skutecznie działającego sektora logistycznego cele w dziedzinie wzrostu, zatrudnienia oraz podniesienia atrakcyjności Unii Europejskiej dla inwestorów i pracowników - a zatem główne założenia Strategii Lizbońskiej - nie mogą zostać osiągnięte.
Logistyka stanowi ważny element w rozwoju Europy i jej konkurencyjności na arenie międzynarodowej.
Ogół czynności logistycznych stanowi przecież 13% PKB w UE.
Ponadto nie należy zapominać o ogromnym wpływie, jaki odpowiednie rozwiązania logistyczne mają na ograniczenie zanieczyszczeń środowiska, i które przyczyniają się także do ograniczenia zużycia energii.
Uważam, że należy poprzeć sprawozdanie, które ma na celu pomoc w ukształtowaniu planu działania w dziedzinie logistyki na szczeblu europejskim.
Głosowałem za projektem rezolucji Komisji Zatrudnienia i Spraw Socjalnych, w którym Komisja stwierdza, że sieć Europejskich Służb ds. Zatrudnienia (EURES) powinna stać się ważną platformą komunikacyjną europejskiego rynku pracy i punktem kompleksowej obsługi w zakresie geograficznej i zawodowej mobilności pracowników.
Ten punkt obsługi powinien dążyć do zniesienia przeszkód, zwłaszcza tych wynikających z ubezpieczenia społecznego związanego z pracą, oraz do rozwijania wiedzy pracowników o przysługujących im prawach.
Geograficzna i zawodowa mobilność stanowi instrument o zasadniczym znaczeniu dla powodzenia zmienionej strategii lizbońskiej i ogólnie dla właściwego funkcjonowania rynku wewnętrznego w oparciu o społeczną gospodarkę rynkową.
To znaczące wyzwanie dla wprowadzenia do zatrudnienia modelu elastycznego rynku pracy i bezpieczeństwa socjalnego, czyli podejścia umożliwiającego większą elastyczność zarządzania zasobami ludzkimi, równocześnie zapewniając bezpieczeństwo zatrudnienia, którego oczekują nasi współobywatele.
Głosowałam za rezolucją w sprawie sprawozdania z działalności EURES w latach 2004-2005: w kierunku jednolitego europejskiego rynku pracy.
Uważam, że mobilność geograficzna i zawodowa stanowi instrument o kluczowym znaczeniu dla powodzenia zmienionej strategii lizbońskiej.
W związku z tym uważam, ze Komisja Europejska powinna nadal wspierać mobilność geograficzną i zawodową pracowników poprzez zwiększoną linię budżetową na rok 2007 w celu wsparcia projektów zatrudniania transgranicznego oraz partnerstwa międzynarodowego.
Sieć EURES jest przedstawiana jako potencjalna platforma komunikacyjna europejskiego rynku pracy, czyli jako czynnik mogący zachęcić pracowników do mobilności geograficznej i zawodowej.
Powinna również zaradzić obecnym niedociągnięciom w kwestii przekazywanych informacji, aby uniknąć strasznych sytuacji, przed którymi stają pracownicy w wielu krajach, gdzie muszą wyjechać do pracy, najczęściej w związku z bezrobociem w ich własnym kraju, jak to jest w przypadku Portugalczyków.
Musimy usprawnić informowanie w kwestiach ubezpieczeń społecznych oraz praw przysługujących pracownikom w odniesieniu do urlopów, płac, zasiłków chorobowych, mieszkaniowych oraz dopłat do kształcenia i szkoleń.
Musimy zagwarantować uznanie i poszanowanie prawa pracowników do wyjazdu do pracy do kraju innego niż ich kraj pochodzenia.
Ważną kwestią wymagającą rozwiązania jest brak kontroli.
Wiadomo, że pracownicy zmuszani są często do pracy przez wiele godzin, bez odpowiedniego zakwaterowania, a nawet bez umowy o pracę, oraz otrzymują znacznie niższe niż ustalone początkowo wynagrodzenie.
Tymi kwestiami należy się zająć, jeśli chcemy osiągnąć swobodną mobilność pracowników.
(CS) Poparłam sprawozdanie mające na celu ograniczenie ryzykownego i szkodliwego spożycia alkoholu.
Jestem również za wprowadzeniem ograniczenia 0,00%, ale wyłącznie w przypadku kierowców zawodowych.
Jestem przeciwna bezkrytycznemu wprowadzaniu ostrzeżeń na opakowaniach, ponieważ uważam, że nie jest to zobowiązujące, jak również leży poza zakresem kompetencji UE.
Uważam, że przyjęcie takich środków jest obowiązkiem parlamentów krajowych i nie należy ich stosować bezkrytycznie, aby nie działać w sposób populistyczny i niezobowiązujący, lecz starać się edukować grupy docelowe zagrożone nadmiernym spożyciem alkoholu.
(FR) Panie przewodniczący! Prezentacja sprawozdania z własnej inicjatywy pana posła Foglietta spotkała się z komentarzami mogącymi sugerować, że wszyscy członkowie Grupy Europejskiej Partii Ludowej (Chrześcijańskich Demokratów) - Europejskich Demokratów nie doceniają wagi problemu alkoholizmu.
Nie mogę zgodzić się z beztroską, z jaką ukrywa się problem uzależnienia od alkoholu z przywiązania do producentów napojów alkoholowych i ich lobby.
Ochrona młodych ludzi wymaga więcej działań, podobnie jak traktowanie alkoholizmu jako poważnej choroby dotykającej wszystkich w otoczeniu osoby na nią cierpiącej.
Przecież to sprawozdanie z własnej inicjatywy w żaden sposób nie przyczyni się do zmiany sytuacji.
na piśmie. - (SV) Zdecydowaliśmy się poprzeć sprawozdanie w końcowym głosowaniu.
Jednak życzylibyśmy sobie bardziej zdecydowanych zapisów o ostrzeżeniach na butelkach z alkoholem oraz o ryzyku związanym ze spożywaniem alkoholu przez kobiety w ciąży.
Szkoda, że Parlament nie przyjął poprawek oraz części obecnego tekstu w tym duchu podczas sesji plenarnej.
na piśmie. - (FR) Głosowałem za sprawozdaniem z własnej inicjatywy pana posła Foglietty dotyczącym strategii Unii Europejskiej mającej na celu wsparcie państw członkowskich w ograniczaniu szkodliwych skutków spożywania alkoholu.
Komisja miała rację wydając komunikat dotyczący ryzykownego i szkodliwego spożywania alkoholu i jego szkodliwych konsekwencji dla zdrowia.
Przyłączam się do zaleceń, nie kwestionując zasady pomocniczości na rzecz ambitnych celów ogólnych: ograniczenia przez państwa członkowskie ryzykownego i szkodliwego spożycia alkoholu zwłaszcza przez podatne grupy społeczne, takie jak dzieci, młodzież i kobiety w ciąży.
Cieszę się, że posłowie w swej mądrości przyznają, że spożywanie produktów alkoholowych może być postrzegane jako element dziedzictwa i kultury europejskiej, oraz że niskie spożycie alkoholu (10 g dziennie) może w pewnych warunkach przyczyniać się do zapobiegania niektórym chorobom.
na piśmie. - Nadużywanie alkoholu jest trzecią po paleniu tytoniu i nadciśnieniu najczęstszą przyczyną chorób i przedwczesnych zgonów w UE i kosztuje nasz system opieki zdrowotnej miliony.
Wypadki drogowe związane ze spożyciem alkoholu nadal prowadzą do wielu ofiar, a naruszenia porządku publicznego i spożywanie alkoholu przez nieletnich rozpowszechnia się w całej Europie.
Najbardziej skutecznym narzędziem w ograniczaniu szkód związanych ze spożywaniem alkoholu jest prawdziwa świadomość w połączeniu z egzekwowaniem.
Kluczowe znaczenie ma skuteczna edukacja domowa i szkolna już od szkoły podstawowej.
Kobiety i mężczyźni powinni być lepiej informowani o ryzyku związanym ze spożywaniem alkoholu w czasie ciąży, a w szczególności o FASD i popieram oryginalne sformułowanie sprawozdania, w którym podkreśla się wagę odpowiedniego ostrzegania na opakowaniach napojów alkoholowych, mogącego powstrzymać kobiety w ciąży przed spożywaniem alkoholu przed ciążą i w trakcie jej trwania.
Wzywam rząd irlandzki do rozważenia obowiązkowego oznakowania na opakowaniach napojów alkoholowych w związku z tym zespołem.
Zdecydowanie popieram pomysł zwrócenia się do Komisji, by podjęła kroki mające na celu przeprowadzenie niezależnego badania skuteczności innowacyjnych sposobów informowania, w tym oznakowania, w ograniczaniu ryzykowanego i szkodliwego spożywania alkoholu.
Ruch Czerwcowy popiera oznakowanie ostrzegawcze na opakowaniach napojów alkoholowych.
Gdy propozycje te wrócą do Parlamentu, będziemy dążyć do ustalenia zasad minimalnego oznakowania, tak aby państwa członkowskie mogły wprowadzać przepisy zgodnie z zasadą ostrożności.
Moim zdaniem problemy związane z nadużywaniem alkoholu przyjmują niepokojący wymiar we wszystkich państwach członkowskich UE.
Poza tradycyjnym towarzyskim spożyciem alkoholu, różnym w poszczególnych regionach i państwach członkowskich, należy pamiętać, że regularne nadmierne spożywanie alkoholu ma niszczący wpływ na zdrowie oraz poważne bezpośrednie konsekwencje w postaci wypadków drogowych i zachowań antyspołecznych.
Dlatego musimy pilnie przypomnieć producentom i dystrybutorom alkoholu o ich obowiązkach, zwrócić się do firm tego sektora z prośbą o niezbędne wsparcie, zaangażować szkoły i rodziny, wystosować przesłanie z pozytywnymi przykładami dla młodych ludzi i zwiększyć świadomość ryzyka wśród najbardziej narażonych grup społecznych.
Sprawozdanie zaledwie porusza, nie wchodząc w szczegóły, kluczową kwestię przyczyn leżących u podstaw nadużywania alkoholu. Dlatego jego wadą jest podejście, które można określić jako kognitywne/represyjne, w oparciu o proces określania równowagi między ryzykiem/zagrożeniem/karą.
Należy wziąć pod uwagę fakt, że wszelkie substancje uzależniające i zachowania związane z uzależnieniami charakteryzują się pewnymi cechami szczególnymi.
W sprawozdaniu wspomniano o konieczności wyciągnięcia skutecznych wniosków w oparciu o zebrane dane, ale wydaje się, że dokument zmierza w kierunku z góry założonych wniosków.
Zanim zajmiemy się ważną kwestią "alkohol a praca”, powinniśmy podkreślać podstawowe znaczenie wzorców w kształtowaniu wartości i postaw młodych ludzi.
Nawet zdrowie w pracy, które powinno odgrywać kluczową rolę w profilaktyce i doradztwie, postrzegane jest jako rozszerzenie wymiaru represyjnego/wyzysku przez pracodawcę, a nie jako niezależny mechanizm zapobiegania problemom zdrowotnym i wspierania zdrowych zachowań.
Należy stworzyć pozycję budżetową w celu finansowania pracowników cierpiących w wyniku stresu w miejscu pracy, nadmiernego obciążenia pracą, bezrobocia i niepewności zatrudnienia, tak aby wykrywać i leczyć uzależnienie od alkoholu, poprawić warunki pracy, zapobiegać chorobom i wspierać zdrowe zachowania.
na piśmie. - (SV) Lista Czerwcowa zdecydowała się głosować przeciwko sprawozdaniu i części poprawek.
Polityka dotycząca alkoholu powinna leżeć w gestii państw członkowskich i nie może zatem być tworzona na poziomie UE.
Każde państwo członkowskie ma własną kulturę picia alkoholu, którą trzeba wziąć pod uwagę przy działaniach obywateli na rzecz ograniczenia szkód związanych ze spożywaniem alkoholu.
W tej dziedzinie, podobnie jak w niemal wszystkich innych, dokonuje się międzynarodowy postęp, w miarę jak poszczególne państwa tworzą rozwiązania podążając różnymi drogami.
Wyciągając wnioski z doświadczeń innych państw, każde państwo może wypracować własną optymalną strategię alkoholową.
Taka instytucjonalna konkurencja między krajami leży u podstaw historycznych sukcesów państw europejskich w każdej niemal dziedzinie.
Parlament nie może utrudniać tej konkurencji poprzez dążenie do ujednolicenia na poziomie UE.
Głosowałam za tym sprawozdaniem, które zawiera konkretne propozycje mające na celu zapobieganie nadużywaniu alkoholu wśród najbardziej narażonych grup, takich jak młodzież i kobiety w ciąży.
Sprawozdanie nie demonizuje umiarkowanego spożywania wina (z wyjątkiem konkretnego przypadku kobiet w ciąży), stanowiącego element naszej kultury i tradycji, lecz zajmuje się nadużywaniem alkoholu.
Jestem również bardzo zadowolona z zaproponowanych metod dostarczania kobietom w ciąży pełniejszej informacji na temat ryzyka związanego ze spożywaniem alkoholu podczas ciąży.
Spożywanie alkoholu nawet w niewielkich ilościach jest szkodliwe dla płodu.
Dziecku zagrażają między innymi zniekształcenia twarzy, mikrocefalia, problemy neurologiczne z poruszaniem się, problemy behawioralne, kognitywne, a nawet opóźnienie umysłowe.
Wreszcie cieszy mnie propozycja wprowadzenia odpowiednich informacji skierowanych do kobiet w ciąży za pośrednictwem służby zdrowia.
Wszyscy chcemy zwalczać ryzykowne i szkodliwe spożywanie alkoholu, zwłaszcza przez młodzież, dla której ostatnio modnym zachowaniem jest to, co określa się po niemiecku Koma-Saufen. Określenie to dobrze rozumieją młodzi ludzie w moim kraju.
Uznaję rolę Unii Europejskiej w zwalczaniu problemów zdrowia publicznego oraz jej znaczenie w zachęcaniu do wymiany informacji i najlepszych praktyk pomiędzy państwami członkowskimi.
Niestety rezolucja podkreśla jedynie szkodliwe skutki alkoholu, pomijając zalety umiarkowanego jego spożywania.
Badania naukowe wykazały, że wino spożywane z umiarem pomaga zapobiegać chorobom układu krążenia, rakowi i demencji.
Jednak na mocy przepisów europejskich podawanie tych cennych informacji na oznakowaniach jest zabronione.
Dlaczego mamy ostrzegać kobiety przed zajściem w ciążę i w ciąży, a pomijać skutki alkoholizmu u mężczyzn w wieku rozrodczym?
Dlaczego mamy proponować wyższe podatki od napojów alkoholowych, gdy oczywiste jest, że alkoholizm jest najbardziej rozpowszechniony w krajach, gdzie podatki są najwyższe?
Chcę podkreślić, że nie może być mowy o ustaleniu na poziomie UE limitu zawartości alkoholu we krwi dla wszystkich kierowców.
Zero tolerancji dla wszystkich kierowców popełniających wykroczenia, czy to po spożyciu alkoholu czy nie, byłoby bardziej skuteczne w ograniczaniu wzrostu liczby ofiar wypadków drogowych.
na piśmie. - Głosowałam za sprawozdaniem i cieszę się z uwzględnienia poprawki do ustępu 16, za którą głosowałam, podkreślającej szkodliwe skutki spożywania alkoholu podczas ciąży.
Obecnie państwa członkowskie mogą stosować oznakowania informujące konsumentów o potencjalnych negatywnych skutkach spożywania alkoholu i rząd irlandzki zdecydowanie powinien wziąć taką możliwość pod uwagę.
Jednak znaczący postęp w dziedzinie oznakowania możliwy jest jedynie dzięki pewnemu ujednoliceniu na poziomie UE.
Czekam na opublikowanie badania Komisji na temat skuteczności innowacyjnych metod komunikacji w ograniczaniu ryzykownego i szkodliwego spożycia alkoholu przed 1 stycznia 2010, zgodnie z zaleceniem zawartym w sprawozdaniu.
na piśmie. - Poparłem to sprawozdanie i cieszę się, że teraz zostaną poczynione rzeczywiste wysiłki na rzecz zwalczania spożywania alkoholu przez osoby niepełnoletnie i jednorazowego spożywania alkoholu w nadmiernych ilościach.
Popieram również zalecenie, by ograniczenie poziomu alkoholu we krwi było tak bliskie 0,00% jak to tylko możliwe, zwłaszcza wśród początkujących kierowców, choć zdaję sobie sprawę, że ograniczenie do 0,00% jest niepraktyczne.
Uważam, że alkopopy powinny zostać w supermarketach oddzielone od napojów bezalkoholowych i cieszę się, że sprawozdanie to podkreśla.
Dobrym pomysłem jest ustanawianie przepisów dotyczących mleka, jego dystrybucji w szkołach, armii, czy stworzenia nowej kategorii, ale sytuacja z sektorem mleczarskim wygląda inaczej.
W latach 80. XX wieku Komisja w Brukseli mówiła nam, że istnieją jeziora mleka i góry masła.
Podobnie jak w przypadku zbóż, zastosowano wtedy politykę "biurokracji maltuzjańskiej”.
Z inicjatywy francuskiego ministra rolnictwa, Michela Ricarda, wprowadzono kwoty na mleko.
Oznaczało to wydzielanie, celowe tworzenie niedoborów.
Po raz pierwszy w historii ludzkości ludzie powstrzymywali się przed produkcją i odrzucali bogactwa oferowane przez naturę.
W dodatku, aby upewnić się, że osiągniemy niedobór, posunęliśmy się aż do bezsensownych dopłat do uboju bydła.
Stało się to, co musiało się stać.
Bariery ograniczyły produkcję.
Z jezior mleka do Morza Aralskiego mleka.
Brakuje masła.
Ceny rosną.
Ten niedobór został zaaranżowany, podobnie jak w przypadku pszenicy.
na piśmie. - Trzeba poważnie natychmiast zająć się kwestią alkoholowego zespołu płodowego (FAS) i spektrum płodowych zaburzeń alkoholowych (FASD).
Ostrzeżenia przed FAS na opakowaniach produktów alkoholowych, podobnie jak w Stanach Zjednoczonych, w połączeniu z kampanią edukacyjną w dziedzinie zdrowia publicznego, stanowią skuteczny sposób ostrzegania o skutkach picia alkoholu w ciąży.
Nie istnieje bezpieczna ilość alkoholu spożywanego w czasie ciąży i kobiety mają prawo znać fakty.
Przemysł alkoholowy musi niezwłocznie podjąć działania.
Ponadto wszyscy posłowie mający powiązania finansowe z przemysłem alkoholowym powinni wykazać chęć działania.
Korekty do głosowania i zamiar głosowania: patrz protokół
(Posiedzenie zostało zawieszone o godzinie 12.55 i wznowione o godzinie 15.00)
Zatwierdzenie protokołu z poprzedniego posiedzenia: patrz protokół
Niestabilność finansowa i wpływ na rzeczywistą gospodarkę (debata)
Kolejnym punktem porządku dziennego są oświadczenia Rady i Komisji dotyczące niestabilności finansowej i wpływu na rzeczywistą gospodarkę.
Panie przewodniczący, członkowie Komisji, panie i panowie! Jak państwo wiedzą, jeszcze za wcześnie, by ocenić ostatnie niepokoje na rynkach finansowych.
Musimy poczekać na bardziej konkretne dane ekonomiczne a, jak państwo wiedzą, Rada nie odbyła posiedzenia od końca lipca, ale zgadzam się z panem Jean-Claudem Junckerem, przewodniczącym Eurogroup, że w tej chwili nie istnieje widoczny wpływ na prognozy wzrostowe w strefie euro jako całości.
Gospodarka europejska nadal wykazuje silny wzrost oparty na solidnych podstawach.
W tym roku osiągnięto bardzo pozytywne wyniki w dziedzinie zmniejszania deficytu budżetowego, stabilności euro, wzrostu gospodarczego i zatrudnienia.
To na tym tle musimy rozważyć ostatnie niepokoje finansowe, o których mówiłem wcześniej.
To wszystko, co mam w tej chwili do powiedzenia na ten temat.
Jestem przekonany, że podczas nieformalnego posiedzenia ministrów Ecofin, które odbędzie się 14. i 15. września w Porto w Portugalii, sytuacja ekonomiczna i finansowa Unii Europejskiej zostanie przeanalizowana bardziej szczegółowo, jak zwykle w przypadku tych posiedzeń Rady, w oparciu o pełniejsze i bardziej aktualne dane.
Pragnę również zapewnić państwa, że prezydencja portugalska będzie nadal dążyć do utworzenia wspólnego rynku usług finansowych.
Ponadto ciągłe znaczące inwestycje na rzecz konwergencji praktyk nadzorczych i stałe usprawnianie ram ostrożnościowych jasno dowodzą, że nie zaniedbaliśmy znaczenia systemu wspierającego stabilność finansową.
Wreszcie prezydencja jest ogólnie zaangażowana w kontynuację wdrażania agendy lizbońskiej.
Wdrożenie agendy to najlepsze, co możemy zrobić dla wzmocnienia potencjału rozwojowego gospodarki europejskiej i utrzymania jej solidnych podstaw. Prezydencja portugalska jest nadal silnie zaangażowana w te działania.
Komisja. - (ES) Panie przewodniczący, panie i panowie! W ostatnich tygodniach doszło do poważnych niepokojów na rynkach finansowych, spowodowanych początkowo pogorszeniem na rynku kredytów hipotecznych typu sub-prime w Stanach Zjednoczonych.
Pogorszenie to rozszerzyło się na wszystkie rynki finansowe poprzez papiery wartościowe i produkty finansowe wspierane za pomocą tych kredytów, które w ostatnich latach były nabywane w znacznych ilościach przez instytucje finansowe niemal na całym świecie.
Jeśli przyjrzymy się korektom na rynkach giełdowych w ostatnich tygodniach, nie były one większe niż poprzednie korekty rynku w ostatnich dwóch latach. Jednak ostatnie wydarzenia są nietypowe, ponieważ doprowadziły do kryzysu płynności na rynkach międzybankowych, zmuszając banki centralne do zapewnienia zastrzyku znacznych sum pieniędzy.
Problemy z płynnością są jasno powiązane ze spadkiem zaufania w wyniku braku informacji na temat światowej ekspozycji operatorów rynkowych na produkty powiązane z kredytami wysokiego ryzyka w Ameryce Północnej.
Wpływ tych niepokojów może być większy niż doświadczyliśmy do tej pory i dlatego wymaga naszej szczególnej uwagi i w pełni uzasadnia naszą dzisiejszą debatę.
Jest jeszcze za wcześnie, by ocenić konsekwencje tego kryzysu dla gospodarki.
Ostateczny wpływ zależeć będzie zasadniczo od trzech czynników.
Po pierwsze musimy ustalić, jaki jest bezpośredni wpływ pogorszenia na rynku mieszkaniowym w Stanach Zjednoczonych na całą gospodarkę amerykańską, choć bez wątpienia wpływ ten będzie negatywny, a wzrost gospodarczy w Stanach Zjednoczonych okaże się niższy niż do tej pory przewidywano.
Biorąc pod uwagę wpływ gospodarki amerykańskiej na całą gospodarkę światową, spowolnienie wzrostu w Stanach Zjednoczonych będzie mieć pewne znaczenie dla całego świata, a zwłaszcza dla gospodarek europejskich.
W naszym przypadku wpływ ten powinien zasadniczo pozostać ograniczony, ponieważ państwa UE handlują głównie z innymi państwami w ramach Unii.
Ponadto gospodarka światowa nadal cieszy się dość wysokim wzrostem, między innymi dzięki dynamice państw wschodzących.
Państwa wschodzące na pewno nie zostały silnie dotknięte w wyniku tego kryzysu.
Drugim ważnym czynnikiem podczas oceny potencjalnego wpływu niepokojów finansowych są zmiany w warunkach finansowania przedsiębiorstw i gospodarstw.
Już doświadczamy ponownej wyceny premii za ryzyko, aby lepiej dostosować ją do rzeczywistej oceny tego ryzyka.
W ten sposób koryguje się sytuację, w której duża płynność doprowadziła do pewnego rozluźnienia oceny ryzyka.
Ma to zalety, ale gdyby warunki finansowania zostały zaostrzone ponad pewien poziom, działalność gospodarcza niewątpliwie ucierpiałaby wskutek ograniczonej dostępności kapitału.
Trzecim, prawdopodobnie najważniejszym i najtrudniejszym do przewidzenia czynnikiem, jest wpływ na zaufanie.
Zaufanie to kluczowa siła napędowa decyzji inwestycyjnych i nabywczych, lecz w odróżnieniu od poprzednich czynników stanowi wartość subiektywną opartą na ogólnych przesłankach, postrzeganiu i informacjach otrzymywanych przez podmioty gospodarcze.
Obejmuje to między innymi informacje pochodzące od władz, w tym rządów, przedstawicieli parlamentu, oraz od organizacji międzynarodowych.
Uważam zatem, że niniejsza debata stanowi dobrą okazję nie tylko do oceny bezpośrednich skutków tego, co stało się na rynkach w ostatnich tygodniach, ale również do przypomnienia i podkreślenia, że, jak przed chwilą powiedział przedstawiciel Komisji, gospodarka europejska nadal opiera się na silnych podstawach, które nie powinny w znaczący sposób osłabnąć w wyniku ostatnich zawirowań i dlatego nasza gospodarka ma duże szanse poradzenia sobie z zaistniałymi niepokojami.
Jak już mówiłem, gospodarka światowa nadal jest niezwykle dynamiczna i dzięki temu nadal istnieje nadwyżka handlowa w zewnętrznym sektorze naszej gospodarki, jak dowodzą najnowsze statystyki opublikowane przez Eurostat.
Inwestycje, zwłaszcza w dobra kapitałowe, pozostają na wysokim poziomie, wspomagając bieżącą działalność gospodarczą i zapowiadając przyszłą poprawę wydajności.
Konsumpcja prywatna wzrasta dzięki stałemu tworzeniu miejsc pracy. Nasze najnowsze statystyki wykazują, że stopa bezrobocia w strefie euro i w UE jest niemal porównywalna do historycznie najniższych poziomów: w przypadku strefy euro bezrobocie wynosi poniżej 7%.
Inflacja utrzymuje się na stałym poziomie.
Dzięki tym wszystkim czynnikom przedsiębiorstwa osiągają wyniki dodatnie, które powinny umożliwić im sprostanie ewentualnemu zaostrzeniu warunków kredytowania, nie zmuszając ich równocześnie do rewizji planów inwestycyjnych i rozwojowych.
Krótko mówiąc, panie i panowie, biorąc pod uwagę fakt, że jedno z zagrożeń kryzysowych, przed którym ostrzegano nas od jakiegoś czasu, gdy publikowaliśmy nasze prognozy ekonomiczne - ryzyko kryzysu na amerykańskim rynku kredytów hipotecznych i jego wpływ na gospodarkę Stanów Zjednoczonych - spełniło się, nie ma wątpliwości, że wzrost w tym i przyszłym roku w Unii Europejskiej i w strefie euro nie przekroczy naszych prognoz podanych w maju bieżącego roku.
Mimo wszystko mamy powody, by nie obawiać się o podstawy gospodarki europejskiej i jej zdolność przezwyciężenia obecnych zawirowań.
We wtorek 11 września przedstawię w imieniu Komisji przejściowe prognozy wzrostowe na rok 2007 zarówno dla strefy euro, jak i dla UE, które pozwolą nam wstępnie ocenić wpływ kryzysu.
Tego samego dnia będę miał okazję przedstawić państwu te prognozy na posiedzeniu Komisji ds. Gospodarczych i Monetarnych.
Jak państwo wiedzą, z prognozami na rok 2008 i następne będziemy musieli poczekać do opublikowania naszych prognoz ekonomicznych, jak zwykle w listopadzie.
komisarz. - Panie przewodniczący! Kryzys kredytów hipotecznych typu sub-prime w Stanach Zjednoczonych i jego potencjalny wpływ w Europie zajmowały naszą uwagę przez ostatnie tygodnie.
Europejski rynek kredytów hipotecznych charakteryzuje się innymi cechami niż rynek amerykański, a zatem istnieje mniejsze prawdopodobieństwo, że problemy o podobnej skali pojawią się w najbliższej przyszłości w Europie.
W Unii Europejskiej kredyty typu sub-prime są bardzo ograniczone w porównaniu ze Stanami Zjednoczonymi i mamy odpowiednie zabezpieczenia, takie jak przepisy dotyczące pożyczek oraz ograniczania wartości kredytu w stosunku do wartości zabezpieczenia.
Jednak ostatnie zamieszanie pokazało wyraźnie wzajemne powiązania i globalizację rynków finansowych.
Ryzyko rozłożyło się w rozsądny sposób.
To dobra wiadomość.
Problemem pozostaje jednak przenoszenie się ryzyka.
Niektóre banki i fundusze inwestycyjne w Europie są narażone na ryzyko związane z papierami wartościowymi opartymi na kredytach typu sub-prime.
Pojawiły się pewne poważne problemy, przede wszystkim w wyniku zmniejszenia płynności na rynkach ABS i papierów komercyjnych.
Jaką lekcję może wyciągnąć z tego kryzysu Europa?
Za wcześnie na konkretne wnioski, ponieważ niepewność rynku pozostaje zbyt duża.
Ważne jest również, by reagować w sposób rozsądny, nie spiesząc się z oceną sytuacji.
Reakcje w postaci szybkich decyzji prawdopodobnie okażą się niewłaściwe.
Z naszych wstępnych ustaleń wynika, co następuje:
Po pierwsze, wzajemne powiązania rynków dowodzą wagi spójnego podejścia do uregulowań w postaci rozsądnych zasad ostrożnościowych i odpowiednich standardów ochrony inwestorów.
Sprawia to, że dialog regulacyjny Komisji ze Stanami Zjednoczonymi i innymi instytucjami staje się jeszcze bardziej istotny.
Wysokie standardy uregulowań są niezbędne na wszystkich globalnych rynkach finansowych, biorąc pod uwagę "efekt rozlewania”.
Po drugie nieuchronnie pojawiają się pytania o kredyty hipoteczne w Stanach Zjednoczonych.
Choć jestem za samym ułatwianiem dostępu do rynku mieszkaniowego dla osób, których normalnie nie byłoby stać na zakup mieszkania, bez wątpienia należy dyskutować o kwestii odpowiednich uregulowań i ochrony konsumenta z perspektywy czasu.
Poprawki są w trakcie przygotowywania, ale trochę potrwa, zanim uda się rozwiązać ten problem.
Jednym z wniosków z tego kryzysu jest to, jak ważna jest ciągła edukacja finansowa obywateli przy zapewnieniu równocześnie odpowiedzialnego kredytowania.
W Unii Europejskiej już przyglądamy się tym kwestiom w ramach naszej bieżącej pracy nad kredytami konsumenckimi i hipotecznymi oraz edukacją konsumentów.
Po trzecie, centralną kwestią tego kryzysu jest przenoszenie kredytów hipotecznych i związanego z nimi ryzyka na inne osoby.
Czasem ryzyko to powraca do banku wyjściowego, gdy jego instrumenty finansowe nie są w stanie sprzedać lub sfinansować papierów wartościowych pochodzących z banku.
Zdecydowanie musimy przyjrzeć się bliżej zachodzącym tu mechanizmom, czyli roli strumieni i instrumentów finansowych specjalnego przeznaczenia, oraz ich znaczeniu dla banków europejskich.
Analizy wymagają również kwestie wyceny złożonych produktów sekurytyzacyjnych oraz rynkowe mechanizmy rozliczeniowe w stresowych sytuacjach rynkowych.
Ostatni kryzys rynkowy podkreślił także znaczenie ryzyka reputacyjnego, jak i ryzyka płynnościowego, jako ważnych czynników oceny ryzyka ponoszonego przez banki w przypadku transakcji złożonych.
Po czwarte, co z Basel II, nową umową dotyczącą wymagań kapitałowych banków?
Basel II zapewnia bankom i firmom inwestycyjnym możliwość właściwej oceny ryzyka i odpowiedniego kalibrowania kapitału.
Podobnie jak Solvency II, odpowiednik Basel II dla sektora ubezpieczeniowego.
Jednak nie oznacza to, że powinniśmy być z siebie dumni.
Pojawią się kwestie wymagające dokładnej analizy przez ustawodawców.
Na przykład niezbędna będzie dalsza praca nad kalibracją kapitałową produktów złożonych i zdolnością banków do określania potencjalnych problemów w sytuacjach kryzysowych, w tym potencjalnej koncentracji ryzyka w niektórych dziedzinach.
Po piąte, wiele funduszy hedgingowych jest szczególnie aktywnych na ustrukturalizowanych rynkach kapitałowych.
Wiele z tych funduszy oraz ich zamożnych inwestorów prywatnych i instytucjonalnych mogło w ostatnich miesiącach ponieść straty, niektóre z nich poważne.
Tak działają rynki.
Wiedzą o tym profesjonalni gracze rynkowi.
Rynki finansowe funkcjonują w oparciu o ryzyko.
Nie krytykuję tych, którzy zbijają fortuny w dobrych okresach, i nie będę wylewał teraz łez, jeśli dochodzi do strat.
Jednak najważniejsze jest to, że niepowodzenia funduszy hedgingowych nie przeniosły się raczej na cały system finansowy.
Przetrwały zasady działania funduszy inwestycyjnych (USIT).
Tak jak się spodziewaliśmy, nasze ramy ostrożnościowe i kontrola ryzyka bankowego zapobiegły sytuacji, której problemy na rynku funduszy hedgingowych powodowałyby szersze zakłócenia w systemie.
Choć wiele osób stara się demonizować fundusze hedgingowy, to nie one są przyczyną trudności na rynku.
Nie zapominajmy o korzeniach obecnego kryzysu: niskiej jakości kredytów, w połączeniu z gwarantowaniem tych kredytów za pomocą ich pozabilansowej sekurytyzacji instrumentami, których ryzyko niewiele osób rozumiało.
To kwestie, na których będą musiały skupić się organy ostrożnościowe i nadzorcze w przyszłości.
Po szóste, jaką rolę odegrały w tym kryzysie agencje ratingowe?
Wyrażałem się już krytycznie o powolności, z jaką obniżyły one swój rating kredytów dla finansów strukturalnych opartych na kredytach typu sub-prime.
Jak silna była metodologia ich działania?
Jak dobrze wyjaśniono i rozumiano ograniczenia ratingu produktów strukturalnych w porównaniu ze standardowymi ratingami korporacyjnymi?
Kolejną niepokojąca kwestią są potencjalne konflikty interesów agencji ratingowych: z jednej strony, ponieważ funkcjonują one jak doradcy dla banków w kwestii organizacji oferty tak, aby uzyskać jak najlepsze połączenie ratingów; z drugiej strony, agencje ratingowe ogłaszają ratingi, na których generalnie polegają inwestorzy.
Ustawodawcy również biorą je pod uwagę w związku z ich znaczeniem dla naliczania wymagań kapitałowych dla banków.
Mówiło się, że dochodziło do niezagwarantowanego podwyższania ratingu produktów strukturalnych.
Rola agencji ratingowych musi być jaśniejsza: czym się zajmują, a czym nie, do jakiego stopnia można na nich polegać, a do jakiego nie.
Zajmuję się tymi tematami wraz z Komitetem Europejskich Regulatorów Rynku Papierów Wartościowych (CESR) i zamierzam również poruszyć je w rozmowach z naszymi partnerami międzynarodowymi.
Potrzebujemy jasnych, konkretnych, metodologicznych reguł i zasad, które będą rygorystycznie przestrzegane, oraz znacznie głębszego zrozumienia zastosowania i ograniczeń ratingów i ich wiarygodności lub jej braku przez inwestorów.
Należy jasno określić zakres konfliktów interesów, mogących wpłynąć na ratingi.
Oczywiście niezbędna jest też należyta staranność ze strony innych graczy rynkowych.
Gdzie się to zdarzyło?
Czy firmy i zatrudniani przez nich profesjonaliści stale i obiektywnie oceniali jakość nabywanych i zbywanych instrumentów oraz ryzyko związane ze strukturą tych instrumentów, czy też opierali się wyłącznie na przypuszczeniach?
Czy zastanawiali się nad rentownością leżących u ich podstaw aktywów, nad ryzykiem nadużyć, nad historią podmiotów wyjściowych i tendencjami na rynku?
Czy oceniali samodzielnie ratingi i czy mieli dostęp do niezbędnych do tego danych jakościowych i ilościowych?
Mam nadzieję, że zarządy wszystkich firm finansowych przeanalizują swoje poczynania i wyciągną właściwe wnioski.
Wierzymy, że delikatne uregulowania oparte na zasadach stanowią optymalne podejście dla sektora finansowego - zostało to dowiedzione w praktyce.
Jednak musimy pozostać czujni i uczyć się na błędach.
Wszystkie zainteresowane strony muszą wziąć na siebie odpowiedzialność i potraktować to poważnie.
w imieniu grupy PPE-DE. - Panie przewodniczący! Gdy Rada nie odbywała posiedzeń, przynajmniej Europejski Bank Centralny pracował i myślę, że można mu pogratulować powstrzymania ewentualnego dalszego rozprzestrzeniania się choroby w Europie.
Miejmy nadzieję, że będzie nadal odgrywać tę rozsądną, przemyślaną i wrażliwą rolę.
Często jednak wydaje się, że nieuniknionym elementem życia finansowego jest to, że dążenie do przewagi konkurencyjnej prowadzi do nadużyć, a te z kolei do łatwego do przewidzenia upadku.
Te naciski są w dużym stopniu odpowiedzialne za potrzebę tworzenia innowacyjnych instrumentów finansowych opisanych przez komisarza McCreevy'ego, kryjących się za kryzysem na amerykańskim rynku kredytów hipotecznych typu sub-prime i w konsekwencji za jego przeniesieniem się do Europy.
Nie uważam, by sytuacja ta uzasadniała polowanie na czarownice urządzane na fundusze hedgingowe.
Do pewnego stopnia były one być może wyrafinowanymi lub naiwnymi ofiarami tych nowomodnych alchemii.
Podobnie zazwyczaj konserwatywne lecz naiwne banki, kuszone wyższymi stopami procentowymi osiąganymi dzięki tym rzekomo udanym instrumentom decydowały się na coś, co okazywało się zbyt piękne, aby mogło być prawdziwe.
Wygląda na to, że niewiele podmiotów na rynkach finansowych, w tym prawdopodobnie niewiele organów nadzorczych, wystarczająco dobrze rozumie te instrumenty - kredytowe instrumenty pochodne, obligacje zabezpieczone długiem.
Tym bardziej nie rozumieją potencjalnego ryzyka i skutków.
Dlatego niezbędne jest, by władze w Stanach Zjednoczonych i Europie zapoznały się lepiej z tymi mechanizmami wraz z ich strukturą i elementami, w jaki sposób te elementy są oceniane, wyceniane, księgowane, wraz z ich marketingiem, płynnością i zbywalnością. Cieszę się, że pan komisarz McCreevy tak poważnie zajmie się tym konkretnym aspektem
Innowacja jest tak samo mile widziana w mechanizmach finansowych jak w innych dziedzinach.
Nie należy jej ograniczać, ale gdy mogą pojawić się tak poważne problemy, podstawową kwestią jest to, by menedżerowie i organy nadzorcze wzięli na siebie odpowiedzialność za ich pełne zrozumienie oraz wprowadzanie odpowiednich ograniczeń w odpowiednim czasie tam, gdzie to konieczne.
Panie przewodniczący! Nie ujawnił się jeszcze koszt sierpniowych zawirowań na rynkach finansowych.
Jak przed chwilą usłyszeliśmy Komisja oczekuje negatywnych skutków dla wzrostu.
Rzeczywiste straty banków i innych jednostek obecnych na rynkach finansowych zostaną określone po przygotowaniu przez nie rozliczeń rocznych.
Według pana komisarza Almunii nadal brak nam informacji o rzeczywistym, całkowitym narażeniu wszystkich podmiotów.
Pokrywanie kosztów przez tych, którzy podejmowali zbyt wysokie ryzyko, jest pouczające, ale poza spekulantami świata finansowego są również inne ofiary: rodziny schwytane w pułapkę kredytów mieszkaniowych opartych na obietnicy nieograniczonego wzrostu na rynku nieruchomości oraz drobni inwestorzy narażeni na ryzyko niedocenione przez żyjących z wysokich prowizji, w tym przez agencje ratingowe.
Grup Socjalistów od lat domaga się zwiększonego nadzoru funduszy hedgingowych i wszelkich szczególnych instrumentów mnożących się na rynkach.
Jak powiedział Carlo Ciampi, nagły rozwój produktów pochodnych pozbawiony jest wszelkiej kontroli.
Nawet dyrektorzy wielkich banków nie rozumieją już tych mało przejrzystych instrumentów.
Prawdziwe ryzyko, na przykład kredyty na nieruchomości, dzielone jest w nieskończoność i wielokrotnie zawierane w produktach związanych z funduszami inwestycyjnymi i instrumentach giełdowych. W rezultacie nikt nie jest już w stanie określić ryzyka wyjściowego.
Rynek oczekuje, że banki centralne przyjdą z pomocą spekulantom.
EBC rzeczywiście tak zrobił jako pożyczkodawca ostatniego szczebla.
Można więc zadać sobie pytanie, dlaczego EBC musiał wstrzyknąć na rynek więcej kapitału, gdy nagle stracił on płynność, niż Rezerwa Federalna, chociaż kryzys kredytów typu sub-prime wywodzi się ze Stanów Zjednoczonych.
Czy banki europejskie były bardziej naiwne?
Czy władze nadzorcze nie wykonały poprawnie swoich zadań?
Grupa Socjalistów żąda, by Komisja wyciągnęła wnioski z wydarzeń na rynku finansowym, który stał się zbyt mało przejrzysty i w związku z tym niezwykle niebezpieczny dla samej gospodarki.
(Oklaski)
Po pierwsze chciałabym odpowiedzieć na pytanie pana posła Goebbelsa o to, dlaczego Europejski Bank Centralny przeznaczył większe kwoty niż Bank Centralny Stanów Zjednoczonych.
Stało się tak dlatego, że gospodarka UE jest teraz największą gospodarką świata.
To dla nas wszystkich wielkie wyzwanie.
Fakt, że tego samego dnia OECD i Komisja Europejska inaczej oceniły możliwe skutki rynkowych problemów finansowych, zaskoczył mnie i zasmucił.
Oznacza to, że Komisja Europejska powinna prawdopodobnie dostosować swoje modele oceny, zwłaszcza że najczęściej są one oparte na modelach matematycznych.
Jest to niepokojące, ponieważ prognozowanie polityki gospodarczej jest kwestią skomplikowaną i niezbędne narzędzia muszą być elastyczne.
Co powinniśmy zrobić wobec nowych wyzwań?
Nie chciałabym teraz wypowiadać się na temat pojawiających się problemów, inni posłowie doskonale to poruszyli.
Pragnę tylko podkreślić jedną kwestię.
Po pierwsze, do kryzysu doszło w związku z agresywną polityką monetarną w ramach UE, gdy próbowano rozwiązać problem bańki internetowej.
Nie możemy wpływać na różne decyzje państw trzecich.
Możemy rozwijać dialog i współpracę z instytucjami nadzorczymi, ale Unia Europejska stoi przed dylematem: obecnie dochodzi do globalnej fuzji instytucji międzynarodowych i możliwe, że nie będziemy już mieli do czynienia ze wspólnym rynkiem.
Będziemy mieć w dziedzinie papierów wartościowych rynek transatlantycki, być może jakiś inny rynek w dziedzinie ubezpieczeń.
Oznacza to, że musimy zdecydować, czy postrzegamy Europę jako wspólny rynek i wymagamy, by wszystkie porozumienia zawierane były na szczeblu europejskim.
Czy możemy zaakceptować projekty pilotażowe, w ramach których jeden z naszych rynków wchodzi na arenę światową w sposób niezależny?
Niezbędne jest nam porozumienie w tej sprawie, inaczej trudno będzie poradzić sobie z tym kryzysem.
Chciałabym podkreślić jeszcze jedno.
Rynki finansowe podlegają przeobrażeniu.
Sami uznaliśmy rolę instytucji bankowych w Dyrektywie SEPA.
Musimy przyznać, że pojawiają się liczne banki i fundacje islamskie i wreszcie że sieci handlowe wchodzą na rynek finansowy.
Dlatego niezbędne jest uregulowanie działania także instytucji niebankowych - uregulowanie wspólne, które wprowadzi identyczne zasady dla instytucji bankowych i niebankowych.
Tak wygląda dziś rzeczywistość.
Trzecią kwestią, na którą pragnę zwrócić uwagę, jest moje zaniepokojenie, że stosujemy jako podstawę wyłącznie modele ryzyka.
Ta zasada oceny ryzyka okazała się bardzo subiektywna, i w związku z tym mam wątpliwości co do Solvency II i Basel II.
Możemy nie ufać agencjom ratingowym, możemy je krytykować, ale problem nie zniknie.
Powinniśmy ufać instrumentom rynkowym, czyli płynności.
Jeśli nie możemy sprzedać jakiegoś rodzaju papierów na rynku lub jeśli rzadko się nimi handluje, żadna agencja ratingowa nie będzie w stanie ich ocenić.
Trzeba to w pełni zrozumieć i musimy ograniczyć zależność naszego ustawodawstwa od opinii agencji ratingowych.
Podsumowując, chcę zdecydowanie powiedzieć, że nie ma potrzeby ratowania instytucji finansowych.
Z własnego doświadczenia po kryzysie finansowym na Litwie mogę powiedzieć, że gdy bankierzy spędzili parę tygodni w więzieniu, szybko nauczyli się zarządzać bankami.
(Przewodniczący wyłączył mikrofon)
w imieniu grupy UEN. - Panie przewodniczący! Chciałbym poprosić panów komisarzy o odpowiedź.
Wydarzenia, które miały miejsce w sierpniu na rynku kredytów typu sub-prime uzmysłowiły nam wszystkim kilka kwestii.
Po pierwsze globalny charakter rynków finansowych, z którym mamy obecnie do czynienia, oraz w jakim stopniu uregulowania lub nadzór mogą nadążyć za tempem tworzenia nowych produktów i pomysłów.
Jednak przywodzi to również na myśl to, co powiedział mi niegdyś stary farmer z West Cork w południowo-wschodniej Irlandii: nie istnieje olejek mogący sprawić, że zaczną nam rosnąć włosy - przepraszam tu posłów walczących ze swymi mieszkami włosowymi; nie istnieją okulary umożliwiające patrzenie przez ubranie, a codziennie rodzi się głupiec.
Prawda jest taka, że udostępniane produkty niosły ze sobą podwyższone ryzyko i cokolwiek się mówi, zasada caveat emptor powinna była leżeć u podstaw wszelkich decyzji związanych z bankami lub innymi funduszami, które planowaliśmy inwestować w te produkty wysokiego ryzyka.
Kwestionuje to zdecydowanie rolę agencji ratingowych i ich odpowiedzialność nie tylko w odniesieniu do udzielanych przez nie porad, ale w szczególności w odniesieniu do informowania nas w sposób przejrzysty, czy reprezentują same fundusze czy też udzielają rzeczywiście jasnych niezależnych porad.
Pamiętają państwo zapewne, że kilka lat temu dyskutowaliśmy nad dyrektywą o kredytach konsumenckich, nad całą kwestią przejrzystości i niezależne doradztwo dostępne dla klientów było wtedy jednym z kluczowych elementów.
Teraz śmieszne jest, że największe instytucje finansowe na świecie i niektóre w Europie, czyli ci, którzy wydają ogromne sumy pieniędzy na nabycie wiedzy specjalistycznej i doradzają nam w Europie, jak zarządzać naszą gospodarką, same wpadły w pułapkę w wyniku złej polityki inwestycyjnej.
Gratuluję panu komisarzowi McCreevy'emu chęci zajęcia się tym tematem i rozwiązania części z tych problemów.
Uważam również, że niezbędne jest teraz, byśmy przyjrzeli się nie tylko agencjom ratingowym, ale również ryzyku, na które narażone są europejskie banki w związku z polityką części z tych inwestycji, a w przyszłym tygodniu ...
(Przewodniczący wyłączył mikrofon)
Panie przewodniczący, panie komisarzu, panie i panowie! W związku z kryzysem jestem zmuszony zwrócić uwagę na trzy elementy.
Po pierwsze kryzys ten wynika z kryzysu biedy wśród urzędników amerykańskich.
Trzeba zrozumieć, że wszyscy urzędnicy amerykańscy mają bardzo duże deficyty określane przez nas jako amerykańskie deficyty bliźniacze.
Przeszliśmy ten kryzys, będą i inne związane z wielkimi amerykańskimi przedsiębiorstwami, stanami lub nawet z rządem federalnym.
W najbliższych latach powinniśmy spodziewać się kolejnych poważnych kryzysów wywodzących się ze Stanów Zjednoczonych.
Po drugie, do kryzysu doszło w marcu w Stanach Zjednoczonych.
Rozprzestrzenił się on na cały świat poprzez fundusze hedgingowe, z których dwa pierwsze upadły w czerwcu.
Dotknął banków europejskich dopiero pod koniec lipca - na początku sierpnia.
Mieliśmy czas, by zdać sobie sprawę z tego, że pożar sięga coraz dalej.
Angela Merkel, nasza przewodnicząca w czasie szczytu G8, mówiła nam, byśmy podjęli odpowiednie kroki w związku z funduszami hedgingowymi, ale nikt jej nie posłuchał.
Co gorsza Holandia jest w trakcie przygotowywania polityki uwalniającej tworzenie funduszy hedgingowych w tym kraju.
Unia Europejska wypowiada się przeciwko funduszom hedgingowym, a równocześnie zachęca do ich rozwoju na swoim terytorium.
Wskazuje to na całkowite niepowodzenie prób narzucenia środków nadzorczych i reguł ostrożnościowych w ramach Unii Europejskiej.
Jako były sprawozdawca wypowiadający się za regułami ostrożnościowymi i nadzorem nad konglomeratami finansowymi postrzegam to jako osobistą porażkę.
Pamiętam, że potrzebowaliśmy więcej niż jednej kadencji parlamentu, aby sformułować uproszczony prospekt dotyczący wydawania papierów wartościowych w Europie.
Dziś jeden bank nie jest w stanie przeczytać skomplikowanego prospektu publikowanego przez inny bank na temat zawartości sprzedawanych przez siebie funduszy.
Do tego już doszło.
Jak mówiłem w Banku Centralnym wiele lat temu, trzecią kwestią jest niemożliwość regulowania systemu walutowego wyłącznie za pomocą środków nakierowanych na stopy kredytowe.
Uważam, że kryzys w Europie został przyspieszony w wyniku podwyższenia przez Europejski Bank Centralny stóp procentowych pod koniec ostatniego kwartału.
Nie sądzę, by wystarczyło powiedzieć, że trzeba zmniejszyć stopy o 0,5%, utrzymać te same stopy czy podwyższyć je o 0,5%.
Mamy do rozwiązania prawdziwy problem - ponowne wprowadzenie wybiórczej polityki kredytowej, tak by stopa procentowa mogła być ustalana na poziomie 0% w przypadku niezbędnych inwestycji, takich jak zwalczanie zmian klimatycznych, a na poziomie znacznie wyższym w przypadku pożyczek na spekulacje.
Chciałem Panu Posłowi zwrócić uwagę, że przemawiając w Wysokiej Izbie, zwraca się do przewodniczącego i do posłów, a osoby, które uczestniczą w posiedzeniu, są słuchaczami.
Proszę o okazanie szacunku tym, którzy słuchając Pana, okazują Panu szacunek.
(oklaski)
w imieniu grupy ITS. - (IT) Panie przewodniczący, panie i panowie! Załamanie na amerykańskim rynku kredytów wysokiego ryzyka rozprzestrzeniło się wciąż odczuwalnie na rynki giełdowe, powodując kryzys uderzający w spekulantów i oszczędzających.
Operatorzy na amerykańskim rynku nieruchomości zrobili coś, o czym wszyscy wiemy: oferowali kredyty, które potem nie były spłacane, osobom z grup wysokiego ryzyka, prowadząc w ten sposób do kryzysu nie tylko produktów finansowych, ale i wielu banków.
W tym roku bardzo wysoki odsetek kredytobiorców zaprzestał spłacania rat, wywołując kryzys całego systemu.
We Włoszech oprócz ruchów na rynku giełdowym wydaje się, że kryzys miał jedynie ograniczone skutki dla krajowego systemu bankowego, ponieważ banki włoskie prawdopodobnie nie są bezpośrednio narażone na kredyty typu sub-prime.
Inaczej było w przypadku banków niemieckich, brytyjskich i francuskich i dlatego przeprowadzamy dziś tę debatę.
Musimy więc mieć przynajmniej nadzieję na rozpoczęcie dochodzenia w sprawie największych międzynarodowych agencji ratingowych i ich roli w tych wydarzeniach, a zatem działań związanych z niestabilnością finansową i jej wpływem na rzeczywistą gospodarkę.
Szanowni państwo, pozwolę sobie powiedzieć, co dzieje się we Włoszech, ponieważ w moim kraju zaciąga się wiele kredytów i kupuje wiele nieruchomości. Opowiem również, co napisał znany włoski tygodnik L'Espresso na temat etyczności zachowania niektórych włoskich polityków (którzy nota bene byli naszymi kolegami w parlamencie) wobec cierpień tylu oszczędzających i osób usiłujących spłacić kredyty, podczas gdy tak prosty pomysł jak kredyty socjalne mógłby umożliwić im spełnienie marzeń o własnym domu.
Biorąc to wszystko pod uwagę, proszę posłuchać, co L'Espresso ujawnia na temat pewnych polityków lewicowych - to warto podkreślić - jak i kilku figur z centrum, przede wszystkim jednak z lewicy.
Owi panowie, których imiona, nazwiska i adresy zostały wymienione, korzystali z wyjątkowo korzystnych warunków zakupu nieruchomości w Rzymie.
Można powiedzieć, że rekomendacje są praktyką, może nawet akceptowaną praktyką, być może praktyką z tradycjami w moim kraju - zresztą nie tylko we Włoszech, może i na całym świecie.
Jednak jeśli występuje się o rekomendację i uzyskuje przywilej od banku lub firmy ubezpieczeniowej, zadaję sobie pytanie, co dają w zamian ci, którzy są u władzy?
Według tygodnika pan Veltroni, następca Prodiego, pani Cossutta, córka jednego z najbardziej radykalnych i najbardziej zaangażowanych komunistów; pan Violante, były premier i jeden z najbardziej znanych krytyków etyki innych osób oraz pan Marino, pan Mancino, pan Mastella, pan Casini, pan Proietti i pan Baccini kupili domy w Rzymie, czasem aż 25-30 pokoi w cenie sięgającej jednej czwartej lub mniej ceny rynkowej dzięki specjalnym warunkom przyznanym przez właścicieli, którymi zupełnie przypadkiem były banki i firmy ubezpieczeniowe.
Powiedzą państwo, że demokracja kosztuje i tak jak kosztował niegdyś proletariat, tak dziś kosztuje socjalizm progresywny, który odziedziczył po swoich poprzednikach zdolność konkretnego działania w celu osiągnięcia własnych interesów.
Jeśli uginacie się co miesiąc pod ciężarem kredytu hipotecznego i tak jak ja macie szczęście cierpieć z tego powodu nieco mniej dzięki temu miejscu w Parlamencie i dzięki działalności współmałżonka, który się dokłada, powinniście winić komunistów, starych i nowych, którzy zdecydowali o liberalizacji licencji taksówkarskich i godzin otwarcia zakładów fryzjerskich oraz o tym, by sprzedawać leki w supermarketach, ale pozostawili bankom wolność decydowania o tym, jakie poświęcenia narzucać naszym rodzinom, jak zastawić naszą przyszłość i nasze życie.
Obywatele włoscy i europejscy, możecie winić wyłącznie siebie, jeśli zdecydowaliście się na pracę inną niż praca dla jednej z partii włoskich zarządzających obecnie lub w przeszłości miastami, regionami i narodami, a które w tym zarządzaniu zarządzane są przez banki.
(ES) Panie przewodniczący, panie urzędujący przewodniczący Rady, panowie komisarze! Chciałbym zacząć od wyrażenia moich podziękowań za słowa naszych specjalistów dotyczące zachowywania optymistycznego podejścia wobec kryzysu, którego doświadczamy.
Równocześnie jednak chciałbym wnieść do tej debaty jak najwięcej realizmu, ponieważ ukrywanie powagi faktów będzie prowadzić jedynie do zamieszania przy poszukiwaniu rozwiązań.
Po pierwsze mamy do czynienia z kryzysem, który był oczekiwany.
Nie jest to kryzys z zaskoczenia.
Wiadomo było, że to się stanie co najmniej rok wcześniej i zabrakło staranności i zdolności reagowania.
Po drugie, stanęliśmy przed poważnym kryzysem.
Powiedział tak sam prezes Bundesbanku zaledwie trzy dni temu.
Możliwe, że znajdujemy się na skraju klasycznego bankowego kryzysu wycofania zaufania.
Po trzecie Europa została zalana instytucjami bankowymi w krajach niezdolnych do osiągnięcia zysków, ponieważ ich gospodarki znajdowały się w relatywnej stagnacji, i dlatego szukały zysków przy podwyższonym ryzyku.
Można zatem powiedzieć, że władze nadzorcze, europejskie władze ostrożnościowe, nie zdołały temu zapobiec.
Europejski Bank Centralny zainterweniował więc jako pierwszy podczas tego kryzysu jako bank przeznaczający najwięcej pieniędzy, właśnie dlatego, że znajduje się w Europie, w sercu Europy, która obecnie odradza się gospodarczo, tam gdzie ten kryzys mógł okazać się najbardziej poważny.
Potrzebujemy więc większej jasności co do rzeczywistych reperkusji i prawdziwych rozmiarów tego kryzysu.
Bez wątpienia czwartą cechą sytuacji, której doświadczamy, i warunków, w jakich się znajdujemy, jest krótko mówiąc reakcja naszych władz walutowych - reakcja Europejskiego Banku Centralnego.
Moim zdaniem EBC postąpił słusznie, dokonując tego zastrzyku kapitału, ponieważ mamy do czynienia z wycofaniem płynności.
Jednak prawdą jest również, że paradoksalnie zdarza się to dokładnie wtedy, gdy Europa podnosi stopy procentowe w celu ograniczenia płynności systemu, w celu ograniczenia kredytów.
To wielki paradoks, który należy odpowiednio wyjaśnić, bez zamieszania związanego z wyjaśnieniami przekazywanymi przez cały sierpień.
Wyjaśnienia są niezbędne, bo mówimy o zadłużających się milionach rodzin, milionach małych i średnich przedsiębiorstw zależnych od zmiennych stóp procentowych w Europie.
Dlatego koniecznie musimy wyjaśnić scenariusz działania stóp procentowych i poprosić o ostrożność w podwyższaniu stop procentowych w Europie w celu przyspieszenia wzrostu gospodarczego i tworzenia miejsc pracy, tak bardzo potrzebnych na tym etapie integracji UE.
(FR) Panie przewodniczący, panie i panowie! Musimy być realistami: choć jesteśmy potężnym europejskim ciałem ustawodawczym, nie będziemy w stanie nic poradzić na źródła tego kryzysu.
Jesteśmy bezsilni wobec ustawodawstwa amerykańskiego nieuwzględniającego ochrony konsumentów w kredytach hipotecznych, czy to przez banki czy przez inne instytucje.
Bądźmy realistami: stajemy przed kryzysem, którego skutkom musimy pilnie zaradzić, ale również wyciągnąć długoterminowe wnioski.
Powiedzmy sobie jasno: obywatele europejscy całkiem słusznie niepokoją się konsekwencjami tego kryzysu dla finansowania rzeczywistej gospodarki.
Powiedzmy sobie jasno: nasi współobywatele nie rozumieją, że aby poradzić sobie z ryzykanctwem nielicznych osób, których sposób wynagradzania nie kieruje się żadną logiką ekonomiczną, instytucje publiczne takie jak Europejski Bank Centralny w końcu zmuszone są interweniować, aby zagwarantować płynność rynku.
Rozwiążmy ten problem.
Zachowajmy się tak, jak powinni zachować się Europejczycy, w oparciu o realistyczne podejście i propozycje.
W końcu Bank Centralny wykonał swoje zadanie jako pożyczkodawca ostatniego szczebla.
Jednak jako organ nadzorczy nie jest on w stanie poznać rzeczywistego ryzyka podejmowanego przez graczy rynkowych.
Musimy usprawnić moce nadzorcze władz europejskich i pana zadaniem, panie komisarzu, jest odegranie w tym aktywnej roli.
Rozwiążmy ten problem: od wielu lat mówimy o wartości godziwej, a ta sama wartość godziwa pogorszyła dziś warunki wyceny sub-prime.
Rozwiążmy ten problem: jeśli chodzi o agencje ratingowe, panie komisarzu, kodeks postępowania IOSCO nie spełnia wymagań obecnej sytuacji.
Potrzebujemy prawdziwie konkurencyjnego rynku, gdzie nie ma konfliktu interesów, rynku charakteryzującego się większą przejrzystością..
Wreszcie bądźmy utopistami i miejmy nadzieję, że wykorzystanie stworzonej w ten sposób bańki finansowej zacznie wreszcie uwalniać środki na długoterminowe inwestycje, których Europa potrzebuje, aby sprostać wyzwaniu klimatycznemu i energetycznemu.
Czasem utopia może stanowić najlepszy rodzaj realizmu.
- (IT) Panie przewodniczący, panie i panowie! Po raz kolejny w tym Parlamencie stajemy przed problemem, z którym mieliśmy do czynienia w lipcu.
Wtedy wyrażono niepewność w związku z kryzysem, który miał wkrótce dotknąć strefy euro.
Kryzys był do przewidzenia, ponieważ wskazywały na niego wieści dobiegające z USA.
Już od pewnego czasu jasne było, że ceny nieruchomości w Stanach Zjednoczonych były nadmiernie podwyższane i że system amerykański umożliwiał zbyt łatwe udzielanie kredytów osobom niewypłacalnym lub udzielanie ich przy bardzo wysokim oprocentowaniu, a w konsekwencji zawirowanie na rynku światowym było nieuniknione.
Kto odegrał rolę w tej grze?
Inwestorzy, obywatele, głównie amerykańscy, ale również europejscy, cierpią z powodu jej negatywnych skutków; obywatele i inwestorzy - oszczędzający.
Dlatego warto zadać sobie pytanie czy ta Izba i ogólniej instytucje dbają o ochronę oszczędzających.
Ochrona oszczędzających oznacza zrozumienie roli innych jednostek w danym systemie lub scenariuszu, roli przedsiębiorstw ratingowych, często działających w sposób bardzo niekonsekwentny i wdających się w konflikty, na które nieraz nie zwraca się uwagi.
Uważam, że należy tu wprowadzić pewne zasady i standardy.
Kryzys uwypuklił również widoczną sprzeczność, gdy EBC został zmuszony do ruchów finansowych na rynku, a równocześnie musiał podnieść stopy procentowe, aby zapobiec ryzyku inflacji.
Miejmy nadzieję, że ta sytuacja się zmieni.
Jednak fakt, że coś takiego się stało, oznacza, że musimy zadać sobie pytanie, w jaki sposób narzucający standardy na poziomie globalnym (ponieważ kryzys ten po raz kolejny podkreślił kwestię globalizacji) powinni określać zachowanie wszystkich jednostek.
(LV) Panie przewodniczący, obecna niestabilność finansowa nie powinna była nas zdziwić, ale gdy rzeczywiście do tego doszło, wszyscy byli zszokowani.
Niebezpieczne kredyty konsumenckie i hipoteczne spowodowały zwiększony popyt na płynność.
Dochodzi do korekt rynku, ponieważ od dawna pieniądze były zbyt tanie, co zaburzyło standardy oceny inwestycji.
Brak zaufania na rynku zniszczył nawet atrakcyjne aktywa, które nie powinny podlegać korekcie cen w dół.
Teraz możemy być pewni, że łatwo dostępne tanie pieniądze nie prowadzą do stabilnego rozwoju.
Podstawą stabilnego rozwoju jest proaktywna reforma systemów, skuteczne inwestycje i rynki funkcjonujące w sposób bardziej swobodny i przejrzysty.
W tej chwili główny niepokój koncentruje się wokół kryzysu płynności, który może zmienić się w kryzys niewypłacalności.
Niestabilność, z początku w postaci kryzysu płynności, może przekształcić się w kryzys niewypłacalności, ponieważ jednostki obecne na rynku, przekonane, że ich poziom wiedzy jest niewystarczający, niechętnie będą nawzajem sobie udzielać pożyczek.
Kryzys na rynku nieruchomości może nieść poważne skutki w niektórych państwach członkowskich UE, nie tylko w Stanach Zjednoczonych.
Inwestorzy i deponenci nie odzyskają zaufania do rynku finansowego, dopóki nie zostaną przekonani, że wyceny są właściwe.
Oznacza to, że premie za ryzyko mogą wzrosnąć, a w związku z tym konsumpcja firm i gospodarstw zostanie ograniczona.
Może to ograniczyć ruchy inwestorów, a w niektórych przypadkach nawet zupełnie je wstrzymać.
Decydenci europejskiej polityki fiskalnej i monetarnej muszą być na to przygotowani.
Większość odpowiedzialności za stabilizację sytuacji spadnie na tworzących politykę fiskalną.
W dziedzinie polityki monetarnej możemy spodziewać się niższych stóp procentowych, których pragnęło wielu polityków europejskich.
Równocześnie rynek nie powinien wspierać błędnego przekonania, że ryzykowne inwestycje przetrwają.
Zarówno stopy kredytów jak i popyt na dodatkowe zabezpieczenie powinny ograniczyć szkody moralne, które mogłoby wywołać takie przekonanie.
W dłuższej perspektywie banki centralne muszą usprawnić mechanizmy regulacyjne dla rynków finansowych, aby uzyskać większą przejrzystość i pewność na rynkach.
Dziękuję.
(DE) Panie przewodniczący, panie komisarzu, panie i panowie! Całkowity wymiar niestabilności odczuwany na światowych rynkach finansowych nie jest jeszcze znany.
Słabe strony finansów światowych to niska wiarygodność kredytobiorców na amerykańskim rynku nieruchomości oraz błędy popełnianie podczas oceny ryzyka kredytowego aktywów i/lub podczas ich kontroli.
Można zadać sobie pytanie, co się stało z Basel II na tym etapie w Stanach Zjednoczonych; wiem, że nie została ona jeszcze wprowadzona, ale byłaby pomocna.
W Stanach Zjednoczonych do tej pory dostosowano poziom kredytów hipotecznych na kwotę 120 miliardów dolarów.
Samo to spowodowało szok na wiadomą skalę związany z dostosowywaniem stóp.
W najbliższych dwóch latach mają zostać dostosowane kredyty na kolejne 700 miliardów dolarów.
Większa wrażliwość inwestorów jeszcze pogłębiła problem, obniżając zaufanie i apetyt na inwestycje wysokiego ryzyka.
Nawet zarządy banków przyznają teraz, że nie wiedziały, co robią.
Brak zaufania inwestorów i realistycznych ocen uniemożliwia obecnie przywrócenie normalnego poziomu. Na pewno trochę to potrwa i nie oszczędzi nawet specjalistów w organach nadzorczych sektora bankowego.
Zaufania nie można wyrażać formułami matematycznymi.
Przejrzystość pozwala jednak budować i utrzymywać zaufanie i ułatwia kontrolę ryzyka.
Panie komisarzu, wspomniał pan o dyrektywie Solvency II.
Ryzyko związane z funduszami hedgingowym i kredytami hipotecznymi typu sub-prime do tej pory było raczej niskie w sektorze ubezpieczeniowym i tak powinno być nadal.
Dlatego Solvency II ma na celu zapewnienie odpowiednich punktów wyjścia i zachęt.
Zgodnie z obecnymi propozycjami, inwestycje alternatywne, takie jak fundusze hedgingowe i papiery oparte na aktywach, również często narażone na ryzyko sub-prime, będą wymagały własnego wkładu w wysokości 45% na mocy zapisów dyrektywy Solvency II.
Na pierwszy rzut oka może się to wydawać wysokim udziałem, ale zdecydowanie zachęca przedsiębiorstwa do zmuszania branych pod uwagę funduszy hedgingowych, by te ujawniały inwestycje inwestorom.
Moim zdaniem stosuje się tutaj zasada że osoby same posiadające niezbędną wiedzę powinny dokonywać inwestycji na wyższe kwoty.
Parlament Europejski od dawna domagał się przejrzystości w kwestii poszczególnych produktów i mechanizmów finansowych.
Komisja spóźnia się ze stworzeniem dalszych reguł przejrzystości dla ponad 9000 istniejących funduszy hedgingowych.
Potrzebujemy również zasad przejrzystości obowiązujących agencje ratingowe.
Na bardziej realistycznej ocenie ogólnego ryzyka kredytowego skorzystałyby obie strony.
Przez ostatnich kilka lat budżety i gospodarka europejska zaciągały liczne długi.
Grzech polegający na zaciąganiu pożyczek przy nęcąco niskim oprocentowaniu automatycznie prowadzi do nierównowagi między wynikami monetarnymi a rzeczywistą gospodarką.
Panie przewodniczący! Dużo można mówić o tym kryzysie finansowym, ale wykorzystam przysługujące mi zaledwie dwie minuty, by skoncentrować się na trzech dziedzinach, gdzie moim zdaniem musimy zacząć działać.
Po pierwsze - brak uregulowań.
Kilku posłów już o tym mówiło.
Skomplikowane nowe produkty, a w szczególności dywersyfikacja i zabezpieczenie ryzyka, to kluczowe elementy tego kryzysu.
Przedstawiano nam je jako doskonałą metodę pozbycia się ryzyka, ale teraz jasne jest, że dywersyfikacja oznaczała także rozprzestrzenianie ryzyka i panującego obecnie braku bezpieczeństwa.
Drugą kwestią w związku z uregulowaniami jest to, że działania te zazwyczaj odbywają się poza rynkiem regulowanym: w postaci działań pozagiełdowych i wspomnianych już funduszy hedgingowych.
Naprawdę uważam, że musimy przyjrzeć się temu, dokąd prowadzą te białe plamy.
Wiem, że pan komisarz McCreevy nie zgodzi się ze mną, ale uważam, że naprawdę najwyższy czas, byśmy przyjrzeli się możliwościom uregulowań - aby nie przesadzić z uregulowaniami, nie panikować, ale rzeczywiście przeprowadzić poważną analizę.
To właśnie powinna zrobić Komisja.
Kolejny element to brak informacji i przejrzystości.
To też zostało już kilkakrotnie wspomniane.
Chcę również odnieść się do agencji ratingowych oraz zasad księgowania, o których mówiła pani posłanka Berès - kwestii godziwej wartości.
Wiąże się to z moim trzecim punktem, czyli brakiem koordynacji i współpracy.
To kwestia , z którą mieliśmy teraz do czynienia w związku z działaniami podjętymi przez EBC, który słusznie zapewnił płynność, ale nie posiadał informacji ani narzędzi niezbędnych do ukarania odpowiedzialnych za ten kryzys.
Powinien istnieć znacznie bliższy związek między EBC oraz jego wiedzą a organami nadzorczymi.
Bardzo ważna jest współpraca oraz wspieranie i umacnianie nadzoru na szczeblu europejskim, nadzoru rzeczywiście obejmującego te zjawiska w górnych warstwach ryku, jak i nowe zjawiska.
Kilkakrotnie mówiłam, że potrzebujemy takiego nadzoru na szczeblu europejskim.
Wtedy słyszę od innych, nawet jeśli się ze mną zgadzają, że musimy poczekać, aż kryzys się pojawi, ponieważ nie istnieje teraz pilna potrzeba.
Uważam, że teraz jest najwyższy czas, mamy już do czynienia z kryzysem, więc powinniśmy działać.
(SV) Panie przewodniczący! Finansowa niestabilność tego lata wyraźnie pokazuje, jak ściśle połączone są ze sobą rynki.
Światowy rynek finansowy funkcjonuje dwadzieścia cztery godziny na dobę, realizując miliony transakcji, które wpływają na każdego z nas.
Nowe technologie tworzą całkowicie inne warunki.
W sposób zdumiewający wzrosła możliwość tworzenia nowych perspektyw rozwoju.
Dostęp do kapitału inwestycyjnego o wysokim stopniu ryzyka odgrywa tu bardzo istotną rolę.
Wiele nowych instrumentów finansowych, z których część jest dziś kwestionowana, jest w większości korzystnych, a także zwiększyły one płynność i możliwości inwestycyjne.
Ostatnie burzliwe tygodnie na rynkach finansowych pokazały, że fakt istnienia w Europie silnego banku centralnego jest rzeczą pozytywną.
EBC potrafił szybciej zareagować niż jego odpowiednik w Waszyngtonie i podjąć szybkie działania, aby uspokoić rynki.
W związku z tym EBC zasługuje na uznanie.
Nadal nie wiemy, jaki będzie zasięg kryzysu związanego z kredytami w Stanach Zjednoczonych.
Najważniejsza będzie jesień, kiedy pojawią się nowe statystyki.
Miejmy nadzieję, że rynek dostosuje się do tego w sposób normalny, bez żadnych zawirowań mogących wpłynąć na gospodarkę regionalną, która w zasadzie jest zdrowa w Unii Europejskiej.
Mam nadzieję - najwyraźniej w przeciwieństwie do innych posłów tutaj obecnych - że my w Europie nie przesadzamy i nie uważamy, że rozwiązanie zawsze wymaga ustanowienia kolejnych przepisów i decyzji podjętych w zbyt dużym pośpiechu, jak powiedział Charlie McCreevy.
Pomimo amerykańskiej ustawy Sarbanes-Oxley Act wraz z obszernymi przepisami, ryzykowne kredyty nie zostały ujawnione na czas.
Bezproblemowo funkcjonujący rynek finansowy wymaga zrównoważonego podejścia oraz przestrzeni na nowe metody połączone z legislacją wzmacniającą interesy klientów.
Myślę, ze dobrym przykładem jest tu dyrektywa w sprawie rynków instrumentów finansowych.
Dla mnie jako liberała otwartość i przejrzystość odgrywają kluczową rolę na rynkach finansowych.
Chciałbym, aby współpraca pomiędzy organami finansowymi UE była ściślejsza, co pomoże zwalczać sytuacje kryzysowe oraz dostarczać szybkich odpowiedzi.
Panie przewodniczący, panowie komisarze! Muszę zgłosić jedną uwagę: kiedy coś na świecie szwankuje, jasnym jest, że mała waluta i mały rynek taki jak rynek szwedzki natychmiast to odczuje.
Wydarzenia, które miały miejsce tego lata przyniosły kolejny powód, dla którego Szwecja powinna wejść do strefy euro.
- {IT} Panie przewodniczący, panie i panowie! Poważna katastrofa, która powstała w wyniku kredytów hipotecznych wisi także nad europejskimi bankami.
Duża liczba funduszy zarządzających nieodpowiedzialnie zajęła się instrumentami pochodnymi.
Istnieje poważne ryzyko zakażenia przez fundusze private equity.
W sposób nieodpowiedzialny banki wcisnęły inwestorom instytucjonalnym, a tym samym również osobom oszczędzającym listy zastawne, wpajając im, iż mają notę AAA - czyli, że teoretycznie są one równie bezpieczne co obligacje skarbu państwa - zamiast wysokiego ryzyka straty, jak w przypadku negatywnej hipoteki.
Spekulacje wypowiadane tak, aby przedstawić światowy rynek finansowy w lepszym świetle, doprowadziły do tego, że pojedyncze osoby oszczędzające uwierzyły, że instrumenty pochodne są drogą do trzeciego tysiąclecia.
Nic bardziej mylnego.
Łańcuch zdarzeń na pewno nie jest zamknięty, a ci, którzy są za niego odpowiedzialni pozostają bezkarni - pozostający w ukryciu pomysłodawcy złożonych i dużych transakcji.
Uczestnicy tej debaty ograniczyli się do wskazania winy agencji ratingowych, ale dlaczego pozwoliliśmy, aby ocena i kontrola ryzyka produktów finansowych była sprawowana przez firmy mające swój własny interes w rozwoju rynku pozostającego pod toksycznym wpływem spekulacji?
Proszę mieć odwagę i stanąć przed faktem: szkodliwe jest nie tylko nieprawidłowe korzystanie z instrumentów pochodnych, lecz instrumenty same w sobie.
Instrumenty pochodne mają się tak do gospodarki realnej jak lichwa do oszczędności i gospodarki produkcyjnej. Wspaniały amerykański poeta Ezra Pond uczy nas słowami pieśni: "Gdzie lichwa, nie ma nikt domu z kamienia słusznego, każdy blok cięty gładko, stawiony ściśle, aby zamysł równał się marzeniu, gdzie lichwa, żaden Gonzaga nie opatrzy dzieci i nałożnic, żaden obraz nie powstanie, by trwał - i z nim ludzie, ale po to, by go sprzedać i to rychło - gdzie lichwa, grzech przeciw naturze.
Pietro Lombardo nie stał się przez lichwę, Duccio nie urósł przez lichwę ani Pier della Francesca; Zuan Bellin' nie przez lichwę i nie przez nią powstała "Calunnia”.
Nie stał się Angelico przez lichwę; Lichwa rdzą kryje dłuto, Kryje rdzą rzemiosło i mistrza.
Lichwa morduje dziecko w łonie, Kładzie kres młodzieńczym zalotom, Wniosła paraliż do łoża, zalega Między panną młodą i mężem.”
Lichwa nie jest sposobem na zarządzanie światem, ochronę szerokich interesów uczciwych ludzi, którzy pracują, produkują i oszczędzają.
(Przewodniczący wyłączył mikrofon)
Panie przewodniczący! Ten kryzys finansowy wszystkich nas wybudził z letargu, a także komisarza Charliego McCreevy'ego.
Zaledwie kilka miesięcy temu Charlie McCreevy zapewniał nas, że rozmowa na temat ryzyka finansowego i kryzysów finansowych jest teoretyczna i nigdy nie znajdziemy się w nowych tarapatach.
Właśnie w jednych jesteśmy i mają one według dzisiejszego numeru gazety Financial Times, poważne konsekwencje na OECD i inne wyspecjalizowane instytucje.
Mam cztery pytania do Charliego McCreevy'ego.
Po pierwsze, jeśli chodzi o instrumenty pochodne - kredytowe instrumenty pochodne, rynek kredytowy - oskarża Pan agencje, twierdząc, że nie są one wystarczająco dobre. Ja zaś uważam, że w ogóle nie wiemy, co się dzieje.
Czy jest Pan gotowy zaproponować publiczną klasyfikację złożonych instrumentów pochodnych w taki sposób, aby publiczne i prywatne agencje potrafiły wskazać nam zagrożenia z nimi związane?
Ponieważ dzisiaj jest to niemożliwe.
Moje drugie pytanie dotyczy konfliktu interesów.
Jeśli spojrzymy na domy maklerskie, fundusze hedgingowe, fundusze private equity, to zobaczymy, że są one uwikłane w złożoną sieć interesów. Uzyskują dochód od siebie nawzajem, handlują między sobą, a my nie wiemy, co się dzieje.
Czy jest Pan gotowy wprowadzić zasady przejrzystości, ujawniania informacji oraz odpowiedzialności, które dadzą nam prawdziwą możliwość kontrolowania rynku?
Moje trzecie pytanie dotyczy funduszy emerytalnych.
Wiemy, że osoby pracujące ponoszą straty z tytułu umieszczenia pieniędzy na rynku instrumentów pochodnych w wyniku spekulacji o funduszach hedgingowych.
Czy jest Pan gotowy wprowadzić zasady chroniące fundusze emerytalne i firmy ubezpieczeniowe, które starają się zarządzać przyszłościowo pieniędzmi osób pracujących tak, aby wiedzieli oni, że z oszczędzania płyną im odsetki, a straty są ograniczone?
Moje ostatnie pytanie brzmi: jak może Pan uzasadnić fakt, iż fundusze hedgingowe, inwestycje i banki inwestycyjne są ostatnią deską ratunku na nieuregulowanych rynkach międzynarodowych i finansowych?
Mamy w zwyczaju regulowanie działalności banków i funduszy zbiorczych, dlaczego powinny być one - fundusze hedgingowe, fundusze private equity, banki inwestycyjne - ostatnią deską ratunku?
Ja nie potrafię tego wyjaśnić, Pan nie potrafi tego wyjaśnić.
Nadszedł czas, abyśmy postawili wspólne interesy na pierwszym planie i dlatego potrzebujemy przepisów.
(Oklaski)
(ES) Panie przewodniczący! Niebo nie rozchmurzyło się jeszcze po burzy, a we mgle niepewności istnieje potrzeba gospodarczej stabilności, bezpieczeństwa finansowego, wzrostu i tworzenia nowych miejsc pracy.
Ten kryzys jest doskonałą okazją do podjęcia działań na czterech głównych obszarach.
Po pierwsze, musimy działać w taki sposób, aby ograniczyć jego wpływ na gospodarkę jako całość.
Rynek zareagował poruszeniem w akcjach oraz usztywnieniem warunków finansowych.
Odpowiedź Europejskiego Banku Centralnego o dostarczeniu płynności była pozytywna.
Instytucje finansowe już podniosły swoim klientom stopy procentowe, oczekując przewidywanych podwyżek w ciągu kilku miesięcy, uwzględniając wzrost gospodarczy oraz zapowiedzi Europejskiego Banku Centralnego.
Mam nadzieję, że Europejski Bank Centralny będzie działać w sposób stabilny i ostrożny wobec naszej gospodarki.
Po drugie, musimy działać tak, aby usprawnić zarządzanie ryzykiem i poprawić ład gospodarczy.
Istnieje symetria pomiędzy światowym rynkiem usług finansowych a systemem nadzoru.
Jeśli nie będziemy promować w Unii Europejskiej tych celów sposób w zintegrowany, nie będziemy potrafili postulować ich na szczeblu światowym, a tym samym nie będziemy chronić naszych obywateli ani bronić ich interesów.
Po trzecie, musimy działać tak, aby uczynić rynek bardziej przejrzystym.
Dywersyfikacja i rozproszenie ryzyka mogą być pozytywne, jeśli nie uniemożliwiają kontrolowania ryzyka na rynku.
Musimy podjąć działania w celu zidentyfikowania zagrożeń finansowych.
Wreszcie musimy działać tak, aby podmioty były w większym stopniu odpowiedzialne.
Udzielanie bardzo drogich kredytów osobom o ograniczonych zasobach, co można określić rabunkiem, gdy ma to miejsce w czasie wzrostu stóp procentowych, a także koniec trendu wzrastającego na rynku nieruchomości, mogą wywoływać problemy.
Banki, które złagodziły warunki uzyskania kredytu z uwagi na możliwość przenoszenia tych kredytów, agencje ratingowe, które nie ostrzegły o jakości papierów wartościowych, inwestorzy, którzy nieostrożnie zakupili papiery wartościowe i instytucje finansujące je bez dodatkowych gwarancji - wszyscy oni są odpowiedzialni i musimy dołożyć wszelkich starań, aby to się nie powtórzyło.
Panie przewodniczący!
Proces dotyczący kredytów hipotecznych jest sporym problemem. Spowodował zawirowania finansowe, których byliśmy świadkami tego lata.
To jest jasne.
Trudniej jest jednak zidentyfikować inwestorów i strony, które mogą być lub nadal są pod presją. Ustalenie tego jest bardzo ważne.
Jak często dzisiaj słyszymy, przyczyną tego jest złożoność instrumentów finansowych, postrzegana przez niektórych jako coś w rodzaju alchemii.
Jednakże należy się uważnie zastanowić nad tym, co należy z nimi uczynić oraz przyjrzeć się skutkom wywołanym przez te zawirowania.
Wyolbrzymianie może być równie szkodliwe co mające miejsce wydarzenia, gdyż w rezultacie cena kredytu rośnie.
Należy pamiętać, że nie jest to dobre dla procesu lizbońskiego.
Co się zatem wydarzyło w Stanach Zjednoczonych i zakończyło niektóre kwestie?
Można by rzec, że drzwi do stajni zostały zamknięte gdy koń był na pastwisku.
Jednakże mówiąc ogólnie, obszar kredytów hipotecznych nie był uregulowany.
To jest fakt, którym zajęto się obecnie w sposób bezpośredni, gdyż, jak mi powiedziano, inicjatywy regulujące przemysł i inicjatywy legislacyjne są już przygotowywane.
Równocześnie pod auspicjami Białego Domu powstała grupa robocza wysokiego szczebla, mająca zbadać agencje ratingowe i złożone spółki finansowe.
Możemy z powyższego wyciągnąć wniosek, że ważna jest bliska współpraca ze Stanami Zjednoczonymi i innymi światowymi rynkami, gdyż mamy takie samo zdanie w odniesieniu do przejrzystości na tych rynkach.
Światowe rynki są ściśle połączone, więc jeśli tego nie zrobimy, możemy stracić korzyści, potencjalnie dodane przez wnioski, które musielibyśmy dzielić.
Co się wydarzyło w UE, a co w Stanach Zjednoczonych?
Mam dziś pewne zaufanie do Komisji oraz do EBC, jak i rezerwy federalnej w Stanach Zjednoczonych do tego co zrobili.
Pomogły uspokoić rynki, a tego właśnie potrzebowaliśmy.
Mogę się jednak zgodzić z niektórymi dzisiejszymi mówcami wzywającymi do proporcjonalnych odpowiedzi, zachowując przy tym moje zaufanie.
Uważam, że sekurytyzacja i spółki specjalnego przeznaczenia, które będą przedmiotem dochodzenia wraz z agencjami ratingowymi, muszą podlegać głębszej analizie i przejrzystości. Jak już powiedziała pani Berès, jest to oczywiste.
Powiedzmy otwarcie. Złożoność instrumentów finansowych jest dla wielu z nas trudna do zrozumienia, a rola agencji ratingowych jest otwarta.
(Przewodniczący wyłączył mikrofon)
(DE) Panie przewodniczący! Europejski udział inwestycyjny w rynku, o którym dziś mówimy wynosi blisko 10% lub około 300 miliardów euro.
Nie wiemy, jaka dokładnie część tych 300 miliardów euro jest zaangażowana w negatywne ryzyko, jednak 300 miliardów euro nie jest zadziwiającą sumą: stanowi ona trzykrotność rocznego budżetu UE, a wpływ obecnego kryzysu można już odczuć.
W moim rodzinnym kraju, Niemczech, największej gospodarce Unii Europejskiej, oczekiwania w odniesieniu do przyszłych warunków prowadzenia działalności spadły.
Trzymiesięczne fundusze znacznie podrożały, co oznacza, że zdrowe przedsiębiorstwa, które potrzebują natychmiastowych środków, mogą mieć pewne trudności.
Chciałbym wiedzieć, jakie wnioski wyciągnęliśmy z zaistniałej sytuacji.
Prawie wszyscy uczestnicy tej debaty wspomnieli o agencjach ratingowych.
Jako obywatel zainteresowany przedmiotem tej dyskusji znalazłem w Internecie następującą rzecz związaną z przemówieniem komisarza Charliego McCreevy'ego wygłoszonym w Dublinie w dniu 5 sierpnia 2005 r.:
"Agencje ratingowe nie będą na chwilę obecną podlegać regulacjom prawnym UE - powiedział komisarz ds. rynku wewnętrznego Charlie McCreevy podczas przemówienia w Dublinie w dniu 5 kwietnia 2005 r.
Komisarz Charlie McCreevy powiedział, że nie zamierza wprowadzać konkretnych przepisów dla agencji ratingowych, ale taka możliwość będzie "stale brana pod uwagę”.
Ostrzegł, że "ustanawia nadzór” nad przemysłem.
(DE) Panie komisarzu!
Kiedy etap obserwacji się zakończy?
Kiedy będziemy gotowi podjąć działania? Kiedy będziemy w stanie powiedzieć coś więcej o agencjach ratingowych, tak aby móc stworzyć publiczną tablicę informacyjną z ich wynikami i błędami?
Nasz system odnosi się tylko do siebie, jest nieskuteczny i wyraźnie pozostaje spadkiem z przeszłości.
Chciałbym uzyskać uczciwą odpowiedź.
Chciałbym uzyskać uczciwą odpowiedź. Nie możemy stanąć przed społeczeństwem podczas wyborów w 2009 r. i powiedzieć: "Powołaliśmy komisję, która przez pięć lat wspaniale pracowała nad obserwacją, gdzie leży problem”.
(DE) Panie przewodniczący! Przekaz dla Komisji Europejskiej był wystarczająco wyraźny.
Możemy już przewidzieć, że amerykański kryzys w kredytach będzie mieć też zauważalne skutki negatywne.
Wielkość niespłaconych kredytów hipotecznych już przewyższa dług publiczny Stanów Zjednoczonych.
Nawet spekulacje, opierające się na przyszłym wzroście wartości ziemi oraz mniejszych stopach procentowych zadłużenia, okazały się nieprawdą.
Coraz głośniej mówi się w Stanach Zjednoczonych o obawach przed recesją.
W każdym, razie osiem z dziesięciu recesji rozpoczyna się od kryzysu w nieruchomościach.
Wiemy dziś, że mogliśmy ten kryzys przewidzieć, ale to agencje ratingowe nie spełniły swojej roli nadzorcy.
Formy kapitału o wysokim ryzyku mogą wyrządzić nam i naszej gospodarce wielką szkodę, dlatego nie mogą one zostać pozostawione ich własnym narzędziom i spekulantom.
Należy zagwarantować zasadę przejrzystości i obowiązek udzielania informacji oraz kontrole.
Komisja powinna teraz przedstawić swoje propozycje w tym zakresie.
(FR) Panie przewodniczący! Jest to trzeci, najważniejszy kryzys w ciągu ostatnich 10 lat.
Czy mogliśmy go uniknąć?
Charlie McCreevy twierdzi, że mogliśmy.
Aby to zrobić, musielibyśmy nauczyć biednych, aby nie pożyczali pieniędzy gdy ich nie mają.
Czym jest rzeczywistość?
Głównymi sprawcami i graczami w tym kryzysie są amerykańskie podmioty udzielające kredytów hipotecznych.
Aby zwiększyć swoje zyski, zwrócili się do rodzin, które znalazły się pod względem finansowym w niezwykle trudnej sytuacji.
W 2006 roku połowa pożyczek została udzielona bez sprawdzenia dochodu.
Podmioty udzielające pożyczek zarobiły pieniądze, których nigdy nie powinny byli.
Popierały je ich banki; jednak te są kontrolowane przez zarząd dyrektorów, audytorów i organy wykonawcze.
Nie powstrzymało to banków od pożyczania pieniędzy agencjom kredytowym ani od sprzedawania klientom intratnych, choć ryzykownych, produktów finansowych natychmiast po udzieleniu kredytu.
Te papiery wartościowe popierane przez rynek kredytów hipotecznych były kupowane na masową skalę przez fundusze hedgingowe najczęściej z siedzibą w rajach podatkowych, które nie podlegają żadnym przepisom.
Tym samym zawiódł łańcuch kontroli i nadzoru.
Moje pytanie jest proste.
Jakie poważne inicjatywy zamierza podjąć Komisja, aby nie nastąpiło przeniesienie rynków finansowych na amerykańskie rynki nieruchomości, a jutrzejsze aktywa nie skończyły w taki sam sposób: kryzys na giełdzie, a następnie spadek wzrostu?
(PT)Panie przewodniczący, panie komisarzu, panie i panowie! Kryzysy finansowe nigdy nie ograniczają się wyłącznie do sfery finansowej.
Obecny kryzys przyczyni się do ograniczenia kredytów i już wywindował ceny, bez względu na to, jaką decyzję podejmie jutro Bank Centralny.
Zaufanie naszych podmiotów gospodarczych także drastycznie spadło i pomimo optymizmu komisarza Joaquina Almuni, wzrost gospodarczy nie jest ani powszechny ani gwarantowany.
Istnieje nawet wiele regionów dotkniętych poważnymi gospodarczymi trudnościami.
Chciałbym wiedzieć jak wyjaśnić obywatelom, choć nie jest to łatwe, że alarmujący wzrost zadłużenia rodzin, odstraszenie publicznych inwestycji, przeszacowanie eksportu dóbr produkowanych w Europie z uwagi na zarządzanie stopami procentowymi są poświęceniem, którego nie można uniknąć.
Taki był tradycyjny sposób kontrolowania nieistniejącej inflacji.
W dzisiejszych czasach ograniczone są opcje radzenia sobie z łatwymi do przewidzenia rezultatami przesadnego ryzyka podejmowanego przez podmioty finansowe, którego nie uregulowaliśmy lub nie mogliśmy uregulować na czas.
Myślę, że należy wyciągnąć dwa wnioski.
Po pierwsze, jak już wspomniano, istnieje konieczność poprawienia przepisów, przejrzystości oraz współpracy na rynkach finansowych.
Po drugie, istnieje nagląca potrzeba przyjrzenia się powiązaniu polityki monetarnej z jej skutkami na gospodarkę realną, sytuację rodzin, inwestycje i zatrudnienie.
urzędujący przewodniczący Rady. - (PT) Panie przewodniczący, panie i panowie! Powiem krótko, zwłaszcza, że wyraziłem już podstawowe stanowisko Rady w tej sprawie w moim pierwszym przemówieniu.
Chciałbym teraz podziękować wszystkim obecnym za ich wypowiedzi oraz wskazówki. Wszystkie one zostały przeze mnie odnotowane wraz z towarzyszącymi im obawami, w szczególności tymi, które że mają charakter społeczny, tj. konsekwencje, jakie ostatnie zawirowania finansowe mogą mieć na obywateli.
Będziemy pamiętać o tej kwestii jako obawie wyrażonej przez kilku posłów.
Chciałbym potwierdzić, że prezydencja oraz jako Rada będą kontynuować pracę nad zbieżnością praktyk związanych z nadzorem, jak również nad programami i mechanizmami, które umożliwią stałe doskonalenie rozsądnych ram.
Zarówno Rada, jak i Komisja wspomniały tutaj, że wszelkie dostępne na obecną chwilę dane wskazują, iż osiągnęliśmy nasze gospodarcze i finansowe cele: deficyty, wzrost gospodarczy i zatrudnienie rosną.
Podchodzimy do tego całkowicie realistycznie, jednakże, ponieważ wspomniano o realizmie, chciałbym powiedzieć, że prezydencja i Rada będą patrzyć realistycznie.
Będziemy zwracać uwagę na te wszystkie kwestie i kierunki rozwoju, jakie przyniesie przyszłość, a Rada i prezydencja, zgodnie z ich interesami i w uzasadnionych przypadkach, podejmie stosowne działania, aby dostarczyć odpowiedź na wszelkie obawy i problemy, które mogą się pojawić.
Komisja Europejska. - (ES) Panie przewodniczący! W odniesieniu do wpływu na gospodarkę realną zawirowań lub kryzysu, jeśli tak chce pan to nazywać, na rynkach finansowych w ostatnich tygodniach, powtarzam, że zgodnie z naszymi wstępnymi szacunkami - prognozy opublikujemy we wtorek - jak również według opinii wydanych publicznie przez inne organy oraz podmioty prywatne i publiczne, wpływ tych zawirowań na aktywność gospodarczą, wzrost gospodarczy i zatrudnienie w gospodarkach europejskich w 2007 roku będzie odczuwalny, ale w niewielkim stopniu.
Duża część wyników za 2007 rok została już zagwarantowana przez wyniki uzyskane w pierwszych dwóch kwartałach, poprzez udostępnianie informacji na temat naszych rynków w trzecim kwartale oraz pozytywną opieszałość w odradzaniu się gospodarki opartej na dobrych, trwałych podstawach, które odziedziczyliśmy z 2006 r.
Ryzyko stanie się bardziej wyraźne, gdy patrzymy na rok 2008.
Według naszych prognoz w maju stopy wzrostu za 2008 r. były już dotknięte przez dojrzewanie cyklu gospodarczego oraz wpływ decyzji przyjętych w ramach polityki monetarnej banków centralnych.
W Europie i poza nią kryzys finansowy, wstrząsy finansowe oraz w konsekwencji bardziej rygorystyczne warunki kredytowe zwiększą lub już zwiększają ryzyko spadku wyników za 2008 r. Nadal jednak uważam, że jest zbyt wcześnie, aby dokonać rozstrzygającej analizy, na podstawie której można wysunąć ostateczne wnioski na ten temat.
Musimy mieć nadzieję, że o ile duża liczba czynników zachęcających do wstrząsów z ostatnich tygodni dotyczy zaufania, jeśli odnowimy zaufanie i jeśli wszyscy przyczynimy się do rygorystycznej wizji i diagnozy sytuacji w celu poprawy zaufania lub jego wzmocnienia, wyniki za rok 2008 będą lepsze lub w mniejszym stopniu niepokojące niż niektórzy myślą.
Uważam, że większość osób, które zabrały głos zgadza się, co do powodów wzrostu niestabilności i wstrząsów na rynkach finansowych oraz uważa, że należy znaleźć rozwiązania.
Nie są one jednak proste i nie powinniśmy przesadnie reagować.
Tak jak dobrzy aktorzy w teatrze dobrzy politycy nie powinni w okresie zamętu wpadać w panikę.
Musimy dokonać bardziej szczegółowej analizy i lepiej zrozumieć fakty. Musimy starać się znaleźć skuteczne rozwiązania dla wyzwań, które istnieją, dla tych które są jasne i tych, których jeszcze nie odkryliśmy.
Patrząc na debaty w Parlamencie Europejskim bądź sprawozdania Funduszu Monetarnego lub Banku Centralnego w sprawie stabilności finansowej, analizy Komisji Europejskiej i nasze własne wypowiedzi w ostatnim czasie, nie wiedzieliśmy gdzie i kiedy, ale wiedzieliśmy, że tego typu wstrząsy mogą mieć miejsce, biorąc pod uwagę rozwój rynków finansowych i złożoność instrumentów i technik wykorzystywanych przez instytucje finansowe.
Powtarzam to, co powiedziałem na początku: europejska gospodarka nadal ma mocne podstawy.
Chroni nas euro.
Po raz kolejny pokazało nam swoją zdolność do ochrony i zatrzymywania wstrząsów, które w innych okolicznościach, przed wprowadzeniem euro, przysporzyłyby nam i naszej gospodarce większych trudności, zarówno z monetarnego, jak i finansowego punktu widzenia. Kończąc moją wypowiedź, pragnę zauważyć, że w ramach swojej odpowiedzialności Europejski Bank Centralny zadziałał w sierpniu rozsądnie i poprawnie.
komisarz -Panie przewodniczący! Będę mówił krótko.
W pełni zgadzam się z tym, że nie możemy być zadowoleni z wyzwań związanych z nadzorem, które pojawiają się w wyniku coraz bardziej złożonych produktów finansowych oraz spółek pozabilansowych.
Nie możemy również być naiwni i wierzyć, że Bazylea I, Bazylea II i Solvency II rozwiążą zaistniałe problemy.
Należy wyciągnąć ważne wnioski, którymi zajmę się w przyszłości, przy współpracy wszystkich zainteresowanych osób.
Tak jak powiedziałem na wstępie, uważam, że najlepszym podejściem są przepisy oparte na jasnych zasadach.
Jestem przekonany, że kolejne przepisy byłyby najgorszą rzeczą, jaką moglibyśmy teraz zrobić dla rynków finansowych.
W każdym wypadku myślę, że nie ma potrzeby wprowadzania dodatkowych przepisów.
Być może zaskoczę pana Rasmussena wiadomością, że zgadzam się z czymś, co postulował, np. większą przejrzystością.
Niemniej, można to osiągnąć innymi sposobami niż w formie przepisów.
Debata została zamknięta.
Oświadczenia pisemne (art. 142 Regulaminu)
na piśmie. - (PT) Ta debata miała na celu wyjaśnienie najważniejszego obecnie zagadnienia, tj. przyczynę braku stabilizacji finansowej.
Nie wystarczy identyfikacja problemu, który już wcześniej był oczywisty.
Mniej pomocne jest zgłaszanie środków zaradczych, które w praktyce służą jedynie złagodzeniu niektórych konsekwencji na daną chwilę, lecz które w krótkiej lub średnioterminowej perspektywie, niczego nie zmienią.
Wszyscy wiemy, że gospodarka realna opiera się na produkcji, dystrybucji i konsumpcji dóbr według potrzeb ludzi, bez względu na to, czy są one prawdziwe, wymyślone czy kreowane poprzez reklamę.
Oznacza to, że pieniądze będące w obiegu powinny odpowiadać gospodarce realnej. Jednakże chciwość tych, którzy wciąż pragną wyższych zarobków doprowadziła do powstania giełdy oraz teoretycznych zysków w gospodarce opartej na kasynie, przekładając na drugi plan sektor produkcyjny oraz zachęcając do większej aktywności systemu na rynkach finansowych.
To jest sedno obecnego problemu, który banki centralne próbują załagodzić poprzez umieszczenie większej ilości pieniędzy w obiegu oraz podwyższanie stóp procentowych.
Te procesy mają swoje ograniczenia i tworzą ryzyko powstania nowych spekulacji lub szkód w gospodarce realnej, zwiększając tym samym koszty ponoszone przez rodziny.
Konwencja w sprawie walki z pustynnieniem (debata)
Następny punkt debaty dotyczy
pytania ustnego do Rady dotyczącego celów konferencji stron konwencji w sprawie walki z pustynnieniem, która ma się obyć w Madrycie w dniach 3-14 września skierowane przez Miroslava Ouzký, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności - B6-0140/2007), oraz
pytania ustnego do Komisji dotyczącego celów konferencji stron konwencji w sprawie walki z pustynnieniem, która ma się obyć w Madrycie w dniach 3-14 września skierowane przez Miroslava Ouzký, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności - B6-0312/2007).
autor. - (CS) Panie przewodniczący! Po pierwsze, chciałbym przeprosić tłumaczy ustnych, ponieważ nie przygotowałem niczego pisemnie i dlatego nie mogłem im dostarczyć z wyprzedzeniem mojej wypowiedzi w formie pisemnej.
Będę się jednak starał przemawiać wolno i krótko, jako że samo zagadnienie, o którym zamierzam mówić jest jednoznaczne.
Jako przewodniczący Komisji Ochrony Środowiska Naturalnego, Zdrowia Publicznego i Bezpieczeństwa Żywności pragnę pochwalić prezydencję portugalską za uczynienie kwestii pustynnienia i niedoboru wody jednym z głównych celów swojego programu.
Z tego też względu z niecierpliwością oczekuję zbliżającej się konferencji, o której wcześniej wspomniano.
Są Państwo w pełni świadomi, że ten Parlament i cała UE przyjęła zmiany klimatyczne jako jedno z najważniejszych wyzwań w nadchodzącym okresie. Powszechnie wiadomo, że niedobór wody i postępujące pustynnienie są nieodwracalnymi konsekwencjami zmian klimatycznych.
Podzielam zdanie tych, którzy są przekonani, że powinniśmy raczej przygotowywać się na wpływ zmian klimatycznych niż desperacko próbować je zatrzymać, ponieważ nasze starania w tym kierunku prawdopodobnie pójdą na marne.
Dziś wiemy na pewno, że Europa, w szczególności jej południowe regiony, będą musiały radzić sobie z niedoborem wody i spadkiem jakości ziemi.
Debaty dotyczące zmian klimatycznych uczą nas, że atmosferyczna utrata wody powoduje pustynnienie, które z kolei jest odpowiedzialne za dalsze ocieplanie klimatu.
Wyjście z tego błędnego koła będzie bardzo trudne.
Moje pytanie do Komisji Europejskiej i Rady w imieniu mojej komisji brzmi: jakie praktyczne kroki zamierza Komisja i Rada podjąć?
Czy wiadomo dziś co można zrobić na szczeblu państw członkowskich a co na szczeblu europejskim?
urzędujący przewodniczący Rady. - (PT) Panie przewodniczący, panie i panowie, panie pośle Ouzký! W pierwszej kolejności pragnę podziękować za nawiązanie do programu prezydencji portugalskiej, dotyczącego ochrony środowiska, a zwłaszcza kwestii związanych z suszą i pustynnieniem.
Jest to jeden z priorytetów prezydencji portugalskiej i chciałbym przedstawić związane z tym wyniki, uzyskane podczas nieformalnej Rady ministrów środowiska, która miała ostatnio miejsce w Portugalii.
Nie będę czytał wszystkich punków zawartych we wnioskach prezydencji w tym zakresie.
Jednakże uważam je za bardzo interesujące, dlatego chcę zwrócić na nie uwagę, w szczególności w odniesieniu do walki z suszą oraz powiązania między suszą i środowiskiem, a także działań, które moglibyśmy lub powinniśmy podjąć, aby rozwiązać ten narastający problem.
Pragnę również wspomnieć bardziej szczegółowo o konferencji stron Konwencji Narodów Zjednoczonych w sprawie walki z pustynnieniem, która jest także ważnym punktem w tej sesji. Jak wiadomo, konferencja odbywa się w dniach 3-14 września w Madrycie.
W dniu 23 lipca Rada zatwierdziła wnioski ustanawiające priorytety Unii Europejskiej, które UE musi utrzymać na konferencji stron, będącej ósmą konferencją od chwili zatwierdzenia konwencji.
W ramach ósmej konferencji stron Rada popiera przyjęcie dziesięcioletniego planu strategicznego i ram mających na celu usprawnienie wdrożenia konwencji Narodów Zjednoczonych, opracowanych przez międzysesyjną międzyrządową grupę roboczą. Z niecierpliwością oczekujemy na wyniki wdrożenia.
Popieramy fakt, że społeczeństwo obywatelskie ma ważną rolę do odegrania w tym kontekście, szczególnie na szczeblu krajowym. Musimy zatem zachęcić do większego uczestnictwa we wdrażaniu i realizowaniu Konwencji Narodów Zjednoczonych w sprawie walki z pustynnieniem wszystkich przedstawicieli społeczeństwa obywatelskiego.
Wiedzą też Państwo, że konferencja stron ma zamiar położyć nacisk na zależność pomiędzy ubóstwem i pustynnieniem, aby pokazać to, w jaki sposób konwencja, przy ścisłej współpracy z odpowiednimi światowymi i regionalnymi podmiotami, może przyczynić się do walki z ubóstwem.
Rada uważa, że ważne jest osiągniecie konsensusu w kwestii ulepszonego systemu monitorowania konwencji, opierając się na standardach dotyczących konserwacji, zarządzania i zrównoważonego wykorzystywania suchych terenów.
Taki system pozwoli zmierzyć przeszłe i teraźniejsze postępy.
Komisja ds. Nauki i Technologii ma kluczową rolę do odegrania w propagowaniu wiedzy na temat konwencji oraz umożliwianiu podejmowania środków i decyzji na mocniejszych fundamentach.
Rada Unii Europejskiej uważa, że wyzwania stawiane przez pustynnienie, zmiany klimatyczne i bioróżnorodność uzupełniają siebie nawzajem i należy do nich podejść w sposób skoordynowany wraz z odpowiednimi politykami, aby opracować synergię i sprawić, aby były one bardziej efektywne.
Rada ponadto uważa, że innymi bardzo istotnymi czynnikami jest dostępność odpowiednich środków finansowych, efektywne zarządzanie oraz finansowanie inicjatyw na rzecz walki z pustynnieniem, jak również aktywny i skuteczny sekretariat konwencji.
Susza, jak i pustynnienie, są poważnym źródłem obaw.
Rada jest przekonana, że te zagrożenia - suszę i pustynnienie - można skutecznie rozwiązać jedynie w ścisłej współpracy międzynarodowej.
Unia Europejska osiąga tym samym swoje cele w tym obszarze we współpracy z państwami trzecimi.
Chciałbym przypomnieć Państwu w tym kontekście, że podczas rocznego posiedzenia, które miało miejsce w dniu 25 maja tego roku, Rada Ministrów AKP-UE przyjęła wspólne oświadczenie w sprawie walki z suszą i pustynnieniem.
Wspólne oświadczenie krajów AKP i Unii Europejskiej uznaje ważną rolę Konwencji Narodów Zjednoczonych w sprawie walki z pustynnieniem w ograniczaniu ubóstwa oraz osiąganiu Milenijnych Celów Rozwoju ustanowionych przez Narody Zjednoczone.
Oświadczenie popiera również przyjęcie przez konferencję stron dziesięcioletniego planu strategicznego i zachęca wszystkie strony do wspólnej pracy na rzecz zwiększenia efektywności konwencji Narodów Zjednoczonych.
Uważamy zatem, że ważne jest ustanowienie w odniesieniu do realizacji ograniczonej liczby priorytetów wybranych na podstawie danych naukowych oraz wykorzystywanie wskaźników w celu mierzenia poczynionego postępu.
Większe udział społeczeństwa obywatelskiego z jednej strony oraz ulepszona komunikacja i szerszy dialog pomiędzy wszystkimi podmiotami przyczyni się, naszym zdaniem, do zwiększenia efektywności Konwencji Narodów Zjednoczonych w sprawie walki z pustynnieniem.
Komisja Europejska - (ES)( Panie przewodniczący, panie i panowie! Wspólnota Europejska przywiązuje bardzo dużą wagę do roli Konwencji Narodów Zjednoczonych w sprawie walki z pustynnieniem w ograniczaniu ubóstwa od chwili jej podpisania w 1994 roku.
Konwencja powstała jako główne narzędzie mające stanowić pomoc w osiąganiu celu zrównoważonego wykorzystywania ziemi, aby zwalczać głód i ubóstwo.
Komisja w dalszym ciągu uważa, że ta konwencja jest kluczową częścią walki z ubóstwem i pustynnieniem. Konwencja jest nadal jedynym w swoim rodzaju forum posiadającym niezbędne kompetencje i doświadczenie, od którego można się uczyć i czerpać pomysły na nowe podejścia do rozwiązania problemu związanego ze spadkiem jakości ziemi.
Wiele już osiągnięto, ale jak wiemy, dużo jest jeszcze do zrobienia.
Obecna praca konwencji skupia się na kluczowych zagadnieniach związanych z realizacją działań, takich jak integracja i spójność w strategicznych ramach współpracy.
Dotknięte kraje, jak również donatorzy, muszą zapewnić, aby rozwój konwencji był ściśle powiązany z innymi głównymi inicjatywami na rzecz rozwoju oraz w szczególności muszą zapewnić, aby zainteresowany kraj miał proces i go prowadził.
W odniesieniu do celów Unii Europejskiej dotyczących konferencji mającej odbyć się w Madrycie, po pierwsze, Komisja jest w szczególności zadowolona z faktu, że czterech posłów do Parlamentu Europejskiego jest częścią delegacji Wspólnoty na konferencję.
Konwencja wkracza w drugie dziesięciolecie i musi się dostosować, aby odpowiedzieć na nowe wyzwania i wykorzystać nowe możliwości.
Oznacza to przegląd środków podjętych poprzez konwencję w celu zmaksymalizowania efektywności i skuteczności naszej pracy w walce z degradacją ziemi i ubóstwem.
Biorąc to pod uwagę, celem UE w odniesieniu do konferencji w Madrycie jest przyjęcie dziesięcioletniego planu strategicznego, aby usprawnić realizację konwencji, powstałej w wyniku prac grupy roboczej, zgodnie z wnioskami ostatniej konferencji stron, która odbyła się w 2005 roku.
Plan ten, który ma mocne poparcie Unii Europejskiej, stanowi wspólną odnowioną wizję stron dotyczącą strategicznego kierunku, który należy obrać na następne dziesięć lat.
Jeśli, jak mamy nadzieję, wspólna wizja zostanie przyjęta, będziemy musieli stworzyć efektywne ramy jej realizacji w celu zmaksymalizowania skuteczności prac sekretariatu konwencji oraz innych instytucji.
Wreszcie temu pakietowi refom będzie towarzyszyć realistyczny budżet będący do przyjęcia dla wszystkich stron, umożliwiający wydatki zgodne z zaplanowanymi działaniami, przy zachowaniu rygorystycznych standardów przejrzystości i jasności.
W lipcu urzędujący przewodniczący Rady powiedział, że Komisja ds. Ogólnych i Stosunków Zewnętrznych przyjęła całościowe podejście, o którym mówiłem.
w imieniu grupy PPE-DE - (ES) Panie przewodniczący! Jestem dumna, że udało się nam w Parlamencie przygotować rezolucję, która zostanie złożona na następnej konwencji w Madrycie, organizowanej przez ONZ.
Jestem również dumna, że - jak mnie właśnie poinformowano - hiszpański parlament dał nam pozwolenie, co jest absolutnym wyjątkiem i składam z tego tytułu podziękowania na ręce pana Marína, Przewodniczącego Hiszpańskiego Kongresu. Mamy głos i wyrazimy go na posiedzeniu plenarnym hiszpańskiego parlamentu.
Jestem jednak sceptyczna, jeśli chodzi o kwestię pustynnienia.
Dokumenty Komisji Europejskiej wskazują, iż w ostatnich latach przekazywana była pomoc na ten cel, a podjęta polityka nie przyniosła wymaganych rezultatów.
Dlaczego?
Ponieważ polityka dotycząca pustynnienia wymagałaby zintegrowanych systemów i skupienia wszystkich opinii w jedną, a niestety władze działają oddzielnie: rolnictwo nie współpracuje z leśnictwem, polityka wodna funkcjonuje oddzielnie, a w rzeczywistości problemy związane z pustynnieniem są wyjątkowe. Przykładowo, duży obszar ziemi jest nieuprawiany i porzucany, tak jak w przypadku terenów nad Morzem Śródziemnym.
Ta sama europejska polityka rolna sprawia, że na południu Europy i w innych częściach ziemia jest porzucana, a WPR będzie mieć istotny wpływ na pustynnienie.
Nie wspominając zmian klimatycznych, obszar, na którym nic się nie robi z problemem niedoboru wody oraz już istniejącego topnienia lodowców, z pewnością będzie mieć wpływ na sytuację ziemi.
Chciałabym tym samym zwrócić uwagę państw na to, że zamiast obserwować, powinny one opracować konkretne polityki i wdrożyć programy. W rzeczywistości chodzi o zintegrowane projekty, w których państwa muszą zająć się zintegrowanymi politykami i aktywnymi politykami.
Myślę, że wiemy już wszystko o pustynnieniu, ale podjęto niewiele działania.
To jest przekaz, który przyjmiemy do siebie - Europa pomaga w tej wspólnej polityce.
w imieniu grupy PSE. - (ES) Panie przewodniczący, panie komisarzu, panie i panowie! Zgodnie z programem Narodów Zjednoczonych dotyczącym ochrony środowiska pustynnienie zagraża jednej czwartej powierzchni ziemi, jak również 250 milionom ludzi i życiu ponad jednego miliarda mieszkańców 100 krajów z powodu obniżonej produktywności rolnej i mniejszej ilości zwierząt hodowlanych.
Ubóstwo, polityczna niestabilność, wylesianie, zbyt duże pastwiska oraz złe praktyki są czynnikami obniżającymi produktywność ziemi.
Mam zatem nadzieję, że w Madrycie po 13 latach od wejścia w życie Konwencji Narodów Zjednoczonych w sprawie walki z pustynnieniem, międzynarodowa społeczność odbędzie debatę na temat reformy samej konwencji w celu uwzględnienia środków mających na celu usprawnienie walki z tym zjawiskiem, a zwłaszcza debatę na temat wersji roboczej dziesięcioletniego planu strategicznego.
Erozja gleby, niekontrolowany rozwój infrastruktury, utrata żyznej ziemi, pożary, wylesianie i nadmierne wykorzystywanie zasobów wody są niektórymi przyczynami wyjaśniającymi zubożenie jałowej, pół-jałowej i suchej ziemi, i te przyczyny prowadzą nas nieuchronnie ku rosnącemu pustynnieniu planety. Musimy spróbować to zatrzymać w każdy możliwy sposób.
Musimy także pamiętać, tak jak powiedzieli posłowie, którzy zabrali już głos, że pustynnienie przyczynia się do zmiany klimatu, ponieważ wywołuje degradację gleby i utratę roślinności, co jest powiązane ze wzrostem emisji. Dlatego pomocne byłoby wspieranie polityk dotyczących zalesiania, tak aby przywrócić i zmienić warunki na jałowych obszarach.
W odniesieniu do samej Unii Europejskiej myślę, że ważne jest to, że Europejskie Obserwatorium ds. Susz zostanie pilnie utworzone, coś nad czym zastanawialiśmy się kilkakrotnie w tej Izbie, jako centrum zdobywania wiedzy na temat strasznych skutków susz, ich łagodzenia i monitorowania, zwłaszcza w południowej Europie.
Niestety problem ten jest nam dobrze znany w południowo-wschodniej części Hiszpanii. Dlatego proponuję aby obserwatorium miało swoją siedzibę przy Centrum Tematycznym Użytkowania Gruntu Europejskiej Agencji Środowiskowej w Barcelonie, zgodnie z propozycją minister ochrony środowiska Cristiny Narbony lub przy Śródziemnomorskim Centrum Studiów Środowiskowych bądź Centrum Badań nad Pustynnieniem, które mają siedzibę w Walencji i skupiają się na obszarach związanych z pustynnieniem i mają szerokie doświadczenie międzynarodowe.
Myślę, że istnieje pilna potrzeba większego zaangażowania ze strony instytucji wspólnotowych w temat pustynnienia. Unia Europejska powinna stanowić autorytet w tym zakresie, tak samo jak w walce ze zmianami klimatycznymi.
Na zakończenie pragnę powiedzieć, że walka z tym problemem jest istotnym wyzwaniem nie tylko z punktu widzenia ochrony środowiska, lecz również z punktu widzenia człowieka i jego praw. Wielu ludzi opuszcza swoją ziemię z powodu głodu i ubóstwa wywołanych głównie przez pustynnienie.
w imieniu grupy Verts/ALE. - (FI) Panie przewodniczący, panie i panowie! Pragnę podziękować panu Ouzký i innym za doskonały wniosek w prawie rezolucji.
Według Narodów Zjednoczonych pustynnienie dotyka obecnie bezpośrednio od 100 do 200 milionów ludzi.
Jest to potencjalne zagrożenie dla ponad miliarda, a nawet dwóch miliardów osób.
Nie chodzi jedynie o rozszerzanie się Sahary lub inne podobne zjawiska.
Pustynnienie, zanik żyznych warstw gleby oraz roślinności występują na całym świecie, od wybrzeży Hiszpanii po niziny w Chinach.
Blisko jednej trzeciej powierzchni lądowej planety grozi ryzyko wystąpienia pustynnienia.
Prawie 40 % uprawianych gruntów jest w bardzo złym stanie.
Najgorzej jest w Środkowej Azji, gdzie trzy czwarte gleb to nieużytki.
Zmiany klimatyczne pogłębiają pustynnienie, aczkolwiek do teraz wpływ na nie miała głównie działalność lokalna, na przykład wycinka i nieprawidłowa uprawa ziemi, nawadnianie i metody hodowli bydła.
Zmiany klimatyczne wpływają na pogorszenie pustynnienia, a pustynnienie pogłębia zmiany klimatyczne, ponieważ słabsze wiązanie węgla w glebie skutkuje ostatecznie emisją węgla do atmosfery.
Jeśli nie będziemy działać mądrze, konsekwentnie i terminowo, może powstać błędne koło.
Zwalczanie pustynnienia pociąga za sobą zapobieganie głodowi, a przez to konfliktom.
W czerwcu ONZ ostrzegł, że w ciągu następnych 10 lat susze mogą wysiedlić 50 milionów ludzi, głównie z krajów afrykańskich na południe od Sahary i Środkowej Azji.
Oznacza to, że prawdopodobnie więcej osób będzie próbowało nielegalnie dostać się do Europy.
Kryzys w Darfurze został opisany jako pierwszy konflikt na tle zmian klimatycznych.
Niedobór wody to tylko jeden z aspektów tego konfliktu.
Istnieje powszechne przekonanie, że przedłużający się niedobór wody oraz spadek produktywności ziemi przyczyniają się do zaognienia konfliktu.
Jak zaznaczono w rezolucji, istnieje konieczność inwestycji w zrównoważone wykorzystywanie ziemi.
Środki zapobiegające pustynnieniu będą o wiele tańsze niż jego konsekwencje.
Przykładem ostrzegawczym na małą skalę są Wyspy Wielkanocne.
Kiedyś istniała tam bogata kultura, ale kiedy wycięto lasy, ziemia zmarniała, wyspy zmieniły się w suche tereny trawiaste, a kwitnąca kultura w krótkim czasie upadła.
Jeśli będziemy działać mądrze, konsekwentnie i stanowczo, możemy uchronić całą ludzkość przed takim samym losem.
w imieniu grupy GUE/NGL. - (IT) Panie przewodniczący, panie i panowie! Ta ósma konferencja na temat pustynnienia jest niezwykle ważną kwestią podniesioną na odpowiednim forum, jakim są NZ, ale wymaga też konkretnych reakcji na dramatyczną sytuację.
Zmiany klimatyczne to postępujący proces, który już trwa i dotyka bardzo słabych obszarów, takich jak Afryka. Nie oszczędza też naszego kontynentu.
Głód i choroby, migracje na ogromną skalę i pożary są naszą przyszłością, jak i naszą teraźniejszością.
Musimy zatem dokonać jasnych wyborów.
Pierwszym jest wdrożenie postanowień z Kioto oraz podpisanie porozumienia będącego kontynuacją protokołu z Kioto, wielostronnego porozumienia stanowiącego ramy odniesienia dla innej przyszłości.
Musimy dokonać też dalszych wyborów, tak abyśmy mogli dostosować się i chronić życie.
Rozgrywa się tu prawdziwa tragedia: na imię jej woda.
Odmówiono już prawa dostępu do wody i najprawdopodobniej będzie ono coraz częściej odmawiane milionom ludzi.
Z tego względu powinniśmy przeciwstawiać się procesowi prowadzącemu do prywatyzacji tego zasobu, który jest niezbędny do życia.
Dostęp do wody powinien stać się prawdziwym wspólnym majątkiem należącym do ludzkości i być zagwarantowany, włączając w to z uroczystą deklaracją NZ, która umożliwiłaby ustanowienie publicznych polityk gwarantujących takie prawo.
Zwalczając pustynnienie, konieczne jest także nakierowanie polityk finansowych na klimat.
Przykładowo, wszystkie dobre praktyki, które pozwalają zatrzymać CO2 przez rolnictwo i leśnictwo powinny być promowane i wspierane.
Powinno to prowadzić do przeglądu wyborów, na przykład tych poczynionych we wspólnej polityce rolnej, zachęcających do odseparowania czynności produkcyjnych niosących ryzyko wywołania suszy lub pożarów.
Wybory takie jak intensywna produkcja biomasy w celu uzyskania energii powinny być ponowne rozpatrzone.
W Europie również konieczna jest konkretna, mocna polityka dotycząca ziemi, jak i wody oraz powietrza.
Z tego względu nie możemy tworzyć przeszkód, jak to się dzieje w tym Parlamencie przez Europejską Partię Ludową, a zamiast tego należy z zadowoleniem przyjąć dyrektywę ramową w sprawie ochrony ziemi, przedstawioną przez Komisję.
Stanowi ona, że ziemia jest integralną częścią polityki dotyczącej klimatu.
Pustynnienie powstaje też z powodu braku jakiekolwiek polityki.
Musimy je zwalczyć dobrą polityką.
w imieniu grupy IND/DEM. - (NL) Panie przewodniczący! istnieją obszary w Unii Europejskiej, które każdego roku lub co kilka lat dotykane są długimi suszami i jej niszczycielskimi skutkami. Dobrze zatem, że uwzględniono ten fakt podczas opracowywania polityki.
W rzeczywistości istnieją dwie przyczyny pustynnienia: jedna naturalna i jedna spowodowana działalnością człowieka.
Susza to naturalna przyczyna, która może doprowadzić do słabego urodzaju ziemi, w szczególności w połączeniu z przyczynami wywołanymi działalnością człowieka, takimi jak słabe zarządzanie ziemiami rolnymi, lasami i wodą.
Ryzyko wystąpienia suszy zwiększa się w nieprawdopodobnym tempie, zwłaszcza w regionach europejskich znajdujących się nad Morzem Śródziemnym.
Teraz gdy eksperci ds. klimatu przewidują podwyższenie temperatury, wraz z ryzykiem wystąpienia ekstremalnych suszy, warto podjąć środki zapobiegawcze, aby ograniczyć wpływ suszy, włącznie z pustynnieniem.
Moim zdaniem polityka musi być ukierunkowana na zarówno przyczyny naturalne, jak i te spowodowane działalnością człowieka.
W odniesieniu do przyczyn naturalnych ważne jest wykorzystanie dostępnej wody w jak najbardziej optymalny sposób.
Woda musi być przechowywana tam gdzie to możliwe i nie wolno dopuścić do wyschnięcia ziemi.
Jednym ze sposobów osiągnięcia tego drugiego jest dobre zarządzanie lasami.
Dobre zarządzanie wodą jest również istotne.
Istniejące przepisy dotyczące wody mogą też być tutaj zastosowane.
W moim rodzinnym kraju, Holandii istnieje krajowe centrum koordynujące, które zaczyna działać gdy wystąpi zagrożenie nastania suszy i wdraża środki na szczeblu regionalnym.
Ramy można ustanowić na szczeblu Europy lub ONZ, ale wdrożenie musi się odbywać głównie na szczeblu krajowym i regionalnym.
Dobrowolne partnerstwa pomiędzy problematycznymi obszarami w celu uczenia się, jak rozwiązywać problemy wydały się mi się bardzo efektywną możliwością.
Mogą mieć one formę platformy wiedzy z wkładem zarówno politycznym, jak i naukowym.
Takie inicjatywy istnieją też w odniesieniu do realizacji dyrektywy w sprawie oceny ryzyka powodziowego i zarządzania nim. Wydaje się, że mają pozytywny wpływ.
(RO)Panie przewodniczący, panie i panowie! Globalne ocieplenie to zagrożenie, którego długoterminowe efekty są niszczące.
Tego lata byliśmy świadkami skutków gorącej fali, która nawiedziła Grecję i inne europejskie kraje, powodzi w Wielkiej Brytanii oraz ekstremalnych susz w Rumunii.
Efekty globalnego ocieplenia stały się coraz bardziej widoczne dla Rumunii w mieście Dobrogea, na obszarach południowych lub zachodnich piaskach.
Rumunia wraz z Hiszpanią, Grecją i Włochami będzie wśród krajów najbardziej dotkniętych zmianami klimatycznymi do roku 2015.
Blisko jedna czwarta rumuńskiego terytorium stanie się jałowa w ciągu następnych 20 lat, a wiele gatunków roślin wymrze.
Efekty pustynnienia już są widoczne.
Sytuacja Rumuni nie jest w Europie odosobniona, dlatego też musimy działać razem na podstawie zasady solidarności, na której opiera się europejski projekt.
Badania przeprowadzone po dziesięciu latach od wejścia w życie Konwencji Narodów Zjednoczonych w sprawie walki z pustynnieniem wskazują na rosnące tendencje w kierunku pustynnienia, przy braku reakcji ze strony państw.
Jeśli nie zostaną podjęte żadne działania, aby wyeliminować negatywne czynniki, pustynnienie będzie zawsze obecne lub koszty odbudowy środowiska będą nieproporcjonalne.
Drodzy koledzy! Zapobieganie pustynnieniu jest łatwiejsze niż jego usuwanie.
Efektywne zarządzanie plonami, większa uwaga poświęcona systemom nawadniania oraz opracowanie strategii, aby zapewniać miejsca pracy w innym sektorze niż rolny, aby mieszkańcy suchych obszarów mogli zgłaszać rozwiązania zapobiegające pustynnieniu.
Aby zapewnić skuteczność wysiłków na rzecz walki z pustynnieniem, potrzebujemy zintegrowanych systemów na rzecz rozwoju na szczeblu krajowym, regionalnym i międzynarodowym.
W międzyczasie realizacja konwencji musi być ściśle powiązana z wysiłkami na rzecz ograniczenia zmian klimatycznych.
Mając na uwadze powyżej wymienione kwestie, chciałabym zwrócić się do Komisji z następującym pytaniem: czy na konferencji w Madrycie Komisja ogłosi zmianę lub modyfikację strategii oraz podejmie nowe zobowiązania w imieniu UE w odniesieniu do konwencji, uwzględniając przystąpienie ostatnich państw?
Zielona księga w sprawie zmian klimatycznych zwraca uwagę na naturalne zjawiska, które ulegają pogorszeniu z powodu zmian klimatycznych.
Oczekuje się, że zmiany klimatyczne doprowadzą do zmniejszenia opadów deszczu, wyższych temperatur, częstszego występowania fal gorąca i okresów suszy, co prowadzi do zwiększenia pustynnienia.
W przeciwieństwie do innych katastrof naturalnych wpływ susz nie obejmuje infrastruktury, ale produkcję i środowisko, jak również wpływa na życie lokalnej społeczności.
Jedną z poważnych konsekwencji susz jest trudność w dostarczaniu lokalnej społeczności wody pitnej.
Badania pokazują, że susze i powodzie zabijają więcej ludzi niż inne katastrofy naturalne.
Ponadto 8 milionów ludzi umiera każdego roku z powodu chorób związanych z konsumpcją niebezpiecznej wody, na przykład czerwonki, cholery lub tyfusa.
Niedobór wody pitnej powoduje w krajach rozwijających się 80% chorób i zgonów.
Ponad 4 500 dzieci umiera każdego dnia z powodu chorób z braku wody.
To nie tylko przez przypadek nieformalne spotkanie ministrów ochrony środowiska, które odbyło się kilka dni temu w Lizbonie, zostało poświęcone problemom związanym z niedoborem wody i suszą, które ponadto są jednym głównych trosk i priorytetów programu prezydencji portugalskiej dotyczącego ochrony środowiska, jak już wspomniał sekretarz stanu.
Wyrażamy nadzieję, że konferencja stron podejmie odpowiednie decyzje, aby zwalczać suszę i pustynnienie, i że swój wkład uczynią również instytucje europejskie
Podsumowując, pragnę streścić propozycje, które przedstawiłam w sprawozdaniu w sprawie katastrof naturalnych, w szczególności te przyjęte przez Parlament Europejski: ustanowienie Europejskiego Obserwatorium ds. Suszy i Pustynnienia, aby zbierać informacje i zapewnić bardziej efektywną odpowiedź; środki zapobiegawcze będą wdrożone w obszarze zarządzania ryzykiem występowania susz, włącznie ze strategiami mającymi na celu zminimalizowanie wynikających wpływów oraz strategie zarządzania w dorzeczach.
(EL) Panie przewodniczący! Na ironię losu ta dyskusja odbywa się po tragicznych wydarzeniach, które miały miejsce tego lata w południowej części Europy.
Te katastrofy odegrają niestety główną rolę w zmianie krajobrazu i tworzeniu nowych problemów związanych z ochroną środowiska.
Pustynnienie nie jest współczesnym problemem; istnieje obok nas od dziesięcioleci.
W przeszłości stopniowe pogorszenie urodzajnej ziemi było złożonym procesem.
Ma ono liczne przyczyny i postępuje w różnych tempach według różnic klimatycznych.
Przykładowo, pustynnienie może zintensyfikować obecnie występującą ogólną tendencję klimatu w kierunku większej suchości lub może wstępnie powstać ze zmian w klimacie lokalnym.
Warto podkreślić, że obecność pustyni nieopodal nie ma nic wspólnego z pustynnieniem.
Niestety uwaga społeczeństwa kieruje się na obszary dotknięte pustynnieniem dopiero gdy proces ten jest w już na zaawansowanym etapie.
Często jest mało dostępnych informacji, aby wskazać, jaki był poprzedni stan ekosystemu lub stopień degradacji Z tego względu musimy być szczególnie ostrożni w ustalaniu naszych rozwiązań dotyczących wypalonej ziemi w południowej Europie.
Istnieje prawdopodobieństwo, że w niedalekiej przyszłości nastąpi zmiana klimatu, która może spowodować pustynnienie regionów dotkniętych tym problemem.
Naukowcy badają też, czy pustynnienie jest stałym czynnikiem w procesie zmian ogólnoświatowych oraz tego jak i kiedy pustynnienie może być wstrzymane i odwrócone.
Będzie to jedne z tematów do dyskusji podczas Międzynarodowej Konferencji Narodów Zjednoczonych.
Bardziej efektywne wykorzystywanie istniejących zasobów wody oraz kontrola zasolenia są skutecznymi narzędziami na obszarach suchej ziemi.
Istnieją też sposoby wykorzystywania zasobów wód powierzchniowych, takich jak woda deszczowa.
Poza nauką użytecznym narzędziem walki z pustynnieniem może być też polityka.
Jeśli mamy zatrzymać i odwrócić degradację suchej i średnio-urodzajnej ziemi, musimy zrozumieć jak i dlaczego tempo zmian klimatycznych, wzrostu populacji i produkcji żywności oddziałują na te środowiska.
Najbardziej efektywna interwencja rodzi się z ostrożnego wykorzystania najlepszych informacji.
Wnioskiem tej dyskusji jest złożenie do konferencji Narodów Zjednoczonych rezolucji w sprawie zamiarów Unii Europejskiej.
Chcę podkreślić dwie kwestie, które uważam za bardzo istotne.
Po pierwsze, nadszedł czas, aby UE zdecydowała, czy chce siebie nazywać "Unią Europejską”; musi przeznaczyć prawnie obowiązujące środki na działania zwalczające pustynnienie.
Po drugie, UE nie powinna rabować jednego, aby oddać drugiemu: nie może przedstawiać się jako chroniąca środowisko, podczas gdy nie udało się jej uzyskać aprobaty dla obowiązkowych ogólnych przepisów prawnych zakazujących importu do UE nielegalnego drewna, które nie zostało odpowiednio wycięte.
W rzeczywistości pustynnienie dotyczy nie tylko Unii Europejskiej, ale całej planety.
Jeśli zatem UE pragnie uczynić swoją obecność bardziej odczuwalną, musi poczynić odpowiednie kroki i nie jechać do Madrytu jedynie jako obserwator.
Panie i panowie! To była bardzo interesująca debata, w której głos zabrało pięć kobiet i trzech mężczyzn.
Myślę, że jest to bardzo ważne i pokazuje, że nasze posłanki są szczególnie wrażliwe na tak istotną kwestię.
Zamykając debatę, otrzymałam siedem wniosków w sprawie rezolucji zgodnie z art. 108 ust.
5 Regulaminu.
Debata została zamknięta.
Głosowanie odbędzie się jutro o godz. 12.00.
(Posiedzenie zostało zawieszone o godz. 17.15 w oczekiwaniu na turę pytań i wznowione o godz.
17.30)
Tura pytań do Rady
Następnym punktem jest tura pytań (B6-0138/2007).
Zgłoszono następujące pytania do Rady:
Dotyczy: Podejścia globalnego do imigracji
W świetle wniosków Rady ds. Ogólnych, sformułowanych podczas posiedzenia w Luksemburgu w dniach 17 i 18 czerwca 2007 roku w sprawie rozszerzenia i konsolidacji globalnego podejścia do imigracji, a także problemów związanych z wdrażaniem metod stałej współpracy międzyrządowej w tej dziedzinie, jakie metody przewiduje Rada, mając na względzie potrzebę opracowania skuteczniejszej polityki unijnej, a w szczególności zwiększenia realnej mocy decyzyjnej Komisji lub Agencji Frontex w takich sprawach, jak opracowywanie pilotażowych projektów stowarzyszonych?
urzędujący przewodniczący Rady. Instytucje UE wdrażają szereg środków, przedstawionych we wnioskach Rady z dnia 18 czerwca 2007 roku w granicach swoich kompetencji, udzielonych im na mocy traktatu, we współpracy z państwami członkowskimi, a także, w stosownych przypadkach, z zainteresowanymi krajami trzecimi.
Odpowiedzialność za kontrolę i obserwację granic zewnętrznych ponoszą państwa członkowskie.
Jednakże w interesie wszystkich państw członkowskich należących do strefy Schengen, nie tylko tych, które mają granice zewnętrzne, leży zapewnienie skutecznej kontroli tych granic; dlatego podjęto pewne kroki, aby promować solidarność i współpracę pomiędzy państwami członkowskimi w tym zakresie.
Utworzenie Europejskiej Agencji Zarządzania Współpracą Operacyjną na Zewnętrznych Granicach Państw Członkowskich Unii Europejskiej, znanej powszechnie jako Frontex, na mocy Rozporządzenia Rady (WE) nr 2007/2004, było ważnym krokiem w propagowaniu tej solidarności.
W ten sam sposób kompetencje agencji Frontex rozszerzono, przyjmując 12 czerwca bieżącego roku wniosek w sprawie rozporządzenia Parlamentu Europejskiego i Rady, ustanawiającego mechanizm tworzenia zespołów szybkiej interwencji na granicy, a także opracowując, w roku 2007, centralny rejestr dostępnego wyposażenia technicznego - znany jako "toolbox” - prowadzony przez państwa członkowskie z możliwością udostępnienia go innym państwom członkowskim.
Wspólne operacje i projekty pilotażowe są uruchamiane za zgodą zainteresowanych państw członkowskich.
Zespoły szybkiej interwencji na granicy są tworzone na wniosek jednego lub więcej państw członkowskich.
Frontex koordynuje realizację tych działań.
Na chwilę obecną nie ma planów rozszerzenia zakresu kompetencji w zakresie podejmowania decyzji przez Komisję lub przez Frontex w tym kontekście.
Co więcej, zatwierdzenie decyzji nr 574/2007/WE Parlamentu Europejskiego i Rady ustanawiającej Fundusz Granic Zewnętrznych na lata 2007 - 2013 w ramach programu ogólnego "Solidarność i zarządzanie przepływami migracyjnymi” to kolejny ważny krok ku promowaniu solidarności, który zapewni nowe sposoby rozszerzania pomocy finansowej na te państwa członkowskie, które stosują się do postanowień układu z Schengen na swoich granicach zewnętrznych.
Panie urzędujący przewodniczący! Dziękuję panu bardzo za przekazane mi informacje.
Zdaję sobie sprawę z konstytucyjnych ograniczeń rozwoju tych środków współpracy, a także z niechęci wielu państw członkowskich do przyjmowania na siebie większych zobowiązań, zawsze jednak istnieje ryzyko, że fakty nie potwierdzą słów Unii Europejskiej, szczególnie, jeśli chodzi o funkcjonowanie mechanizmu Frontex.
Ponieważ współpraca ma charakter ściśle międzyrządowy i dobrowolny, słowa Unii Europejskiej często pozostają jedynie słowami, co oznacza, że program zostaje uruchomiony, a następnie przerwany, albo dlatego, że rządy nie dostarczyły zasobów materialnych, albo też zaoferowały je, a następnie wycofały się z obietnic, co sprawia, że po raz kolejny tłumaczymy opinii publicznej, ku jej wielkiemu niezadowoleniu, że finansowanie zostało wstrzymane natychmiast lub na krótko po uruchomieniu projektu.
Mam nadzieję, że prezydencja będzie zachęcać do utworzenia systemu, dzięki któremu działania nabiorą bardziej trwałego charakteru.
urzędujący przewodniczący Rady. - (PT) Rozumiem pańskie obawy.
W każdym razie, musimy jednak myśleć pozytywnie o postępach, jakie udało się poczynić.
Biorąc pod uwagę, jak długą przebyliśmy drogę i skąd zaczynaliśmy, utworzenie agencji Frontex jest moim zdaniem sukcesem i krokiem w kierunku współpracy wewnątrz Unii Europejskiej w kwestiach związanych z zarządzaniem granicami zewnętrznymi.
Możemy, jak to zostało powiedziane, rozwijać potencjał i kompetencje agencji Frontex, jeśli zechcą tego państwa członkowskie.
Istnieje pojęcie, które ma tu moim zdaniem zastosowanie, nie w kontekście współpracy międzyrządowej, ale w kontekście fundamentalnym, pojęcie, na którym opiera się nasza Unia - tym pojęciem jest solidarność.
Także i tutaj musimy polegać na solidarności, solidarności z państwami członkowskimi, które w każdej chwili mogą jej potrzebować.
To pojęcie - którego nie da się niczym zastąpić - odnosi się nie tyle do stosunków między rządami, ile do unii.
Panie urzędujący przewodniczący! Chciałbym wyrazić się jaśniej.
Idea agencji Frontex jest wspaniała, ale jej wdrażanie kuleje.
Jedną z przyczyn jest tu fakt, że państwa członkowskie nie dostarczają nam obiecanego personelu i sprzętu.
Pan Frattini stwierdził, że zobowiązania wypełniono zaledwie w 10%.
Chciałbym dowiedzieć się od pana- i niech dowie się także Parlament - jaka jest liczba personelu i jaki sprzęt techniczny, obiecany przez państwa członkowskie, dostarczono jak dotąd, a czego nadal brakuje, i jakie działania zostaną podjęte, aby zapewnić wypełnienie przez państwa członkowskie ich obietnic, co pozwoliłoby agencji Frontex na regularne funkcjonowanie.
urzędujący przewodniczący Rady - (PT) W pełni rozumiem pytanie szanownego pana posła.
Musimy pamiętać o zobowiązaniach, jakie poczyniliśmy odnośnie agencji Frontex, zarówno pod względem sprzętu, jaki i funduszy oraz personelu, i musimy dotrzymać tych zobowiązań; chciałbym przy tym zauważyć, że prezydencja nie omieszkała zwrócić uwagi na te aspekty.
Skoro nie wypełniamy naszych zobowiązań, musimy jak najszybciej naprawić ten błąd.
To jedyny sposób, aby agencji Frontex mogła skutecznie pełnić przypisaną jej rolę i korzystać z przyznanych jej kompetencji.
Chciałbym usłyszeć, czy wzięto pod uwagę zaangażowanie małych i średnich przedsiębiorstw - w końcu mają one znaczący wkład w tworzenie miejsc pracy w Europie.
Chciałbym także wiedzieć, w jakim zakresie - podobnie jak w Stanach Zjednoczonych - zatrudnienie kobiet przyczyniło się do realizacji agendy lizbońskiej.
Czy Rada wdrożyła znaczące środki ostrożności, aby odpowiednio zintegrować ze sobą pracowników?
urzędujący przewodniczący Rady. - (PT) Chciałbym powiedzieć, że jeśli chodzi o zarządzanie agencją Frontex i bardziej ogólną kwestię imigracji, podstawowe cele prezydencji portugalskiej to bardziej skuteczna walka z nielegalną imigracją oraz lepsza adaptacja, integracja i jakość życia dla tych, którzy dla nas pracują i przyczyniają się legalnie do naszego rozwoju gospodarczego i społecznego.
Prezydencja portugalska podejmuje w tym celu szereg inicjatyw.
Będziemy pamiętać o wartościach, które mają charakter fundamentalny i kluczowy w tym obszarze dla naszych stosunków z krajami trzecimi.
Imigracja zawsze będzie dla prezydencji i Rady ważnym elementem dialogu z krajami trzecimi.
Dotyczy: Aktualizacji przepisów prawa pracy pod kątem równości płci
Jakie różnice w traktowaniu mężczyzn i kobiet zidentyfikowała Rada w zakresie pracy zarobkowej?
Jak wygląda rozkład geograficzny tych różnic w poszczególnych państwach członkowskich?
Co zrobi Rada, w kontekście dyskusji na temat aktualizacji prawa pracy, aby walczyć z dyskryminacją i zapewnić kobietom i mężczyznom równoprawny dostęp do dobrych miejsc pracy, cechujących się elastycznością i bezpieczeństwem?
Czy możliwe jest uzgodnienie klauzul chroniących macierzyństwo oraz umożliwiających pogodzenie pracy i życia rodzinnego w sektorze prywatnym?
urzędujący przewodniczący Rady. - (PT) Jeśli chodzi o różnice w traktowaniu mężczyzn i kobiet pod względem pracy zarobkowej, zatwierdzono już podstawowe przepisy prawne, włącznie z szeregiem dyrektyw, zapewniających im równe traktowanie w zakresie pensji, dostępu do stanowisk, przeszkolenia zawodowego, awansu i warunków pracy.
Ponadto, Komisja i Eurostat ponoszą odpowiedzialność za monitorowanie sytuacji w tym zakresie w różnych częściach Unii Europejskiej.
Bez wątpienia, aby sformułować zasady polityki, potrzebujemy danych wysokiej jakości, obejmujących obszar całej Unii Europejskiej.
W tym miejscu z ogromną przyjemnością chciałbym przypomnieć, że Rada i Parlament doszły ostatnio do porozumienia w sprawie utworzenia Europejskiego Instytutu ds. Równości Płci, który będzie zajmował się właśnie tą dziedziną.
W kwestii aktualizacji przepisów pracy, Rada może podejmować działania wyłącznie na podstawie wniosków legislacyjnych Komisji.
Tym niemniej, Rada stosuje też bardziej otwarte metody koordynacji w ramach europejskiej strategii zatrudnienia.
W tym obszarze polityki, skupiamy się obecnie na wydanym niedawno komunikacie Komisji w sprawie modelu "flexicurity”, który jednoznacznie określa równość płci jako jedną z potencjalnych zasad wspólnych, podlegających uzgodnieniu na szczeblu unijnym.
Jesteśmy także zadowoleni z faktu, że wiosną 2007 r. Rada Europejska zgodziła się na utworzenie sojuszu na rzecz rodzin jako platformy wymiany opinii i wiedzy na temat dobrej praktyki i zasad polityki rodzinnej.
Jeśli chodzi o kwestię wprowadzenia klauzul chroniących macierzyństwo oraz umożliwiających pogodzenie pracy i życia rodzinnego w sektorze prywatnym, miło mi wspomnieć o istotnych dyrektywach, które zostały już wdrożone w dziedzinie urlopu macierzyńskiego oraz ochrony macierzyństwa i noworodków w miejscu pracy.
Panie przewodniczący! Chciałbym podziękować urzędującemu przewodniczącemu Rady za przypomnienie kroków, jakie podjęto, aby chronić równość.
Moje pytanie dotyczy elementów dyskryminacji w ustawodawstwie niektórych państw członkowskich.
Na przykład, dla matek ustala się niższe progi emerytalne; czy Komisja Europejska, która stawia te państwa członkowskie przed Trybunałem Europejskim, potępi dziś ten fakt?
A może Rada wypowie się na korzyść tak oczywistej dyskryminacji?
urzędujący przewodniczący Rady. - (PT) Uważne zapoznanie się z programami prezydencji niemieckiej, słoweńskiej i portugalskiej wskazuje, że kwestie społeczne, a zwłaszcza kwestie związane z równością płci i ochroną rodziny, zajmują bardzo wysokie miejsce na naszej liście spraw do załatwienia.
We współpracy z Komisją, a także indywidualnie, w ramach naszego obszaru odpowiedzialności, będziemy oczywiście prezentować środki potencjalnie bardziej korzystne, które odzwierciedlają nasze stanowisko w kwestiach społecznych.
Kwestie te mają kluczowe znaczenie dla nowoczesnej wspólnoty w rodzaju UE, uwzględniając odpowiednio kompetencje UE i państw członkowskich.
Zapewniam szanowną panią poseł, że sprawy socjalne, zwłaszcza te związane z ochroną rodziny, mają wartość priorytetową dla wszystkich prezydencji, a w tym przypadku dla prezydencji portugalskiej.
Mam nadzieję, że do grudnia zdołamy uniknąć rozczarowania pani w tym zakresie.
(LT) Już w roku 1975 Unia Europejska przyjęła ustawodawstwo zakazujące dyskryminacji w zakresie płac, wymagające, aby mężczyźni i kobiety otrzymywali równe pensje za tę samą pracę.
Minęło już 30 lat, a ustawodawstwo to nadal nie zostało wdrożone.
Chciałabym prosić Radę o przedstawienie jej opinii.
Czy państwa członkowskie mogą wybierać, które dokumenty będą wdrażane, a które nie?
Jak wygląda sytuacja w Portugalii?
urzędujący przewodniczący Rady. - (PT) Ponownie chciałbym przypomnieć, co należy do obszaru kompetencji UE, czyli polityka i ustawodawstwo, a co leży w gestii państw członkowskich - trzeba wziąć to pod uwagę - i chcę powiedzieć, że równość płci to dla Portugalii kwestia o fundamentalnym znaczeniu.
Muszę też powiedzieć, że w UE, a w tym konkretnym przypadku, w nowym zreformowanym traktacie - co odzwierciedlał już traktat konstytucyjny - równość jest podstawowym i fundamentalnym aspektem integracji europejskiej oraz częścią dorobku tych fundamentalnych zasad, które z pewnością zawsze będą pozostawały w centrum naszych zainteresowań.
Dotyczy: Palestyny
Jakie jest bieżące stanowisko Rady w kwestii bezpośredniej komunikacji z wybranymi przedstawicielami narodu palestyńskiego, zajmującymi stanowiska administracyjne w Gazie?
urzędujący przewodniczący Rady. - (PT) Chciałbym przypomnieć wysokiej izbie, że Rada, w swoich wnioskach z dnia 23 i 24 lipca 2007 r., podkreśliła swoje pełne wsparcie dla prezydenta Abbasa oraz dla rządu, na czele którego stoi premier Fajjad.
Rada potwierdziła swoje stanowisko w kwestii wydarzeń w Gazie: jedynym sposobem, aby zrealizować cele narodowe Palestyny przy pomocy pokojowych, legalnych i demokratycznych środków jest porozumienie i jedność narodowa na bazie programu pokojowego, opracowanego przez prezydenta Abbasa.
Rada oznajmiła także, że UE jest przeciwna jakiemukolwiek podziałowi terytorium Palestyny i potwierdziła gotowość UE do współpracy ze wszystkimi partiami palestyńskimi, których polityka i działania odzwierciedlają zasady kwartetu.
UE ponownie nawiązała stosunki z instytucjami władz palestyńskich.
Uruchomiliśmy bezpośrednie wsparcie finansowe i techniczne dla rządu palestyńskiego.
W swoich wnioskach z dnia 23 i 24 lipca 2007 roku, Rada ponownie zapewniła, że dąży do wspierania procesu tworzenia instytucji i gospodarki przyszłego państwa palestyńskiego i podkreśliła konieczność pełnowymiarowego rozwoju gospodarki na Okupowanych Terytoriach Palestyńskich, między innymi poprzez promowanie współpracy z palestyńskim sektorem prywatnym.
Rada potwierdziła, że wspiera palestyńską policję obywatelską, uruchamiając ponownie misję EUPOL COPPS.
Komisja wezwała także Izrael do stworzenia odpowiednich warunków dla realizacji takiej misji.
Polityka Unii Europejskiej od czasów wyborów Palestynie polegała na odmowie negocjacji z wybranymi przedstawicielami, związanymi z Hamasem.
Zawsze, gdy Hamas robił choćby najmniejszy krok, który można było interpretować jako skierowany w naszą stronę, zatrzaskiwaliśmy mu drzwi przed nosem.
Z rozmów z niektórymi kolegami pana urzędującego przewodniczącego wiem, że niektórzy członkowie rządu są zdania, że polityka ta poniosła druzgoczącą klęskę.
W tym przypadku jednak jego rola polega na reprezentowaniu Rady i obronie spraw beznadziejnych.
Czy mógłby pan powiedzieć wysokiej izbie, w jaki sposób według Rady polityka ta odniosła sukces?
urzędujący przewodniczący Rady. - (PT) Chciałbym zauważyć, że pokojowy kwartet bliskowschodni spotkał się ostatnio w Lizbonie.
Jesteśmy przekonani i wierzymy, że uda nam się opracować w ramach kwartetu, a także w ramach Unii Europejskiej, środki, które pozwolą poprowadzić do przodu proces pokojowy na Bliskim Wschodzie.
Sytuacja w tym obszarze pozostaje bez zmian od wielu lat, i mamy świadomość, że jest to sytuacja złożona i trudna, której nie da się naprawić z dnia na dzień.
Jesteśmy jednak zdania, że istniejące obecnie warunki polityczne mogą umożliwić nam pozytywne działanie.
Prezydencja portugalska będzie do tego dążyć, podobnie jak Rada Unii Europejskiej.
Musimy uchwycić odpowiedni moment i wykorzystać nadarzającą się możliwość.
Musimy wykorzystać istniejący kontekst polityczny i wykorzystać jak najlepiej wolę rozwiązania tego problemu, która, naszym zdaniem, zaistniała obecnie w związku z procesem pokojowym na Bliskim Wschodzie.
Musimy zachować realizm, a zarazem pewność siebie, i nie możemy się poddawać.
Pozwolę sobie sparafrazować bardzo dobre pytanie pana posła Daviesa.
Czy Rada uważa, że możemy dokonać postępów na Bliskim Wschodzie, pomijając Hamas w negocjacjach?
Jeśli Hamas nie będzie brał udziału w rozmowach, kwartet może spotykać się do woli, ale nie wypracuje żadnego rozwiązania.
Czy Rada akceptuje fakt, że pewnego dnia będzie musiała stanąć twarzą w twarz z Hamasem, aby rozwiązać tę sytuację?
urzędujący przewodniczący Rady. - (PT) Jak pan wie, Rada uzgodniła zasady oraz kierunek polityki dla procesu pokojowego na Bliskim Wschodzie, który ma zamiar realizować; Rada wierzy w te zasady i kierunek, który kształtuje jej działania polityczne, i ma zamiar się go trzymać.
Z powodu nieobecności autora rezygnujemy z pytania nr 4.
Dotyczy: Pomocy dla handlu
Prezydencji fińskiej i niemieckiej należy pogratulować, że uczyniły pomoc dla handlu swoim priorytetem.
Jakie kroki ma zamiar podjąć prezydencja portugalska, aby zapewnić dalszą realizację pomocy handlowej ze strony Komisji, a w szczególności państw członkowskich, tak, aby osiągnąć cel w postaci pomocy na poziomie 1 miliarda euro rocznie do roku 2010?
Czy prezydencja uzyskała, lub czy ma zamiar uzyskać jasność co do zobowiązań finansowych poszczególnych państw ukierunkowanych na osiągnięcie poziomu docelowego 1 miliarda euro rocznie?
W jaki sposób prezydencja portugalska ma zamiar zapewnić świadczenie przez państwa członkowskie oraz przez Komisję odpowiedniego wsparcia dla tych aspektów pomocy handlowej, które zostały zidentyfikowane przez zespół zadaniowy WTO do spraw pomocy w roku 2006, w rodzaju dostosowania handlowego oraz infrastruktury handlowej, a które nie mieszczą się w definicji pomocy związanej z handlem, a tym samym nie są objęte docelowym poziomem 2 miliardów euro?
urzędujący przewodniczący Rady. - (PT) Prezydencja portugalska jest zdeterminowana kontynuować prace, podjęte z powodzeniem przez prezydencję fińską i francuską, oraz wdrażać wnioski w zakresie pomocy dla handlu, zatwierdzone przez Radę w dniu 15 maja 2007 roku, w szczególności w zakresie finalizacji pomocy UE dla strategii handlowej, tak, aby nadążyć z jej uwzględnieniem w kolejnej ocenie globalnej handlu, którą WTO ma przeprowadzić w listopadzie 2007 roku.
Jednym z celów prezydencji jest osiągnięcie porozumienia w sprawie pomocy UE dla strategii handlowej podczas październikowego spotkania Rady ds. Ogólnych i Stosunków Zewnętrznych, w tym opracowanie konkretnych kroków, które mają doprowadzić do realizacji celu 2 miliardów euro na pomoc związaną z handlem do roku 2010, a w szczególności - do realizacji celu w postaci 1 miliarda euro od państw członkowskich na zaspokojenie potrzeb krajów rozwijających się.
Prezydencja jest przekonana, że cel ten zostanie osiągnięty.
Strategia ma także przyczynić się do realizacji ogólnego programu pomocy dla handlu oraz do zdefiniowania odpowiednich działań.
Dlatego też dnia 5 lipca 2007 r. prezydencja portugalska sporządziła projekt pomocy UE dla strategii handlowej, który jest obecnie przedmiotem debaty odpowiednich instytucji Rady.
Projekt strategii należy postrzegać jako konsekwencję zaleceń przedstawionych w roku 2006 przez zespół zadaniowy WTO do spraw pomocy dla handlu.
Odpowiedź pana urzędującego przewodniczącego niezwykle podniosła mnie na duchu i życzę mu wszystkiego najlepszego przed październikowym spotkaniem.
Mam nadzieję, że uda mu się osiągnąć sukces.
Jeśli tak się stanie, to czy pan przewodniczący rozważa możliwość opublikowania z końcem roku danych dotyczących wkładu poszczególnych państw członkowskich w pomoc dla handlu?
Wiemy, że kwota 1 miliarda euro od Komisji jest bardzo przejrzysta, a zasady jej wydatkowania nie budzą wątpliwości.
Nie jest jednak jasne, skąd ma pochodzić wkład w wysokości 1 miliarda od państw członkowskich, gdzie jest on realizowany i od kogo otrzymywany.
Czy Komisja rozważa możliwość opublikowania tych danych w listopadzie lub w grudniu?
urzędujący przewodniczący Rady. - (PT) Dziękuję szanownemu posłowi za słowa zachęty i otuchy.
Prezydencja i Rada podejmą właściwe działania w tym zakresie zgodnie ze stosownymi praktykami, warunkami i przepisami prawnymi.
Dotyczy: Polityki wymiaru północnego
Prezydencja portugalska Rady oświadczyła, że jej celem będzie promowanie współpracy UE z państwami obszaru śródziemnomorskiego.
Ponieważ w UE istnieje także wymiar północny, w jaki sposób prezydencja Rady ma zamiar promować równolegle wymiar północny UE i jego wdrażanie?
urzędujący przewodniczący Rady. - (PT) Wdrażamy politykę wymiaru północnego od początku tego roku na podstawie dwóch dokumentów, przyjętych podczas szczytu w sprawie wymiaru północnego w Helsinkach w listopadzie 2006 r.
Dokument ramowy polityki oraz oświadczenie polityczne, przyjęte w Helsinkach, to punkt zwrotny dla wymiaru północnego, pod warunkiem, że w rezultacie powstanie wspólna polityka partnerów wymiaru północnego, to znaczy UE, Rosji, Norwegii i Islandii.
Wspólne przyjęcie nowej polityki jest celem kluczowym i obejmuje pełne uczestnictwo Rosji we wszystkich strukturach i działaniach wymiaru północnego.
Inni kluczowi uczestnicy i aktorzy wymiaru północnego, w szczególności cztery Regionalne Rady Północy oraz międzynarodowe instytucje finansowe, także będą zaangażowane w proces.
Wymiar północny stał się obecnie trwałą platformą dla dyskusji w sprawach dotyczących obszaru północnego.
Prezydencja portugalska będzie niewątpliwie realizować dalsze działania w tym zakresie.
Na koniec września - początek października planowane jest spotkanie grupy sterującej w Reykjaviku.
Celem grupy sterującej jest zachowanie ciągłości działań pomiędzy spotkaniami ministrów i spotkaniami urzędników wyższego szczebla.
Spotkanie urzędników wyższego szczebla odbędzie się w trakcie prezydencji portugalskiej, 21 listopada w Rosji.
Jako państwo śródziemnomorskie, Portugalia chciałaby zaangażować się w bardziej ożywioną i rozszerzoną debatę polityczną z naszymi partnerami z południowych wybrzeży Morza Śródziemnego w kontekście Euromed.
Państwa UE i Euromed mają wspólne interesy i stoją przed podobnymi wyzwaniami.
W naszym własnym interesie leży rozszerzenie współpracy UE z tymi państwami, zwłaszcza w zakresie kontroli przepływów migracyjnych i rozwoju społecznego.
Zarazem będziemy nadal dążyć do wdrażania nowej polityki wymiaru północnego.
Podobnie, jak w przypadku Euromed, bardzo wiele można osiągnąć dzięki praktycznej współpracy, bazującej na dobrym sąsiedztwie, partnerstwie równości, współodpowiedzialności i przejrzystości.
(FI) Panie przewodniczący, urzędujący panie przewodniczący Rady, rola Rosji w rozwoju wymiaru północnego ma charakter kluczowy.
Stosunki Unii Europejskiej z Rosją są tu bardzo ważne.
Czy prezydencja ma zamiar tej jesieni promować negocjacje z Rosją w zakresie umowy o partnerstwie i współpracy?
urzędujący przewodniczący Rady. - (PT) Jak wiadomo, podczas swej prezydencji Portugalia ma zorganizować szczyt z udziałem Rosji, który odbędzie się w Mafrze, niedaleko od naszej stolicy, Lizbony.
Mamy nadzieję, że podczas tego szczytu uda się omówić wszelkie sprawy związane ze współpracą oraz relacjami pomiędzy UE i Rosją, dotyczące obszarów gospodarki, nauki i kultury, a także sprawy związane bezpośrednio ze swobodnym przemieszczaniem się osób na terytorium Europy.
Uważamy, że ważnym celem strategicznym jest nawiązanie korzystnych dla obu stron stosunków z Rosją na bazie wspólnych zasad i wartości.
Dotyczy: Agencji Frontex
Jakie są doświadczenia Rady z ostatnich kilku miesięcy w zakresie agencji Frontex, i jaka jest jej opinia na Dotyczy przekształcenia agencji w prawdziwą europejską służbę graniczną na wzór niemieckiej policji granicznej?
urzędujący przewodniczący Rady. - (PT) Europejska Agencja Zarządzania Współpracą Operacyjną na Zewnętrznych Granicach Państw Członkowskich Unii Europejskiej, znana jako Frontex, utworzona na mocy Rozporządzenia (WE) nr 2007/2004, o którym wspominałem już wcześniej, ma poprawić zintegrowane zarządzanie na granicach zewnętrznych UE.
Rola i funkcje agencji Frontex zostały określone w Rozporządzeniu, które uwzględnia fakt, że państwa członkowskie zachowują odpowiedzialność za kontrolę i obserwację granic zewnętrznych.
Kompetencje agencji Frontex zostały ostatnio rozszerzone dzięki przyjęciu w dniu 12 czerwca 2007 roku wniosku w sprawie rozporządzenia Parlamentu Europejskiego i Rady, ustanawiającego mechanizm tworzenia zespołów szybkiej interwencji na granicy.
Rada Europejska, w swoich wnioskach z czerwca 2007 roku, przychylnie odniosła się do porozumienia osiągniętego w sprawie zespołów szybkiej interwencji oraz utworzenia europejskiej sieci patrolowej i scentralizowanego narzędzia "toolbox” w postaci sprzętu technicznego, który ma być udostępniany przez i na rzecz państw członkowskich.
Na chwilę obecną nie istnieją inne propozycje poprawek do rozporządzenia w sprawie agencji Frontex.
Program haski, umacniający wolność, bezpieczeństwo i sprawiedliwość, wzywa Komisję do zaprezentowania Radzie oceny działań agencji do końca roku 2007.
Ocena ta powinna obejmować analizę funkcji agencji i wskazywać, czy powinna ona przyjmować inne obowiązki związane z zarządzaniem granicami.
(DE) Chodziło mi w mniejszym stopniu o rozporządzenie, a w większym - o wizję.
W roku 1998 przedstawiłem wysokiej izbie sprawozdanie w sprawie rozszerzenia i bezpieczeństwa wewnętrznego, w którym zaproponowałem utworzenie europejskiej służby granicznej.
Koncepcję tę omawiano podczas szczytu w Tampere, podobnie, jak koncepcję utworzenia kolegium policji.
Utworzenie agencji Frontex miało być pierwszym krokiem w tym kierunku.
Czy prezydencja Rady podziela wizję dalszego rozwoju agencji Frontex oraz grup bojowych i przekształcenie ich w prawdziwą europejską służbę graniczną w celu wspólnej ochrony naszych granic zewnętrznych?
urzędujący przewodniczący Rady. - (PT) Sądzę, że agencja Frontex rozwinie i rozszerzy zakres swoich obowiązków stosownie do potrzeb, a także, oczywiście, stosownie do woli państw członkowskich.
Dotyczy: Poprawy współpracy policyjnej
Jakie są intencje prezydencji portugalskiej, jeśli chodzi o postępowanie w sprawie dwóch istotnych wniosków Komisji, których celem jest poprawa bezpieczeństwa obywateli UE i ich ochrony przed przestępstwami i terroryzmem, czyli COM(2005) 0317 - wersja ostateczna - w sprawie poprawy współpracy policyjnej pomiędzy państwami członkowskimi na granicach wewnętrznych oraz - wersja ostateczna - w sprawie wymiany informacji zgodnie z zasadą dostępności?
Nie wszystkie elementy tych dwóch wniosków znalazły się w decyzji w sprawie konwencji z Prüm, a zatem, czy prezydencja zgodzi się ze stwierdzeniem, że niezdolność państw członkowskich do ich uzgodnienia to nie najlepszy sygnał, wskazujący, że sprawa transgranicznej ochrony porządku publicznego nie jest traktowana jako ważna i pilna?
urzędujący przewodniczący Rady. - (PT) Prezydencja zgadza się, że poprawa współpracy transgranicznej dla celów ochrony porządku publicznego to nie tylko kwestia istotna i pilna, ale także wyzwanie.
Projekt decyzji Rady w sprawie poprawy współpracy transgranicznej, w szczególności w obszarze walki z terroryzmem i przestępczością transgraniczną - znanej jako decyzja w sprawie konwencji z Prüm - uzgodniona przez Radę w kontekście politycznym w lipcu 2007 roku, to duży krok naprzód we wdrażaniu zasady dostępności i umacniania transgranicznej współpracy policyjnej, w szczególności poprzez wspólne działania oraz udzielanie pomocy w przypadku wydarzeń masowych, klęsk żywiołowych i poważnych wypadków.
Prezydencja jest zdania, że decyzja w sprawie konwencji z Prüm powinna zostać wdrożona jak najszybciej, aby zapewnić możliwość osiągnięcia realnych rezultatów.
Dlatego prezydencja ma zamiar skupić wysiłki w nadchodzących miesiącach na działaniach związanych z projektem decyzji Rady, wdrażającej decyzję w sprawie konwencji z Prüm
Prezydencja zgadza się z szanownym posłem, że nie wszystkie punkty dwóch wniosków Komisji - jednego w sprawie poprawy współpracy policyjnej, a drugiego w sprawie zasady dostępności - zostały uwzględnione w decyzji w sprawie konwencji z Prüm.
Jednakże znacząca część wniosku Komisji w sprawie współpracy policyjnej została ujęta w decyzji w sprawie konwencji z Prüm, a prezydencja nie ma powodów, aby sądzić, że ponowne otwarcie debaty w pozostałych kwestiach przyniosłoby skutek inny od osiągniętego w kwietniu 2006 roku.
Podczas, gdy propozycja Komisji w sprawie zasady dostępności określa zasady ogólne i obejmuje sześć rodzajów danych, decyzja w sprawie konwencji z Prüm dotyczy wyłącznie danych DNA, odcisków palców oraz danych rejestracyjnych pojazdów.
Prezydencja jest zdania, że etapowe wdrażanie zasady dostępności jest najbardziej realistyczne i praktyczne, a także daje duże szanse osiągnięcia praktycznych wyników krótkoterminowych w zakresie bieżącej współpracy policji i poprawy ochrony obywateli UE.
Prezydencja jest zdania, że te wyniki praktyczne będą silnym sygnałem co do wagi, jaką przywiązuje się do współpracy transgranicznej, wskazując, że kwestia ta uznawana jest za pilną, i udowodnią, że praktyczna współpraca jest możliwa i jest wdrażana, choćby tylko częściowo.
Nie oznacza to, że nie będziemy dalej dążyć do jeszcze ściślejszej współpracy w zakresie ochrony porządku publicznego, w szczególności przy pomocy elementów zawartych we wnioskach Komisji.
Mamy jednak nadzieję, że działania te będą bazowały na osiągniętych dotąd wynikach, jak również na rezultatach wdrażania decyzji w sprawie konwencji z Prüm.
Panie przewodniczący! Czy wobec tego Rada może potwierdzić, że jej debaty na temat zasady dostępności i współpracy policyjnej zostały zawieszone?
Uznaliście państwo, że konwencja z Prüm jest celem mniej ambitnym, i dlatego zawieszono prace nad tymi zasadami?
Dlaczego Rada może zatwierdzać legislację naruszającą prywatność ludzi, a nie może zabrać się za podstawy współpracy policji?
Jedną z przyczyn jest oczywiście brak ram ogólnych ochrony danych.
Prezydencja niemiecka obiecała nam, że taki instrument zostanie w tym roku przyjęty.
Czy prezydencja portugalska dąży aktywnie do realizacji tego celu, i jakie są główne przeszkody?
Rada i państwa członkowskie muszą zająć się praktyczną współpracą policji w ramach solidnej struktury ochrony danych.
urzędujący przewodniczący Rady. - (PT) Prezydencja portugalska działa w tym obszarze w sposób ambitny, ale też realistyczny.
Rozważając podjęte lub proponowane środki uwzględniamy zawsze założenia wyjściowe oraz przyjęty cel, a jeśli chodzi o współpracę policyjną, jestem zdania, że poczyniliśmy duże postępy w stosunku do punktu wyjścia.
Być może nie są to postępy tak duże, jak chciałoby tego wielu z nas, ale wiele zostało zrobione i jest robione, o ile taka jest wola państw członkowskich.
Dlatego prezydencja portugalska będzie wspierać, rozwijać i wdrażać uzgodnione środku, co w naszym pojęciu jest dowodem pozytywnych postępów w porównaniu z wcześniejszą sytuacją.
Dotyczy: Ekumenicznego charakteru patriarchatu Konstantynopola
Szereg zdarzeń wskazuje, że władze tureckie próbują podważyć ekumeniczny charakter patriarchatu Konstantynopola.
Na przykład, minister spraw zagranicznych jednoznacznie wykluczył możliwość uznania przez rząd turecki ekumenicznego charakteru patriarchatu Konstantynopola.
Co więcej, przedstawicielom Turcji zakazano udziału w przyjęciu wydanym przez patriarchat Konstantynopola, ponieważ w zaproszeniu określono patriarchę mianem ekumenicznego.
Co więcej, zgodnie z nową krajową strategią bezpieczeństwa Turcji, "wszelkie próby wykraczania poza obecny status patriarchatu muszą być powstrzymywane”, i wreszcie, 26 czerwca 2007 roku, turecki Sąd Najwyższy orzekł, że patriarchat Konstantynopola nie jest ekumeniczny, a patriarcha jest głową greckiego kościoła prawosławnego w Stambule.
Czy Rada jest zdania, że stanowisko władz tureckich wobec patriarchatu Konstantynopola jest zgodne z kopenhaskimi kryteriami politycznymi oraz ze zobowiązaniami Turcji w ramach procesu przedakcesyjnego?
Jakie oświadczenia zostaną bezzwłocznie skierowane przez Radę do władz tureckich?
urzędujący przewodniczący Rady. - (PT) Rada wielokrotnie podkreślała, jak wielką wagę przywiązuje do kwestii wolności religijnej w Turcji.
Mniejszości i wspólnoty religijne nadal borykają się z trudnościami w zakresie zyskania osobowości prawnej, praw majątkowych, szkolnictwa, zarządzania wewnętrznego i szkolenia, praw pobytu i zezwoleń na pracę, co dotyczy zarówno duchowieństwa tureckiego, jak i innego niż tureckie, a dodatkowo duchowni innych narodowości mają trudności z uzyskaniem przywództwa w swych wspólnotach religijnych.
Szczególne problemy patriarchatu prawosławnego, w szczególności zaś korzystanie z tytułu patriarchy ekumenicznego, należy również rozważać w tym kontekście.
Sytuacja ta nie powinna mieć wpływu na prawa gwarantowane przez europejską Konwencję o ochronie praw człowieka.
Wolność religijna to obszar fundamentalny, w którym niezbędny jest pilnie dalszy rozwój; wymaga ona także konkretnych działań ukierunkowanych na przyjęcie i wdrożenie odpowiedniego ustawodawstwa, zgodnego z europejską Konwencją o ochronie praw człowieka oraz z prawem precedensowym Europejskiego Trybunału Praw Człowieka.
Mówiąc dokładniej, jednym z priorytetów krótkoterminowych w stosunkach pomiędzy Unią Europejską i Turcją jest przyjęcie ustawodawstwa zgodnego z istotnymi normami europejskimi oraz reakcja na trudności, z jakimi borykają się mniejszości i społeczności religijne inne niż muzułmańska.
Należy także rozwijać zasadę tolerancji społecznej.
W tym kontekście, mogę zapewnić szanownego pana posła, że kwestia wolności religijnej będzie nadal ściśle monitorowana w ramach negocjacji dotyczących rozszerzenia w kontekście rozdziału 23 Wymiar sprawiedliwości i prawa podstawowe, a także w ramach ciągłego procesu reform w Turcji, i będzie ona poruszana na wszystkich szczeblach, gdy tylko będzie to konieczne.
Tak było podczas ostatniego spotkania trojki ministerialnej pomiędzy Unią Europejską i Turcją, które odbyło się w Ankarze 4 czerwca.
(EL) Panie przewodniczący, urzędujący panie przewodniczący Rady, przez ostatnie dwie minuty swojej przemowy potwierdził pan istnienie problemu, który opisałem w pytaniu, ale nie zajął pan jednoznacznego stanowiska.
Dnia 22 sierpnia komisarz Rehn, przemawiając w imieniu Komisji, powiedział, że patriarcha i patriarchat muszą mieć swobodę używania kościelnego tytułu "ekumeniczny” i dodał, że Turcja musi zapewnić społecznościom innym niż muzułmańskie możliwość uzyskiwania statusu prawnego.
Czy Rada podziela to jednoznaczne stanowisko, przyjęte przez Komisję?
Jeśli tak, dlaczego nie mówi pan tego wprost?
Jeśli nie, z jakich przyczyn?
Kto jest przyczyną pańskiej powściągliwości?
urzędujący przewodniczący Rady. - (PT) Panie pośle Papadimoulis! Sądzę, że jeśli chodzi o kwestię praw człowieka w naszych stosunkach z Turcją, prezydencja i Rada wyraziły się jednoznacznie, stawiając twarde żądania zarówno dziś, jak i w przeszłości; tak samo będzie na przyszłość.
Dlatego sądzę, że wyrażanie wątpliwości, zastrzeżeń oraz sceptycyzmu w tej kwestii można uznać za niestosowne.
Będziemy podtrzymywać nasze stanowisko w rozmowach z Turcją, a w szczególności podczas negocjacji dotyczących przystąpienia Turcji do UE.
(DE) Omawialiśmy tę kwestię wielokrotnie przed rozpoczęciem tury pytań, i chciałbym zapytać, kiedy zostanie przyjęte tureckie ustawodawstwo dotyczące religii.
Zapewniano nas o tym ponad rok temu i jak dotąd, nic się nie wydarzyło.
To bardzo istotna kwestia nie tylko dla negocjacji akcesyjnych tego kraju, ale także dla jego zgodności z kopenhaskimi kryteriami politycznymi.
Państwo nie ma prawa ingerować w sprawy wewnętrzne kościoła i arbitralnie pozbawiać go statusu prawnego.
urzędujący przewodniczący Rady. - (PT) Jak szanowny pan poseł wie, istnieją roczne oceny procesu akcesyjnego Turcji do UE.
Oceny te lub podsumowanie procesu mają miejsce w drugiej połowie każdego roku i obejmują analizę oraz debatę nad wszystkimi tymi zagadnieniami na podstawie sprawozdań Komisji.
Tak samo będzie w tym roku w czasie prezydencji portugalskiej i będzie to dobra okazja, a co więcej - stosowna okazja, do debaty nad tymi sprawami, które zostaną omówione przez Komisję.
Z powodu nieobecności autora rezygnujemy z pytania nr 10.
Dotyczy: Wyniku szczytu UE-Brazylia.
Czy Rada mogłaby ocenić szczyt UE-Brazylia, który odbył się 4 lipca 2007 roku, a w szczególności jego wymiar gospodarczy oraz kwestię stosunków handlowych?
urzędujący przewodniczący Rady. - (PT) Jak państwo wiedzą, szczyt UE-Brazylia odbył się w Lizbonie 4 lipca, a jego celem było uruchomienie dwustronnego partnerstwa strategicznego dla poprawy współpracy pomiędzy stronami w licznych obszarach wspólnego interesu.
Przyjęto wspólną deklarację, obejmującą różnorodne obszary, w których nasze stosunki dwustronne wymagają umocnienia, i uzgodniono, że partnerstwo z Brazylią powinno mieć charakter operacyjny i perspektywiczny.
UE i Brazylia opracowały wspólnie plan działania, zawierający praktyczne, wspólne, skoordynowane wnioski w sprawach, które przyczynią się do opracowania wspólnego programu.
Wywiązała się ciekawa debata na temat stosunków dwustronnych pomiędzy Unią Europejską i Brazylią, kwestii regionalnych, w szczególności rozwoju Europy i Ameryki Łacińskiej, ale dyskutowano także na tematy ogólnoświatowe w rodzaju dauhańskiego programu rozwoju, skutecznego multilateralizmu, zmian klimatu, walki z ubóstwem i wykluczeniem społecznym, a także spraw energetycznych.
Jeśli chodzi o stosunki handlowe, jakkolwiek szczyt w Lizbonie nie był miejscem odpowiednim do prowadzenia negocjacji technicznych, doszło do interesującej wymiany informacji.
Komisarz ds. handlu, Peter Mandelson, powtórzył, że osiągnięcie pozytywnych wyników w dauhańskiej rundzie rozwoju było i pozostaje priorytetem dla UE.
Mimo niezadowalających wyników ostatniego spotkania grupy G4 w Poczdamie, rozmowy kontynuowano w Genewie, i nikt nie chce stracić szansy na realizację ambitnego, zrównoważonego i szeroko zakrojonego porozumienia.
Brazylia była zdania, że stanowiska stron nie są oddalone od siebie aż tak bardzo.
Dalsza debata i ściślejsza współpraca mogłyby pozwolić na osiągnięcie porozumienia.
Obie strony stwierdziły, że osiągnięcie porozumienia w sprawie dauhańskiej rundy rozwoju przyczyniłoby się do porozumienia pomiędzy UE i Mercosurem.
W kwestii zmian klimatycznych, obie strony odnosiły się do międzynarodowej konferencji w sprawie biopaliw, zorganizowanej w dniach 5 i 6 lipca w Brukseli, uznając ją za krok we właściwym kierunku, który pomoże obalić zarzuty, dotyczące szkodliwości wykorzystania biopaliw.
W tym kontekście, przewodniczący Komisji, José Manuel Barroso, wymienił trzy kluczowe obszary: opracowanie wspólnych norm technicznych funkcjonowania zrównoważonego międzynarodowego rynku biopaliw, biopaliw jako narzędzia redukcji gazów cieplarnianych oraz osiągnięcia bezpieczeństwa żywnościowego.
Prezydent Lula nawiązał w debacie o zmianach klimatycznych do ograniczenia zanieczyszczeń, stwierdzając, że całościowa polityka energetyczna, realizowana w Brazylii od ponad 20 lat, okazała się bardziej przyjazna środowisku i rozsądna, niż nowe technologie silników UE.
Co więcej, odrzucił zarzuty dotyczące zagrożenia lasów amazońskich i zasobów żywności.
Dziękuję bardzo za wyczerpujące przedstawienie omówionych kwestii.
Bez wątpienia rolnictwo było jednym z nich, ale chciałabym spytać, czy poruszono kontrowersyjny temat transportu wołowiny z Brazylii do Unii Europejskiej, a także kwestię zastrzeżeń co do standardów w tym zakresie, a także, czy strony wypracowały wspólne stanowisko w kwestii rundy dauhańskiej WTO?
Czy kwestia podwójnych standardów - wyższych w Unii Europejskiej, w porównaniu z innymi krajami, a w tym przypadku, w szczególności z Brazylią - została podniesiona w ramach rozmów?
urzędujący przewodniczący Rady. - (PT) Szczyt, jak już wspominałem, był inicjatywą prezydencji portugalskiej; był to pierwszy szczyt zorganizowany z udziałem Brazylii, i mamy nadzieję, że doprowadzi on do nawiązania stosunków strategicznych z tym krajem.
Była to pierwsza taka inicjatywa.
Jej celem było wyodrębnienie obszarów i sektorów, w których chcielibyśmy nawiązać bliższe stosunki z Brazylią.
Poruszano sprawy gospodarcze, z pewnością jednak rozumieją państwo, że poruszano je w kontekście bardziej ogólnym i strategicznym, skupiając się przede wszystkim na kwestiach związanych z zakresem rozmów negocjacyjnych w ramach rundy dauhańskiej.
Dlatego też bardziej szczegółowe pytania padną na szczeblu bardziej technicznym i bardziej stosownym.
Tymczasem ogólne kwestie handlowe i zastrzeżenia zarówno ze strony UE, jak i Brazylii w związku z nimi, były poruszane z ogromną otwartością i szczerością, a każda ze stron wyrażała swoje opinie oraz nadzieję, że uda się zakończyć dauhański proces negocjacyjny sukcesem.
Rozumiem, że odpowiedź na pytanie pani McGuinness należy uznać za przeczącą; że nie zadaliście sobie państwo trudu wywarcia presji na władze brazylijskie w kwestii pożałowania godnych standardów zdrowotnych w związku z eksportem wołowiny oraz całkowitego braku możliwości identyfikacji brazylijskich stad bydła.
Rolnicy i konsumenci w całej Europie będą ogromnie rozczarowani, że mając taką okazję nie wywarliście państwo nacisku, aby rozwiązano ten tak istotny problem.
Kiedy wreszcie ta Rada zrozumie, jakie implikacje zdrowotne ma ona dla obywateli Europy i zacznie wywierać nacisk na Brazylię, aby zapewniła możliwość identyfikacji swojego żywego inwentarza?
urzędujący przewodniczący Rady. - (PT) Sądzę, że uruchomienie tej inicjatywy przez prezydencję portugalską stworzyło warunki dla otwartej i szczerej debaty z Brazylią na temat wszystkich kwestii, które mogłyby zakłócić nasze stosunki dwustronne, ale także na temat spraw, które mogą pozwolić na rozwijanie i umacnianie tych stosunków.
Jestem także zdania, że w kwestiach, w których UE i Brazylia mogą zajmować odmienne stanowiska, szczyt i inicjatywa prezydencji portugalskiej to niezwykle użyteczne narzędzie, które pozwoli rozpocząć i rozszerzyć szczerą debatę w kwestiach, w których może występować pewna rozbieżność pomiędzy stronami.
Dotyczy: Pomocy UE dla Estonii w zakresie umów dotyczących rybołówstwa z Rosją na jeziorze Peipsi
Rada bez wątpienia zdaje sobie sprawę z faktu, że na obszarze 126 kilometrów granica pomiędzy UE i Rosją biegnie wzdłuż jeziora Peipsi.
Umowy dwustronne pomiędzy Estonią i Rosją regulowały kwestie ochrony wrażliwego ekosystemu i zasobów ryb w Peipsi.
Coraz więcej wskazuje jednak na zagrożenie zasobów rybnych, ponieważ Rosja lekceważy przyjęte porozumienia.
W szczególności, okrężnice duńskie są wykorzystywane przez stronę rosyjską niemal przez cały rok, a nie w ustalonym bardzo ograniczonym okresie.
Rynki rosyjskie niejednokrotnie dostarczają niezbitych dowodów, że podejmowane przez Rosjan kroki oficjalne są niewystarczające, aby ochronić kilka gatunków zagrożonych ryb w jeziorze Peipsi.
Strona rosyjska opóźnia negocjacje zaplanowane na jesień 2007 roku pod różnymi pretekstami.
Jakie działania Rada ma zamiar podjąć, aby wspomóc państwo członkowskie, Estonię, w negocjacjach, prowadzonych zasadniczo przez UE i Rosję w sprawie kontyngentów i zarządzania nimi w przyszłości?
urzędujący przewodniczący Rady. - (PT) W odpowiedzi na pytanie szanownej pani poseł, dotyczące negocjacji pomiędzy UE i Rosją w sprawie kontyngentów i zarządzania nimi w przyszłości, Rada chciałaby podkreślić, że jakkolwiek wspólna polityka rybołówstwa obejmuje ochronę, zarządzanie i wykorzystywanie żywych zasobów wodnych, rozporządzenie Rady (WE) nr 2371/2002 z dnia 20 grudnia 2002 roku w sprawie ochrony i zrównoważonej eksploatacji zasobów połowowych w ramach wspólnej polityki rybołówstwa definiuje "żywe zasoby wodne” jako "dostępne morskie gatunki wodne, włączając gatunki wypływające i spływające do morza w celu składania ikry podczas ich przebywania w wodzie morskiej;”
Co więcej, w dniu 28 lipca 2006 roku Wspólnota Europejska i rząd Federacji Rosyjskiej zawarły porozumienie dwustronne w sprawie współpracy w zakresie rybołówstwa oraz ochrony żywych zasobów morskich Morza Bałtyckiego.
Porozumienie ma zostać podpisane oraz wejść w życie w najbliższej przyszłości, gdy tylko Federacja Rosyjska zakończy procedury krajowe niezbędne do jego podpisania.
Porozumienie obejmuje wszystkie wody Morza Bałtyckiego oraz jego cieśniny, nie obejmuje natomiast wód śródlądowych.
Bez względu na zasięg geograficzny porozumienia, artykuł 13 stanowi, że Strony mogą uzgodnić rozszerzenie współpracy w ramach zarządzania gatunkami anadromicznymi i katadromicznymi, wyłącza jednak gatunki, które cały swój cykl życia spędzają w wodach śródlądowych.
Tym samym, zgodnie z prawem wspólnotowym, Rada może jedynie zalecić, aby szanowna pani poseł skierowała swoje pytanie do Komisji Europejskiej, aby sprawa została podniesiona w kontekście porozumienia dwustronnego pomiędzy Wspólnotą Europejską i rządem Federacji Rosyjskiej, gdy tylko porozumienie to wejdzie w życie.
(ET) Nie mogę uznać tej odpowiedzi jako całkowicie zadowalającej w odniesieniu do jeziora Peipsi: to trzecie co do wielkości jezioro w Unii Europejskie i jedyne objęte działalnością zawodowych rybaków.
To nie wewnętrzne jezioro estońskie, ale jezioro graniczne, położone na granicy z państwem trzecim, w tym wypadku Rosją.
Gdy w grę wchodzi ostrożne eksploatowanie zasobów ryb, Estonia, państwo członkowskie Unii Europejskiej, robi wszystko, co w jej mocy, aby zapewnić przetrwanie zasobów żyjących w jeziorze Peipsi.
Tego samego nie można jednak powiedzieć o Rosji.
Dlatego chciałabym, aby urzędujący pan przewodniczący wypowiedział się, w jaki sposób Rada proponuje wpłynąć na Rosję, aby chroniła zasoby rybne jeziora Peipsi tak, jak robi to Estonia?
Jakiego rodzaju odpowiedzialność weźmie pan dziś na siebie jako przewodniczący Unii Europejskiej?
Wspomniał pan o Komisji, ale odpowiedź, której mi pan udzielił, dotyczyła raczej wód morskich.
Peipsi to jezioro graniczne o specyficznym charakterze, a nie jezioro wewnętrzne.
urzędujący przewodniczący Rady. - (PT) Szanowna pani poseł podtrzymuje swoje pytanie, a ja muszę niestety odpowiedzieć, że podtrzymuję swoją odpowiedź.
Zalecałbym, jak to uczyniłem pod koniec mojej poprzedniej wypowiedzi, aby szanowna pani poseł zwróciła się z tym pytaniem do Komisji Europejskiej.
Dotyczy: Stosunków UE- Bośnia
Czy Rada może wydać oświadczenie, w którym przedstawiłaby aktualną ocenę bieżących stosunków pomiędzy UE i Bośnią?
urzędujący przewodniczący Rady. - (PT) Sytuacja polityczna w Bośni i Hercegowinie jest obecnie bardzo delikatna.
Werdykt Międzynarodowego Trybunału Sprawiedliwości w sprawie wytoczonej pod koniec lutego przez Bośnię i Hercegowinę przeciwko Serbii i Czarnogórze w związku z zastosowaniem konwencji zakazującej ludobójstwa, wydobył na światło dzienne antagonizmy, które, jak się wydawało, zostały do pewnego stopnia złagodzone po utworzeniu Rady Ministrów dnia 9 lutego.
UE poinformowała władze Bośni, iż obawia się, że pogorszenie klimatu politycznego w kraju, nawrót retoryki nacjonalistycznej i brak woli politycznej osiągnięcia porozumienia zagrażają procesowi reform.
Bośnia i Hercegowina musi funkcjonować skutecznie jako jednolity obszar gospodarczy i administracyjny, aby zapewnić rozwój swoim obywatelom oraz podążać drogą ku członkostwu w UE.
Jeśli chodzi o stosunki z UE oraz proces stabilizacji i stowarzyszenia rozmowy techniczne w sprawie porozumienia o stabilizacji i stowarzyszeniu zakończono w grudniu, a wszystkie państwa członkowskie w pełni poparły wynik negocjacji technicznych w tej sprawie dnia 3 maja.
Zakończenie rozmów w sprawie porozumienia o stabilizacji i stowarzyszeniu jest wstrzymywane przez brak postępów w zakresie zreformowania policji.
Powołany niedawno wysoki przedstawiciel/ specjalny przedstawiciel UE, Miroslav Lajčak, który objął stanowisko z początkiem lipca, określił swoje wstępne i bezpośrednie priorytety zgodnie z zaleceniami komitetu sterującego Rady Wdrażania Pokoju oraz Rady Unii Europejskiej, a są to stworzenie konstruktywnego klimatu politycznego oraz odbudowa sił policyjnych.
W tym kontekście, wysoki przedstawiciel/ przedstawiciel specjalny UE jest pewien, że postępy zostaną poczynione do końca miesiąca.
Chciałbym podziękować urzędującemu panu przewodniczącemu za jego odpowiedź.
Zamiast omawiać szczegółowo wszystkie kwestie, chciałbym skupić się na zagadnieniu reformy policyjnej, które jest obecnie problemem najbardziej palącym.
Czy Rada ma jakiekolwiek wnioski w związku z utworzeniem zespołu mediatorów, który ma doprowadzić do porozumienia różnych grup tradycyjnych w Bośni i Hercegowinie w sprawie wspólnych standardów lub kodeksu funkcjonowania sił policyjnych?
Udało się to już w obszarze ochrony granic, ale nie w kwestii policji.
urzędujący przewodniczący Rady. - (PT) Dziękuję za zadanie pytania, za sugestię i opinię.
Oczywiście z niecierpliwością i wielkim zainteresowaniem czekamy na wnioski nowego przedstawiciela specjalnego w sprawie reformy policyjnej w Bośni i Hercegowinie w ramach współpracy policyjnej.
Jeśli będą one miały postać punktu zgłoszonego przez przedstawiciela specjalnego Radzie, a także rozwiązania lub sugestii ze strony wysokiego przedstawiciela - który zajmuje się bezpośrednio tą sprawą, słusznie określoną przez pana mianem fundamentalnej dla stabilizacji Bośni i Hercegowiny - jeśli otrzymamy taki wniosek, Rada naturalnie go rozpatrzy.
Sądzimy, że wszelkie sugestie, środki i propozycje, które mogłyby okazać się pomocne w osiągnięciu ostatecznego i podstawowego celu, jakim jest stabilizacja i rozwój Bośni i Hercegowiny, muszą być brane pod uwagę.
Pytania nr 14, 15 i 16 zostały wycofane.
Z powodu nieobecności autora rezygnujemy z pytania nr 17.
Dotyczy: Europejskiego Trybunału Obrachunkowego
Traktat z Maastricht z roku 1992 wprowadził znaczące zmiany w ramach instytucjonalnych UE, powołując Europejski Trybunał Obrachunkowy (artykuł 7 Traktatu).
Ustanawiając Trybunał Obrachunkowy jedną ze swych podstawowych instytucji, Unia wskazała, jak wielką wagę przywiązuje do przejrzystości oraz potrzeby poprawy jakości swojej pracy.
Traktat ustanawiający konstytucję europejskątakże zmienił strukturę instytucjonalną, wykluczając z niej Trybunał Obrachunkowy, który przeszedł do kategorii "innych instytucji i ciał doradczych” w Tytule IV, Rozdziale II Traktatu.
Trwające prace nad nowym traktatem nie obejmują planów modyfikacji "ram instytucjonalnych”, co powoduje pogorszenie statusu zewnętrznego rewidenta instytucji europejskich.
Zważywszy, że Unia powinna pracować nad poprawą swojej wiarygodności w stosunku do obywateli, czy Rada może wyjaśnić decyzję dotyczącą obniżenia statusu Trybunału Obrachunkowego?
urzędujący przewodniczący Rady. - (PT) Na to pytanie udzielona zostanie zapewne najkrótsza odpowiedź w trakcie tej sesji, ponieważ w rzeczywistości do zakresu obowiązków Rady nie należy komentowanie prac konferencji międzyrządowej w sprawie reformy traktatowej, które, jak wiemy, rozpoczęły się 23 lipca 2007 roku.
Panie Przewodniczący! Właśnie wydaje mi się, że jak najbardziej jest to kwestia, którą porusza Rada, tym bardziej, że w tej chwili mówimy o nowym traktacie, który ma zrewolucjonizować nową Unię Europejską, a umieszczenie Trybunału Obrachunkowego w sekcji "inne instytucje i ciała doradcze” jest ewidentną degradacją tejże instytucji w sensie postrzegania jej przez obywateli.
Funkcja kontrolna Trybunału Obrachunkowego nie polega tylko na monitorowaniu wydatków i sprawdzaniu, czy nasze wspólne pieniądze - pieniądze publiczne Unii Europejskiej - zostały wydane we właściwy sposób, ale stoi on na straży dyscypliny budżetowej całej Unii Europejskiej, w tym Rady, Parlamentu i Komisji Europejskiej.
Jego rekomendacje i opinie pomagają nam wszystkim w pracy.
Silna pozycja Trybunału Obrachunkowego musi być jasna i czytelna dla wszystkich obywateli Unii, gdyż jest on także instytucją utwierdzającą zaufanie obywateli do całej Unii Europejskiej.
Jeżeli sądzi Pan, że to nie jest pytanie do Rady, to w takim razie chciałabym uzyskać odpowiedź, do kogo jest to pytanie, bo to w gestii Rady - i prac, które w tej chwili są prowadzone - jest również i kwestia umieszczenia Trybunału Obrachunkowego w odpowiednim miejscu, a moim zdaniem odpowiednie miejsce jest tam, gdzie wszystkie najważniejsze instytucje Unii Europejskiej (mowa o nowym traktacie, który w tej chwili przygotowujemy).
urzędujący przewodniczący Rady. - (PT) Naturalnie uwzględniam przedstawione zastrzeżenia i komentarze, jednakże znalazłem się tu jako przedstawiciel Rady.
Rada jako taka nie jest uprawniona do komentowania kwestii konferencji międzyrządowej, w ramach której państwa członkowskie zasiadają wokół stołu, aby omawiać kwestie należące ściśle do ich kompetencji jako państw członkowskich, to znaczy, niezależnych, suwerennych państw, działających całkowicie niezależnie jako państwa członkowskie.
Dlatego komentowanie tej kwestii nie leży w kompetencjach Rady.
Konferencja międzyrządowa dysponuje jednak własnymi instytucjami, strukturami i przewodnictwem, a skoro takie jest państwa życzenie, wszelkie sugestie, uwagi krytyczne i porady w związku z pracami konferencji międzyrządowej zostaną należycie uwzględnione.
Jednakże Rada Unii Europejskiej jako taka, nie jest, jak już stwierdziłem, uprawniona do komentowania prac konferencji międzyrządowej z uwagi na jej charakter prawny.
Z powodu nieobecności autorów rezygnujemy z pytań nr 19 i 20.
Dotyczy: Granic pomiędzy państwami członkowskimi należącymi do układu z Schengen i państwami, które do niego nie należą
Biorąc pod uwagę oświadczenia zarówno premiera Irlandii, Bertiego Aherna, jak i premiera Wielkiej Brytanii, Gordona Browna, który oświadczył, że oba kraje muszą zakończyć demarkację granic pomiędzy państwami członkowskimi należącymi i nie należącymi do układu z Schengen, a także priorytety prezydencji portugalskiej w związku z Schengen, czy Rada może określić, w jaki sposób ma zamiar ograniczyć kontrolę graniczną i umacniać współpracę pomiędzy państwami członkowskimi ze strefy Schengen i spoza niej do końca okresu prezydencji?
urzędujący przewodniczący Rady. - (PT) Podczas zebrań w dniu 12 i 13 czerwca 2007 roku, Rada poprosiła prezydencję portugalską o stosowanie się do harmonogramu wizyt oceniających System Informacyjny Schengen w celu przyjęcia do listopada 2007 roku decyzji, o których mowa w artykule 3(2) traktatu akcesyjnego w odniesieniu do tych państw członkowskich, które przystąpiły do Unii Europejskiej w roku 2004, i które otrzymały do końca grudnia 2007 roku czas na zniesienie wewnętrznej kontroli granicznej na granicach lądowych i morskich, a najpóźniej do marca 2008 roku - na granicach powietrznych, bezzwłocznie po spełnieniu wszystkich warunków.
W odniesieniu do Irlandii i Wielkiej Brytanii, artykuł 4 protokołu 2 traktatu z Amsterdamu, wcielającego dorobek Schengen w zakres Unii Europejskiej stanowi, że Irlandia oraz Zjednoczone Królestwo Wielkiej Brytanii i Irlandii Północnej, które nie są związane postanowieniami dorobku Schengen, mają możliwość udziału w niektórych lub wszystkich postanowieniach dorobku Schengen.
Te państwa członkowskie nie prosiły dotąd o zastosowanie przepisów dorobku Schengen w związku ze zniesieniem kontroli granicznej na granicach wewnętrznych.
Ponieważ ani Irlandia, ani Wielka Brytania nie wystąpiły z takim wnioskiem, prezydencja Rady nie może zrobić zbyt wiele w tej sprawie.
Dziękuję za odpowiedź.
Ze strony premiera Wielkiej Brytanii, Gordona Browna, jak i premiera Irlandii, Bertiego Aherna, pojawiały się oświadczenia, że oba kraje powinny zakończyć demarkację granic pomiędzy państwami ze strefy Schengen i spoza niej.
Jednakże w swojej odpowiedzi stwierdził pan, że żadne z tych państw nie złożyło formalnego wniosku w tej sprawie.
Czy pojawiły się jakiekolwiek wnioski lub próby nieformalne ze strony Wielkiej Brytanii lub Irlandii w tym zakresie, i czy w miarę możliwości może pan określić, w jaki sposób możliwe byłoby zastosowanie części dorobku Schengen, a nie całości?
urzędujący przewodniczący Rady. - (PT) Nie mogę dodać tu nic więcej, niż powiedziałem w pierwszym wystąpieniu.
Oczywiście, układ z Schengen zawiera postanowienia i artykuły dotyczące zastosowania i zakresu zastosowania układu, i musimy stosować się do tych postanowień.
Dotyczy: Utworzenia podkomisji ds. praw człowieka przez UE i Izrael
W listopadzie 2005 roku podkomisja ds. dialogu politycznego i współpracy UE i Izraela powołała grupę roboczą ds. praw człowieka UE-Izrael.
Czy Rada rozważy możliwość podniesienia statusu grupy roboczej ds. praw człowieka UE-Izrael do rangi podkomisji ds. praw człowieka, która spotykałaby się bardziej regularnie, niż grupa robocza (która do lutego 2007 roku spotkała się zaledwie dwukrotnie), a która mogłaby prowadzić regularne i systematyczne konsultacje ze społeczeństwem obywatelskim w Izraelu, na Okupowanych Terytoriach Palestyńskich i w UE w celu oceny sytuacji w zakresie praw człowieka w Izraelu i na Okupowanych Terytoriach Palestyńskich?
urzędujący przewodniczący Rady (PT). Grupa robocza ds. praw człowieka UE-Izrael, powołana podczas spotkania podkomisji ds. dialogu politycznego i współpracy UE-Izrael dnia 21 listopada 2005 roku, to platforma, która umożliwia regularną, systematyczną i pogłębioną analizę, a także debatę obu stron na temat praw człowieka, zgodnie z życzeniami szanownego posła oraz samej Rady.
Ponadto, prawa człowieka to wątek, który powraca na wszystkich szczeblach kontaktów politycznych pomiędzy UE i Izraelem.
Organizacje społeczeństwa obywatelskiego, o których mowa w pytaniu szanownego posła, już dziś mają swój wkład w tę wymianę poglądów.
Prawdę mówiąc, to żadna odpowiedź.
Pytałem, czy grupę roboczą, która spotkała się zaledwie dwukrotnie od roku 2005, można przekształcić w podkomisję ds. praw człowieka.
Po 40 latach okupacji terytoriów palestyńskich nie ulega wątpliwości, że dochodzi do uporczywego łamania praw człowieka Palestyńczyków w wyniku okupacji terytoriów palestyńskich przez Izrael.
Proszę, aby Rada określiła swoje stanowisko w sprawie podwyższenia statusu grupy roboczej ds. praw człowieka poprzez przekształcenia jej w podkomisję, która spotykałaby się regularnie i wywierała presję na władze izraelskie, aby przestrzegały one praw człowieka, czego oczekujemy od wszystkich cywilizowanych społeczeństw i demokracji.
urzędujący przewodniczący Rady. - (PT) Chciałbym poinformować szanownego posła, jak już powiedziałem, że szacunek dla praw człowieka i ich ochrona to stale poruszane wątki w dialogu pomiędzy UE i krajami trzecimi.
Jest to jeden z obszarów zainteresowań Rady oraz stały punkt, na którym koncentrują się kolejne prezydencje Rady, co ma zastosowanie także do prezydencji portugalskiej.
Portugalia jest szczególnie uczulona na poszanowanie dla praw człowieka ze względu na swoją historię.
Wczoraj miałem okazję przypomnieć jednemu z szanownych posłów Parlamentu Europejskiego, że ze względu na fakt, iż w Portugalii do roku 1974 panowały rządy dyktatury, jesteśmy szczególnie uczuleni na wszystko, co wiąże się z demokracją, rządami prawa i prawami człowieka.
Kwestie te są szczególnie drogie naszym sercom, i dlatego pojawiają się w naszym dialogu z krajami trzecimi, także z Izraelem; będziemy zawsze uwzględniać je w regularnych rozmowach, prowadzonych z władzami izraelskimi.
Dotyczy: Sytuacji w Zimbabwe
Sytuacja polityczna i gospodarcza w Zimbabwe przybrała, jak się dowiadujemy, "wymiar zagrożenia życia”.
Policja aresztowała ponad 1 300 właścicieli i kierowników sklepów, którzy odmówili obniżenia o połowę cen produktów, co zlecił rząd prezydenta Mugabe.
Obniżenie o połowę cen spowodowało panikę i wykupywanie towarów w sklepach dużych sieci.
Artykuły pierwszej potrzeby, takie, jak cukier, olej i chleb są obecnie dostępne wyłącznie na czarnym rynku.
Stacje paliw nie mają towaru.
Według naocznych świadków, wiele sklepów zostało splądrowanych przez zwolenników partii rządowej.
Poziom inflacji - najwyższy na świecie - jest wynikiem niekończących się dodruków pieniędzy, które rząd przeznacza na wypłaty dla urzędników, policjantów i żołnierzy.
Według partii opozycyjnej MDC, rząd próbuje, na dziewięć miesięcy przed terminem wyborów, zapewnić sobie przychylność najuboższych wyborców.
Przedstawiciele partii rządzącej Zanu-PF odrzucili podobno prośbę prezydenta RPA Mbekiego o wyjazd do Pretorii.
Jakie jest stanowisko Rady?
Czy wezwie rząd do przyjęcia większej odpowiedzialności za zaistniały kryzys?
urzędujący przewodniczący Rady. - (PT) Rada ściśle monitoruje krytyczną sytuację polityczną i gospodarczą w Zimbabwe.
Rada omawiała tę kwestię podczas spotkania 23 kwietnia 2007 roku i uzyskała więcej informacji na ten temat w trakcie spotkania w dniu 22 lipca, a więc bardzo niedawno.
Strategia Rady polega na informowaniu opinii publicznej od chwili wprowadzenia restrykcyjnych środków.
W roku 2002, Rada zdecydowała się na wprowadzenie restrykcji przeciwko przywódcom Zimbabwe, oświadczając, że dopóki łamane są prawa człowieka, Rada będzie uważała za konieczne utrzymanie restrykcyjnych środków przeciwko rządowi Zimbabwe oraz przeciwko wszystkim, którzy są odpowiedzialni za ten stan rzeczy, jak również za naruszenie prawa do wyrażania swoich poglądów, stowarzyszania się i pokojowego zrzeszania się.
Ponadto, Rada oświadczyła, że środki takie zostaną wycofane wyłącznie w przypadku stworzenia odpowiednich warunków dla zagwarantowania poszanowania dla praw człowieka, zasad demokracji i rządów prawa.
W odpowiedzi na niedawne akty przemocy i pogwałcenia praw człowieka, w dniu 23 kwietnia Rada zdecydowała o rozszerzeniu zakazu udzielania wiz.
Od chwili wprowadzenia środków restrykcyjnych, Rada próbowała zaangażować w działania afrykańskie instytucje wielostronne.
Rada wielokrotnie uwzględniała kwestię Zimbabwe w porządku obrad wszystkich spotkań ministerialnych z SADC od chwili wprowadzenia tych środków.
UE podniosła też kwestię Zimbabwe w rozmowach z Komisją ds. Praw Człowieka ONZ.
Rada pochwaliła w szczególności inicjatywę SADC oraz mandat udzielony prezydentowi Mbeki, upoważniający go do mediacji pomiędzy opozycją i rządem, a także powołanie pana Kikwete na stanowisko przewodniczącego SADC.
Rada ma nadzieję, że pierwsze rezultaty tych inicjatyw afrykańskich będą niebawem widoczne; w stosownym przypadku skoryguje odpowiednio swoje stanowisko.
(NL) Panie przewodniczący! Sytuacja w Zimbabwe stopniowo staje się beznadziejna - a to łagodnie powiedziane.
Niestety, społeczność międzynarodowa, w tym UE, bezradnie stoi z boku.
Chciałbym skierować do Rady krótkie pytanie dodatkowe, jako, że prezydencja portugalska organizuje w Lizbonie szczyt UE-Afryka 8 i 9 grudnia.
Nie było to możliwe w ostatnich latach ze względu na niemożność uzgodnienia, czy prezydent Mugabe powinien zostać zaproszony, czy też nie.
Moje pytanie jest bardzo konkretne i oczekuję równie konkretnej odpowiedzi: czy prezydencja ma zamiar zaprosić prezydenta Mugabe do Lizbony w grudniu?
Po drugie, w jaki sposób Rada ma nadzieję omówić sytuację w Zimbabwe podczas szczytu?
urzędujący przewodniczący Rady. - (PT) Jak już mówiłem, UE monitoruje ściśle sytuację w Zimbabwe i podjęła kroki, które uznała w tej sytuacji za najodpowiedniejsze.
Rada Europejska zawsze dawała do zrozumienia we wnioskach ze swych spotkań, że globalny, całościowy i szczegółowy dialog z Afryką ma znaczenie strategiczne dla Unii Europejskiej.
Ten mandat, udzielony nam przez Radę Europejską, który odzwierciedla nasze zainteresowanie i zaangażowanie w dialog globalny, który musimy prowadzić z krajami afrykańskimi, ponieważ wiele trzeba ustalić, ale też w wielu kwestiach należy współpracować z Afryką.
Mając na uwadze ten cel i z takim zamiarem prezydencja portugalska chce przeprowadzić drugi szczyt UE-Afryka w Lizbonie w grudniu.
Jesteśmy przekonani, że organizacja szczytu leży w naszym interesie oraz w interesie innych państw członkowskich, w interesie UE, a także Afryki.
Musimy omówić z Afryką kwestie imigracji, gospodarki, handlu, energii, klimatu, a także - oczywiście - kwestie praw człowieka i dobrego zarządzania, tematy, które omawiamy już dziś, a które były też przedmiotem debaty podczas pierwszego szczytu w Kairze w roku 2000, podczas poprzedniej prezydencji portugalskiej.
Taki cel określiliśmy dla naszej prezydencji i w tym celu będziemy nadal pracować w ścisłej współpracy z naszymi partnerami, zarówno w ramach UE, jak i w Afryce.
Dotyczy: Gazociągu Północnoeuropejskiego
Podczas prezydencji niemieckiej w UE, przedstawiciel tego kraju stwierdził, że Nord Stream to projekt firm prywatnych, na który UE nie ma wpływu.
Dnia 15 lipca 2007 roku, w wywiadzie udzielonym telewizji litewskiej, minister spraw zagranicznych Niemiec, Frank Walter Steinmeier, oświadczył, że Nord Stream nie jest projektem niemieckim i rosyjskim, ale ogólnoeuropejskim.
UE sprzeciwiłaby się projektowi, gdyby zagrażał on interesom energetycznym i ekologicznym Litwy.
Jaka jest opinia prezydencji portugalskiej w tej sprawie?
Czy Nord Stream to projekt prywatny, czy też unijny?
Jakie jest jego miejsce we wspólnej polityce energetycznej UE w przyszłości?
urzędujący przewodniczący Rady. - (PT) W związku z kwestiami podniesionymi przez szanowną panią poseł oraz w związku z pierwszym pytaniem, Rada chce podkreślić, że nie komentuje informacji pojawiających się w mediach.
Po drugie, odpowiadając na drugie pytanie, Rada chciałaby przypomnieć szanownej pani poseł, że projekt "Nord Stream” to projekt prywatny, realizowany przez "Nord Stream AG” jako wspólne przedsięwzięcie.
Ponadto, jak stwierdziła Rada w swej odpowiedzi na pytanie ustne zadane przez Nilsa Lundgrena w kwestii rosyjsko-niemieckiego gazociągu na Morzu Bałtyckim, utworzenie gazociągu przez Rosję i Niemcy na Morzu Bałtyckim uznano za projekt będący przedmiotem europejskiego zainteresowania w decyzji nr 1364/2006/WE Parlamentu Europejskiego i Rady.
W celu uzyskania bardziej szczegółowych informacji na temat tego oświadczenia, Rada odsyła szanowną panią poseł do odpowiedzi na to pytanie.
Co do trzeciego pytania, Rada chciałaby zauważyć, że budowa nowego gazociągu na północy Europy wzdłuż tej trasy jest zgodna z celem polityki energetycznej Unii Europejskiej, jakim jest poprawa bezpieczeństwa energetycznego Wspólnoty.
Skuteczna dywersyfikacja źródeł energii i szlaków transportu została wymieniona we wspólnotowym planie działania Rady Europejskiej z marca 2007 roku jako jeden ze sposobów poprawy bezpieczeństwa energetycznego.
Dorobek wspólnoty będzie zawsze miał zastosowanie w całości, gdy to konieczne, w tym także w odpowiednim ustawodawstwie wspólnotowym dotyczącym ochrony środowiska, do tych części gazociągu, które znajdują się na terytorium państw członkowskich UE.
(LT) Trudno mi zrozumieć, czy jest to projekt prywatny, czy też unijny.
Gazociąg przebiega przez Morze Bałtyckie, z którym graniczą nie dwa, ale szereg państw.
Istnieje poważne niebezpieczeństwo poruszenia składowisk broni spoczywających na dnie.
Projekt nie został jeszcze uruchomiony, ale Rosja i Niemcy już zmieniły trasę przebiegu gazociągu.
Chciałabym powiedzieć, że trudno zrozumieć, do kogo należy obecnie ten projekt.
Czy jest to projekt prywatny, czy unijny?
Gazociąg przebiega przez Morze Bałtyckie, z którym graniczą nie dwa, ale szereg państw.
Istnieje poważne niebezpieczeństwo poruszenia składowisk broni spoczywających na dnie.
Projekt nie został jeszcze uruchomiony, ale Rosja i Niemcy już zmieniły trasę przebiegu gazociągu, ponieważ odkryto duże składowiska broni z czasów drugiej wojny światowej w pobliżu wybrzeży Danii, Finlandii, Estonii i Szwecji.
Czy może to być projekt wyłącznie prywatny, jeśli stwarza nie tylko problem w zakresie dostawy energii - czyli dostawy gazu - dla pobliskich krajów, ale także problem ekologiczny związany z Morzem Bałtyckim?
urzędujący przewodniczący Rady. - (PT) Niewiele mogę dodać do odpowiedzi na to pytanie ponad to, co powiedziałem w pierwszej odpowiedzi, powtarzając nasze zobowiązanie, zgodnie z którym dorobek Wspólnoty będzie miał zastosowanie tam, gdzie to konieczne, w każdym razie do wszelkich kwestii ochrony środowiska.
Dlatego mam nadzieję, że nasza odpowiedź uśmierzy wątpliwości i obawy, wyrażone przez szanowną panią poseł.
Dotyczy: Mordechaja Vanunu, skazanego na sześć miesięcy więzienia
Dnia 2 lipca 2007 roku, Mordechaj Vanunu - były technik jądrowy i pacyfista od 20 lat - został skazany przez sąd magistracki w Jerozolimie na sześć miesięcy więzienia przez (według władz izraelskich) naruszenie warunków polecenia administracyjnego, ograniczającego jego swobodę wypowiedzi i swobodę poruszania się.
Vanunu został uprowadzony w Rzymie i przewieziony do Izraela, gdzie został uwięziony i oskarżony o zdradę za wypowiedź dla tygodnika Sunday Times w sprawie programu broni jądrowej Izraela.
Sądzono go przy drzwiach zamkniętych i skazano na 18 lat pozbawienia wolności, z czego 11 ma spędzić w odosobnieniu.
Od chwili wypuszczenia na wolność w roku 2004, nałożono na niego istotne restrykcje (zgodnie z wymienionym wyżej poleceniem): w szczególności, zabroniono mu kontaktować się z osobami spoza Izraela oraz z ambasadami i konsulatami, posiadać telefon komórkowy, dostęp do Internetu, a także opuszczać Izrael.
Jakie działania ma zamiar podjąć Rada w stosunku do władz izraelskich w odpowiedzi na takie naruszenie fundamentalnego prawa do wolności wypowiedzi i swobody poruszania się?
urzędujący przewodniczący Rady. - (PT) Zgodnie z naszymi odpowiedziami na pytania,, i, Rada śledzi z zainteresowaniem przypadek Mordechaja Vanunu, a zwłaszcza jego sytuację od chwili wypuszczenia go na wolność w roku 2004, o czym wspomniała szanowna pani poseł.
Dotyczy: Postępy w sprawie dyrektywy o warunkach pracy pracowników tymczasowych
Jakie są wyniki wstępnych konsultacji, podjętych przez prezydencję portugalską w celu osiągnięcia porozumienia w sprawie projektu dyrektywy o warunkach pracy pracowników tymczasowych?
Czy urzędujący przewodniczący spodziewa się poddania poprawionego wniosku pod głosowanie Rady w trakcie trwania tej prezydencji, i jaki określił harmonogram nieformalnych i formalnych negocjacji w związku z tym?
urzędujący przewodniczący Rady. - (PT) Chciałbym poinformować, że w wyniku wstępnych konsultacji z państwami członkowskimi, prezydencja portugalska postanowiła otworzyć ponownie debatę na temat wniosku w sprawie dyrektywy o warunkach pracy pracowników tymczasowych, którą uważa za istotny element debaty o modelu "flexicurity”.
Ponieważ dokumenty nie były analizowane przez Radę od roku 2004, należy uwzględnić dotychczasowe osiągnięcia i zastanowić się nad dalszym kierunkiem działania.
Prezydencja podejmie niebawem kroki w tym celu.
Chciałbym podziękować urzędującemu przewodniczącemu za jego ciepłe słowa.
Model "flexicurity” to dobra zasada, co powtarzamy zarówno w Parlamencie, jak i w instytucjach europejskich.
Wielu twierdzi jednak, że postulat elastyczności spełniono w wysokim stopniu, ale gdzie jest bezpieczeństwo?
Dyrektywa o warunkach pracy pracowników tymczasowych to prawdziwa próba dla aspektu bezpieczeństwa.
Ciekaw jestem, jakie czynniki zdaniem urzędującego pana przewodniczącego blokują dalsze działania w Europejskiej Radzie Ministrów.
Choć prezydencja dąży do tego celu, na ile możemy być pewni, że Rada zdoła osiągnąć porozumienie w trakcie prezydencji naszych portugalskich kolegów?
urzędujący przewodniczący Rady. - (PT) Dziękuję szanownemu panu posłowi za to pytanie.
Jak wskazywałem, prezydencja portugalska chce pracować nad tą kwestią i posuwać ją naprzód.
Zawsze twierdziliśmy, że sukces prezydencji zależy w pierwszym rzędzie od samej prezydencji, ale musi też polegać na zaangażowaniu, współpracy i dobrej woli wszystkich państw członkowskich.
To jeden z problemów, których nie moglibyśmy zapewne skutecznie rozwiązać, nie mając po swojej stronie wszystkich państw członkowskich.
Będziemy zadowoleni, jeśli w trakcie prezydencji portugalskiej uda nam się poczynić znaczące postępy, nawet, jeśli nie dojdziemy do pełnego porozumienia.
Będziemy pracować w tym celu z nadzieją, jak już powiedziałem, że nasi partnerzy zaakceptują nasze sugestie i wnioski, przyjmując zarazem realistyczne podejście do tej kwestii, ponieważ, jak wiemy, jest to złożona debata i złożone zagadnienie, na co wskazuje dotychczasowa historia tej dyrektywy.
Jeśli chodzi o model "flexicurity”, mogę zapewnić państwa, że dla Portugalii i dla prezydencji portugalskiej "flexicurity” oznacza elastyczność, ale także bezpieczeństwo, ponieważ w naszym mniemaniu pojęcia te idą ze sobą w parze.
Dziękuję bardzo.
Odpowiedzi na pytania pozostawione bez odpowiedzi z braku czasu zostaną udzielone na piśmie (patrz załącznik).
Tym samym tura pytań została zakończona.
(Posiedzenie zostało zawieszone o godz. 7.00 i wznowione o 9.00)
Dialog dotyczący praw człowieka oraz konsultacje związane z prawami człowieka, prowadzone z krajami trzecimi (debata)
Następnym punktem jest sprawozdanie pani poseł Valenciano Martínez-Orozco sporządzone w imieniu Komisji Spraw Zagranicznych w sprawie funkcjonowania dialogu dotyczącego praw człowieka oraz konsultacji związanych z prawami człowieka, prowadzonych z krajami trzecimi.
sprawozdawca. - (ES) Pani przewodnicząca! Inspiracją dla stworzenia Unii Europejskiej były niezbywalne wartości.
Podobnie jak obserwujemy państwa członkowskie, by mieć pewność, że nie naruszają prawa do wolności, życia i demokracji, musimy mieć decydujący wpływ poprzez dialog na państwa, z którymi utrzymujemy stosunki polityczne, handlowe, gospodarcze lub partnerskie itd., żeby one również respektowały prawa człowieka.
Wśród złożoności i skali zewnętrznych stosunków UE, obszar zajmowany przez dialog i konsultacje w sprawie praw człowieka z krajami trzecimi mógłby pozostać niezauważony lub schowany w tle.
Gdyby tak było i pozwolilibyśmy na to, byłby to bardzo poważny błąd.
Niniejsze sprawozdanie dotyczy aspektów, które są niezbędne dla wypełnienia zadania, które jest obowiązkiem UE, zgodnie z art. 11 traktatu o UE, ale jest to również sprawa etyki politycznej.
Prawa człowieka powinny być sztandarową wartością polityki zewnętrznej UE, która powinna wykorzystać swoje wpływy dla poprawy warunków życia w krajach, z którymi utrzymuje stosunki.
Jest to jeden z kluczowych elementów tego sprawozdania.
Kiedy przystępujemy do negocjacji porozumień gospodarczych czy handlowych z państwem, w którym naruszane są podstawowe prawa, nie możemy rozmawiać o pieniądzach, porozumieniach i kontraktach wstydliwie zamiatając pod dywan obywateli tego państwa.
Jeśli zostawimy prawa człowieka poza salą negocjacyjną, będzie to bardzo makabryczny cynizm.
Musimy również przyjrzeć się roli, jaką odgrywają organizacje społeczeństwa obywatelskiego oraz obrońcy praw człowieka, stanowiące ważny głos dla postępu wszystkich uciskanych społeczeństw.
Sprawozdanie, nad którym debatujemy dziś ocenia jeden z głównych instrumentów, które Unia Europejska posiada dla realizacji celów, o których wspomniałem i dla jasnego określenia roli, którą pragniemy odgrywać na świecie.
Tylko poprzez szacunek i wzajemność osiągniemy postępy w zadaniu promocji praw człowieka.
Absolutnie wykluczone jest działanie polegające na narzucaniu określonych rozwiązań czy paternalizm.
Nie będziemy nikomu prawić kazań, ale mamy obowiązek konsekwentnego działania w naszych stosunkach zewnętrznych i promowania relacji z tymi krajami, które robią postępy, unikając nierównowagi i lepszego traktowania dla niektórych, co mogłoby podważyć naszą wiarygodność.
Sprawozdanie, które przedstawiam Izbie wzywa do działania na trzech poziomach: potrzebna jest większa spójność w prowadzonych dialogach, co będzie wymagało większej koordynacji między Radą, której nieobecność podczas tej debaty bardzo żałuję, Komisją i Parlamentem, przy użyciu mechanizmu ułatwiającego sprawną komunikację i unikanie sprzeczności między różnymi instytucjami wspólnotowymi.
Chodzi o to, by mówić jednym wyraźnym głosem.
Chodzi również o przejrzystość w zarządzaniu dialogiem i konsultacjami, co w dziedzinie praw człowieka powinno być zasadą, a nie wyjątkiem.
Elastyczność i pragmatyzm konieczne dla osiągnięcia konkretnych efektów nie powinny przesłaniać obrazu dotyczącego tematyki, celów czy rezultatów dialogu.
Wzywamy do tego, by wzmocnić rolę Parlamentu Europejskiego, ponieważ właśnie tego brakuje w zarządzaniu tym instrumentem, bez żadnego prawnego czy formalnego uzasadnienia.
Parlament Europejski jest przygotowany na to, by działać w sposób odpowiedzialny w ramach swoich kompetencji zewnętrznych.
Ta Izba zdobyła sobie pozycję kluczowej instytucji w dziedzinie praw człowieka i wysunęła je na pierwszy plan. Parlament jest zdeterminowany, by użyć każdej dostępnej metody, żeby wypełnić swoją rolę politycznego gwaranta działań zewnętrznych Unii.
Parlament Europejski wzywa Komisję i Radę, aby wysłuchały i wcieliły w życie rekomendacje zawarte w tym sprawozdaniu, który ma poparcie wszystkich grup politycznych w tej Izbie.
Panie i panowie! Głos Parlamentu musi być wysłuchany.
Zdajemy sobie sprawę, że to, o co prosimy wymagać będzie wielkiego wysiłku, i dlatego rozważamy konieczność zwiększenia środków przeznaczonych na komórki zajmujące się prawami człowieka, zarówno w Komisji, jak i Radzie, choć ta ostatnia nie jest obecna podczas debaty.
Jest to jednak minimalny wymóg dla Unii Europejskiej, która twierdzi przed całym światem, że prawa człowieka są niezbywalnym europejskim prawem.
Jeśli chcemy być wiarygodni, musimy pracować razem w tej sprawie.
komisarz. - Pani przewodnicząca! Sprawozdanie przygotowane przez sprawozdawczynię, panią Valenciano Martínez-Orozco, oraz rezolucja dotykają bardzo ważnego, ale również coraz bardziej złożonego instrumentu polityki Unii Europejskiej w zakresie praw człowieka.
Pani komisarz Ferrero-Waldner (która z przykrością nie może uczestniczyć w dzisiejszej debacie) wydała odpowiednie polecenia swoim służbom, by w możliwie największym zakresie wsparły sprawozdawcę w jej trudnym zadaniu dotyczącym funkcjonowania dialogów prawa człowieka i konsultacji z krajami trzecimi.
Sprawozdanie stanowi kolejny etap w znakomitej pracy Parlamentu w ocenianiu dostępnych instrumentów UE w zakresie ochrony praw człowieka, poprzez regularne roczne sprawozdania, sprawozdanie Agnoletto na temat klauzul dotyczących praw człowieka, badania Europejskiego Centrum Międzyuniwersyteckiego na temat wpływu Parlamentu w dziedzinie praw człowieka, jak również badania na temat stosowania tortur.
Sprawozdanie w pożyteczny sposób uzupełnia regularny przegląd prowadzonych dialogów na temat praw człowieka i konsultacji podjętych przez Radę i Komisję.
Komisja pragnie pogratulować sprawozdawcy i Parlamentowi sprawozdania i szczegółowej analizy i rekomendacji poświęconych dialogom i konsultacjom w sprawie praw człowieka.
Zdaniem Komisji, spośród wszystkich instrumentów ochrony praw człowieka, które mamy do dyspozycji, to dialog jest prawdopodobnie najlepszą szansą osiągnięcia pozytywnych i długoterminowych efektów w zakresie poprawy poszanowania praw człowieka na świecie, pod warunkiem, że jesteśmy gotowi przeznaczyć temu celowi odpowiedni czas i energię.
Mocno wierzymy, że Unia Europejska może osiągnąć sukces w rozwijaniu praw człowieka w krajach trzecich tylko poprzez cierpliwą pracę, budowanie porozumienia i przekonywanie, i to nie tylko w stosunkach dwustronnych, ale także w ramach instytucji wielostronnych, jak pokazuje przykład Rady ds. Praw Człowieka ONZ.
Duża liczba i zróżnicowanie dialogów i konsultacji prowadzonych z krajami trzecimi - a liczba tych krajów ciągle rośnie - powodują, że trudno jest przestawić globalną ocenę.
Strukturyzowany dialog, jak w przypadku Chin; dialog oparty na porozumieniach, jak w przypadku wielu państw sąsiadujących; konsultacje z podobnie-myślącymi partnerami, jak USA i Kanada, lub lokalne dialogi z kilkoma państwami różnią się pod wieloma względami, czy to w częstotliwości spotkań, czy poziomie polityki, statusie współrozmówców, zakresie dyskusji, czy w fakcie, że niektóre są powiązane z instytucjami społeczeństwa obywatelskiego, a inne nie.
Taka różnorodność nie jest traktowana jako słabość; dla Komisji, jest to dowód na dynamizm i duży potencjał instrumentu dialogu, który powinien być zachowany.
Zarówno wytyczne UE dotyczące dialogu w sprawie praw człowieka, jak i Umowa z Kotonu (AKP-UE) podkreślają znaczenie elastyczności w podejściu do sytuacji w różnych krajach, ich ewolucji w czasie i dynamicznych relacji pomiędzy danym krajem trzecim a Unią Europejską.
Dlatego, choć zachowujemy pewne wspólne standardy i cele w dialogu, niedobrze byłoby ujednolicać wszystkie zmienne czynniki.
Aby ten instrument był efektywny, musi on być dostosowany do każdego indywidualnego przypadku i zmieniać się w zależności od okoliczności.
Należy również pamiętać, że różne dialogi i konsultacje są aktualnie na różnych etapach.
W dialogu z Chinami czy konsultacjach z podobnie-myślącymi partnerami zostały wypracowane mniej lub bardziej skonsolidowane formy kontaktu i dlatego dyskusje mogą być intensywne i wyczerpujące.
W innych przypadkach, jak np. w dialogu z państwami sąsiedzkimi, wciąż udoskonalamy instrument i budujemy zaufanie konieczne do prowadzenia autentycznie pożytecznej wymiany zdań.
Dlatego właśnie liczymy na to, że również w tych przypadkach, sprawy takie jak pożądany udział ekspertów z ministerstw, udział instytucji społeczeństwa obywatelskiego, czy rozmowy o indywidualnych przypadkach staną się możliwe, gdy kontakty rozwiną się w odpowiednim stopniu.
Kończąc, zapewniam państwa, że rekomendacje skierowane do Komisji zostaną dokładnie przeanalizowane, i zobowiązujemy się do poprawy jakości informacji przekazywanej Parlamentowi, aby dialogi i konsultacje w sprawie praw człowieka były bardziej przejrzyste.
Pani przewodnicząca, panie i panowie! Chciałabym zacząć od podziękowania sprawozdawczyni za jej sprawozdanie.
Cieszę się, że w tak pełnym zakresie wzięła pod uwagę moją opinię w imieniu komisji ds. praw kobiet i równości płci.
Należy zwracać szczególną uwagę na rolę kobiet w dialogu dotyczącym praw człowieka z krajami trzecimi, gdzie zachodzą obawy o zdrowie i bezpieczeństwo kobiet.
Prawa człowieka obejmują prawo kobiet do podejmowania decyzji w sprawie swojego życia i urodzenia dzieci, pozbawione dyskryminacji, przymusu i przemocy.
Niestety dialog dotyczący praw człowieka w niedostateczny sposób bierze to pod uwagę.
w imieniu grupy PPE-DE. - (RO) Pani przewodnicząca! W imieniu Europejskiej Partii Ludowej przyjmuję z zadowoleniem to sprawozdanie, które ma istotne znaczenie dla przyszłości dialogu i konsultacji UE z krajami trzecimi i dla roli Parlamentu Europejskiego.
Unia Europejska jest przede wszystkim unią demokratycznych wartości, promującą pokój, tolerancję i poszanowanie praw człowieka.
Dlatego jest kluczową sprawą, by każdy dialog rozpoczęty i prowadzony z krajami trzecimi koncentrował się na zagwarantowaniu i chronieniu podstawowych swobód i praw człowieka, nie tylko w Europie, a na całym świecie.
Celem tego sprawozdania jest zaproponowanie rozwiązań dla poprawy funkcjonowania dialogu i konsultacji UE z krajami trzecimi w obszarze praw człowieka.
Proponujemy zatem trzy koncepcje dla poprawy efektywności: spójność dialogu i konsultacji, przejrzystość i dostrzegalność.
Bardziej aktywne zaangażowanie Parlamentu Europejskiego w tym procesie jest również istotne.
Uważam, że Parlament Europejski ma uzasadnione prawo do uczestniczenia w tym dialogu, do sprawowania demokratycznej kontroli w imieniu obywateli Unii.
Chciałabym podziękować sprawozdawcy za miłe słowa podczas analizy dialogu z państwami sąsiedzkimi we wschodniej części UE.
Jednym z priorytetów polityki zagranicznej Unii Europejskiej jest stworzenie prawdziwego obszaru demokracji za naszą wschodnią granicą i dialog dotyczący praw człowieka powinien być uważany za bardzo ważny instrument.
Stworzenie wspólnych podkomisji ds. praw człowieka byłoby ważnym krokiem również dla sąsiadów UE, zwłaszcza tam, gdzie ma miejsce coraz częstsze naruszanie praw człowieka.
Chcę zwrócić uwagę na jedną rzecz, nawet jeśli nie ma to związku z polityką sąsiedztwa.
Rosja jest kolejnym partnerem w Europie Wschodniej, który powinien wreszcie zaakceptować bezpośredni dialog w dziedzinie praw człowieka, ponieważ w rezultacie może tylko nastąpić poprawa życia jej obywateli.
Na zakończenie wspomnę, że jestem zadowolona z przedstawienia problemu praw kobiet w tym sprawozdaniu!
Pani przewodnicząca! Sprawozdanie przedstawione przez panią Valenciano dotyczy podstawowego aspektu europejskich wartości: dialogu na temat praw człowieka.
Dialog ten, zapisany w różnych umowach z wieloma krajami i różnych instrumentach, jest w pewnym sensie przykładem "miękkiej siły” charakterystycznej dla Europy.
Sprawozdanie było przedmiotem szerokiego konsensusu.
Jedyne poprawki zostały przedstawione dziś przez skrajnie prawicową grupę Tożsamość, Tradycja i Suwerenność.
Co ciekawe, wszystkie poprawki zostały podpisane przez moich rodaków, posłów z Vlaams Belang.
Grupa ta stała się niedawno głośna w Brukseli, gdy poparła demonstrację przeciwko Islamowi, którą władze zakazały. Lecz czego ta grupa chce?
Jest to dość interesujące.
Po pierwsze, chcą ograniczenia praw człowieka do praw obywatelskich i politycznych, a chcą usunąć prawa socjalne, ekologiczne, ekonomiczne i kulturowe z tekstu.
Powołując się na Międzynarodową Umowę ONZ w Sprawie Praw Obywatelskich i Politycznych, a nie mówią o tym, że jednocześnie Zgromadzenie Ogólne ONZ przegłosowało Międzynarodową Umowę w Sprawie Praw Ekonomicznych, Socjalnych i Kulturowych, o czym szybko zapomnieli.
Po drugie, proponują, by powiązać obrzezanie kobiet, małżeństwa nieletnich i handel żywym towarem z praktykami religijnymi - najpewniej chodzi o Islam - co jest bardzo prymitywnym połączeniem.
Nie mam mowy!
Praktyki te są godne potępienia; może są częścią pewnej kultury, czy plemienia, lecz są kryminalne i w żaden sposób religijne.
Po trzecie, grupa ITS wzięła się za Turcję w tyradzie przeciwko partii panów Erdoganai Güla, która w podobny sposób była bezpodstawna.
Kończąc, sprawozdanie pani Valenciano jest znakomitym sprawozdaniem: otwartym, ale jednocześnie bardzo stanowczym.
Na pewno nie traktuje spraw w łagodny sposób.
Proszę tylko przeczytać paragraf 22, który mówi, że dialog dotyczący praw człowieka powinien zawsze być wspierany przez presję dyplomatyczną na każdym poziomie, i mówię to do Rady!
Wielka szkoda, że niektóre grupy ekstremistów wykorzystują sprawozdanie jako platformę dla swojej nietolerancji i nienawiści.
Pani przewodnicząca, panie i panowie! Po pierwsze, chcę pochwalić panią Valenciano za jej wyważone sprawozdanie, i podziękować jej za wykorzystanie wielu poprawek zgłoszonych przez naszą komisję.
Rezultatem jest jasne, wyczerpujące sprawozdanie, które przedstawia dobre rekomendacje dla wzmocnienia dialogu UE z krajami trzecimi na temat praw człowieka i promowania demokracji.
UE musi wzmocnić swoją rolę jako aktywnego aktora w promowaniu praw człowieka, i cieszę się, że Rada podjęła inicjatywę włączenia praw człowieka do polityki UE.
Dobrze, że Parlament Europejski opowiada się za systematycznym włączeniem spraw związanych z prawami człowieka do programu dialogu politycznego i polityki zewnętrznej UE.
Tylko poprzez usystematyzowanie dialogu można poprawić przestrzeganie standardów i nadać spójność promowaniu praw człowieka.
UE nie powinna jednak narzucać tak ścisłych wymagań, że dialog tonie wśród masy wskaźników, a zapominamy o pierwotnych celach.
Dialog musi być stosowany w celu otwarcia przestrzeni politycznej, która zachęca do dyskusji i buduje zaufanie. Należy mówić nie tylko o naruszeniach, lecz także o postępach w dziedzinie praw człowieka.
Musimy zdać sobie sprawę, że dialog na temat praw człowieka stoi w obliczu poważnych wyzwań.
Sytuacja w obszarze praw człowieka w niektórych krajach budzi niepokój.
Jest sprawą kluczową dla relacji UE z ważnymi partnerami handlowymi, by przywiązywać większą wagę do powiązania relacji handlowych z reformami w dziedzinie reformy praw człowieka.
Porozumienia handlowe z krajami trzecimi powinny być traktowane jako narzędzie o konsekwencjach daleko wykraczających poza czysto ekonomiczne.
Tematy związane z ochroną środowiska i prawami człowieka należy włączać od początku i stawiać na równi z kwestiami ekonomicznymi.
Dialog z krajami trzecimi musi przyczyniać się do wzmocnienia praw demokratycznych, socjalnych, politycznych i ekologicznych, i dlatego należy jasno dać do zrozumienia, że umowy handlowe muszą zawierać jednoznaczny mechanizm umożliwiający zawieszenie umowy w przypadku, gdy partner handlowy narusza prawa człowieka lub zasady demokracji.
Nie ma jednak wątpliwości, że największy postęp można osiągnąć dając krajom trzecim zachętę do przestrzegania wymagań politycznych i ekonomicznych, które są częścią takich umów.
Musimy znaleźć równowagę w dialogach dwustronnych w taki sposób, by móc wywierać presję, lecz jednocześnie opierać się na zasadzie wzajemności i prowadzić autentyczny dialog.
w imieniu grupy Verts/ALE. - (FR) Pani przewodnicząca! Sądzę, że pani Valenciano w bardzo jasny sposób pokazała w swoim świetnym sprawozdaniu, że mamy bardzo dużo konkretnych propozycji, które z pewnością będą bardzo pożyteczne dla prezydencji portugalskiej, dla której jednym z celów jest osiągnięcie widocznych efektów w zakresie praw człowieka i demokracji.
Już od jakiegoś czasu wzywaliśmy do większej spójności, przejrzystości i efektów w naszych dyskusjach z krajami trzecimi, wspólnie z Komisją i Radą.
Pozostaje tylko przejść od słów do czynów.
Jestem przekonana, że wiecie równie dobrze jak ja, że niezależnie od ich zróżnicowanego charakteru, odpowiednia organizacja może uczynić dialog na temat praw człowieka bardziej skutecznym.
Po pierwsze, oznacza to wyznaczenie jasnych i publicznie znanych celów związanych z każdym dialogiem tak, żeby wyłoniła się spójna i wspólna strategia, wspierana na najwyższym poziomie.
Po drugie, oznacza to wyznaczenie wskaźników pozwalających na właściwą ocenę efektów osiągniętych w dialogu i informowanie posłów o nich tak, że gdy delegacja odwiedza dany kraj, mogą oni sprawdzić postępy i omówić je z działaczami organizacji społeczeństwa obywatelskiego i obrońcami praw człowieka, żeby byli w stanie lepiej egzekwować od partnerów realizację zobowiązań w ramach dialogu.
W tym kontekście mogę powiedzieć, że wciąż czekamy na informacje w sprawie wskaźników, które powinny zostać wykorzystane dla oceny dialogu niedawno ustanowionego z Uzbekistanem.
Po trzecie, oznacza to zagwarantowanie, że prawa człowieka są brane pod uwagę we wszystkich politykach zewnętrznych UE, w tym w polityce handlowej, migracyjnej i walce z terroryzmem.
Chodzi o naszą wiarygodność w wypowiadaniu się na temat praw człowieka.
Dla przykładu, czy ktoś może wyjaśnić jak obecnie możemy rozmawiać o implementacji wytycznych przeciwko stosowaniu tortur z Jordanią w podkomisji ds. praw człowieka, pierwszej podkomisji ustanowionej w ramach polityki sąsiedzkiej, a dziś traktowanej jako modelowe, kiedy wiemy, że państwa członkowskie UE tuszują stosowanie tortur na ich terenie przez CIA?
Jak możemy wówczas rozmawiać o torturach i walczyć z nimi w podkomisji?
Naszym pierwszym zadaniem jako posłowie jest ocena stosowności działań UE i żeby to zrobić, można liczyć na delegacje, komisje i cały Parlament, który nadal będzie walczył o przestrzeganie praw człowieka na każdym kroku, czy to oznacza ustanowienie, reorientację, czy jeśli trzeba, wstrzymanie dialogu.
w imieniu grupy GUE/NGL. - (IT) Pani przewodnicząca, panie i panowie! Chcę bardzo podziękować pani Valenciano, ponieważ jedną ze spraw poruszonych w jej ważnym sprawozdaniu są kroki, które Unia Europejska musi wciąż podjąć w konsultacjach na temat praw człowieka, dzięki temu są to faktycznie prace w toku dla nas wszystkich.
Uważam, że jej prośba o większą spójność i przejrzystość jest istotna, jak również sprawa większego zaangażowania instytucji społeczeństwa obywatelskiego w politykę zagraniczną.
Przede wszystkim ważne jest, aby potwierdzić zakończenie, a nie początek, polityki opartej w wielu przypadkach na podwójnych standardach.
Pani Flautre, dla przykładu odniosła się do sprawy tortur.
Moim zdaniem równie ważne jest planowanie większej koordynacji pomiędzy różnymi ciałami i stworzenie podkomisji, i przede wszystkim zwiększenie współpracy z narodowymi parlamentami i delegacjami Komisji Europejskiej na całym świecie.
Uważam jednak, że w sprawie podwójnych standardów ważne jest to, nawet my, działając jako Unia Europejska, nie wprowadzamy w życie porozumień, które podpisujemy.
Myślę np. o artykule 2 umów stowarzyszeniowych.
Zgadzam się jednak ze sprawą poruszoną przez panią De Keyser na temat poprawek, które przedstawiliśmy.
Dziękujemy pani Valenciano za przyjęcie tak wielu poprawek.
Te zgłoszone są negatywne z wyjątkiem jednej poprawki, niezgłoszonej przez żadną grupę, lecz przez panią Flautre, dotyczącą zwiększenia monitorowania oraz większej obecności i spójności na etapie po przeprowadzonych wyborach.
Uważam również, jak mówi pani Valenciano, że Komisja i Rada powinny zwiększyć zaangażowanie Parlamentu w proces dialogu politycznego brać pod uwagę naszą opinię i dostarczać nam więcej informacji w bardziej konsekwentny sposób, przed i po negocjacjach, jak stanowią artykuły 21 i 24 Traktatu.
Sądzę także, że ogólnie mówiąc, że w tej sprawie musimy nie tylko ogłosić działania, lecz również zainwestować w personel, co jest bardzo ważne.
Przypominam sobie ze smutkiem, pytanie zadane niedawno przez Parlament Europejski: konferencja przewodniczących odrzuciła prośbę o utworzenie komisji ds. praw człowieka z pełnymi uprawnieniami.
Uważam, że to był błąd, ponieważ byłaby to znakomita szansa na sprawdzenie, na ile prawa człowieka można włączyć do głównego nurtu polityki UE.
Pani przewodnicząca! Sprawozdawca przedstawił nam znaczące sprawozdanie.
Promowanie praw człowieka w państwach z którymi UE utrzymuje stosunki jest zadaniem, które należy wykonać w sposób odpowiedzialny.
Strukturyzowany dialog na temat praw człowieka ma w istocie wielkie znaczenie w tym zakresie.
Właśnie dlatego, i w kontekście sprawozdania, z przykrością odnotowuję, że w maju nie odbyło się Seminarium Ekspertów z Chinami.
Utrzymanie dobrych stosunków chińsko-europejskich wymaga jednak zaangażowania obu stron.
Ostatnie alarmujące doniesienia takich organizacji, jak Amnesty International, Psy, Prawa Człowieka w Chinach i Compass Direct dają powody, by wątpić w to zaangażowanie.
"Przeciwnicy”, w tym mniejszości religijne i dziennikarze, są zamykani w instytucjach psychiatrycznych z powodów politycznych.
Haniebny system Ankang jest rzeczywistością w Chinach, szczególnie w okresie zbliżających się Igrzysk Olimpijskich.
Jest to godne pożałowania.
Dlatego prosiłbym Radę i Komisję, by trzymali rękę na pulsie w odniesieniu do poszanowania praw człowieka w Chinach.
Utrzymanie harmonijnych relacji ze strategicznym partnerem, jakim jest Chińska Republika Ludowa, jest ważne, ale nie za wszelką cenę, tak że praktyka zbiega się z teorią w odniesieniu do następujących słów sprawozdania: 'zważywszy, że dialog na temat praw człowieka [...] stanowi podstawowy składnik ogólnej strategii Unii Europejskiej, której celem jest promowanie zrównoważonego rozwoju, pokoju i stabilności”.
(SK) Po pierwsze, chciałabym podziękować pani poseł Valenciano za jej pracę nad tematem, który stanowi najważniejsze narzędzie ochrony praw człowieka i jako takie jest bardzo wrażliwe; niestety nie jest przedmiotem uwagi, na którą zasługuje.
Dlatego zgadzam się z punktem widzenia reprezentowanym w tym sprawozdaniu, mianowicie, że należy zwracać większą uwagę na reformy prowadzone przez naszych partnerów w dziedzinie praw człowieka i demokracji.
Uważam, że Unia Europejska będzie musiała zrobić wszystko, co w jej mocy, by sformułować skuteczną i jednomyślną odpowiedź w dziedzinie międzynarodowej współpracy i dialogu z krajami trzecimi.
Cieszę się, że sprawozdanie broni i popiera systematyczną integrację i ochronę praw kobiet i dzieci we wszystkich dialogach i konsultacjach pomiędzy Unią Europejską a krajami trzecimi.
Jako sprawozdawca podkomisji ds. praw człowieka, pracuję nad strategią dotyczącą praw dzieci.
W moim sprawozdaniu podkreślam, że różne zapisy dotyczące dzieci w konfliktach zbrojnych powinny się uzupełniać, oraz to, że należy brać pod uwagę Zobowiązanie Paryskie dla ochrony dzieci przed bezprawnym poborem i wykorzystaniem przez siły czy ugrupowania zbrojne.
Chciałabym podkreślić potrzebę wzmocnienia kontroli nad pomocą udzielaną przez Unię Europejską, na przykład pomocy humanitarnej, aby uniknąć sytuacji, w której środki przekazywane przez Unię na edukację czy pomoc medyczną dla dzieci są wykorzystywane na zakup broni dla dzieci.
Dialog nie może być ograniczony do spraw demokracji czy ochrony praw obywatelskich i politycznych; musi również obejmować te zagadnienia, które bezpośrednio dotyczą Unii Europejskiej, na przykład ochrony środowiska.
Jest ważne, aby wyznaczyć czytelne kryteria dla nawiązania, zawieszenia lub zamknięcia dialogu i określenia celów, które chcemy osiągnąć.
Aby zrealizować nasze cele, musimy prowadzić dialog, a nie tylko jednostronnie dyktować coś krajom trzecim; musimy próbować zawiązać konstruktywną współpracę; i musimy współpracować z lokalnymi organizacjami walczącymi o prawa człowieka i z organizacjami pozarządowymi działającymi w tych krajach.
Należy zapewnić dodatkowa pomoc finansową ze strony UE pod warunkiem poszanowania praw człowieka: należy zawiesić lub zatrzymać przekazywanie środków tym krajom, w których prawa człowieka nie są respektowane.
Pani Przewodnicząca! Przede wszystkim pragnę pogratulować koleżance - pani poseł Elenie Valenciano Martínez-Orozco - za przygotowanie sprawozdania dotyczącego funkcjonowania prowadzonych z krajami trzecimi dialogów i konsultacji dotyczących praw człowieka.
Dzisiejsze sprawozdanie dotyczy jednej z najważniejszych polityk Unii Europejskiej.
Polityka praw człowieka jest przecież, w perspektywie Parlamentu Europejskiego, znakiem rozpoznawczym polityki europejskiej.
Dzisiejsze sprawozdanie dotyka tego obszaru w sposób wyjątkowo wyczerpujący i głęboki.
Pragnę zwrócić uwagę na zalecenia sprawozdania dla Rady i Komisji.
Przede wszystkim zwracamy uwagę na konieczność zwiększonej spójności międzyinstytucjonalnej, znalezienia sposobu ulepszenia koordynacji między poszczególnymi instytucjami Unii Europejskiej: Radą, Komisją i Parlamentem.
Polityka praw człowieka musi być rzeczywiście skoordynowana na poziomie całej Unii Europejskiej.
Trzeba zakończyć praktykę, w której każda z najważniejszych instytucji Unii Europejskiej działa na tym polu w jakimś sensie, że użyję tego określenia, na własną rękę.
Cele dialogu i konsultacji powinny opierać się na zasadzie, iż prawa człowieka są uniwersalne, niepodzielne i współzależne.
Zalecamy, aby ustalane kryteria obejmowały nie tylko prawa obywatelskie i polityczne, ale także prawa gospodarcze, społeczne, środowiskowe i kulturalne.
Sprawozdanie podkreśla zwiększanie roli Parlamentu Europejskiego w polityce praw człowieka Unii Europejskiej.
To jest postulat, który wraca właściwie w każdym sprawozdaniu przyjmowanym przez tę Izbę w dziedzinie praw człowieka.
Postulat oczywisty - Parlament Europejski musi być tym centrum w systemie najważniejszych instytucji europejskich, w którym skupia się polityka praw człowieka Unii Europejskiej, gdyż jest on instytucją pochodzącą z demokratycznych wyborów i posiada polityczne moralne prawo do zajmowania się w sposób fundamentalny tą kwestią.
Uważamy także za istotne zwiększanie roli zgromadzeń i delegacji międzyparlamentarnych w dialogach dotyczących praw człowieka.
Wreszcie, nalegamy, aby uznać prawa kobiet za integralną część praw człowieka i zwracamy się do Komisji o wyraźne i systematyczne uwzględnianie promowania i ochrony praw kobiet we wszystkich dziedzinach dotyczących praw człowieka, które prowadzi Unia Europejska.
(FR) Pani przewodnicząca! Chciałabym najpierw podziękować pani posłance Valenciano za jej sprawozdanie, które łączy w sobie odwagę i ambicję i wspieram ją w odniesieniu do wszystkich jej propozycji.
Niniejsze sprawozdanie rzeczywiście potwierdza uniwersalność praw człowieka i umieszcza je jako podstawowe zasady w stosunkach Unii Europejskiej z państwami trzecimi.
Jednakże, mimo że ważne jest, ażeby potwierdzać raz po raz uniwersalność praw człowieka, to jest tak samo ważne i czas już najwyższy, żeby pozbyć się kolejnego dogmatu polityki międzynarodowej a jest nią iluzja, na której zbyt często opieramy się, żeby upewnić samych siebie a mianowicie, że rozwój gospodarczy prowadzić będzie do demokratyzacji i poszanowania praw człowieka.
Ostatnich kilka dekad maluje nam inny obraz.
Musimy w istocie odnotować, że ewolucja o dwóch prędkościach ma miejsce: z jednej strony, obserwujemy obecnie szalejącą globalizację na poziomie gospodarczym, a z drugiej strony nagłą falę demokratyzacji, która dała początek demokracjom w Europie, Ameryce Łacińskiej i Azji Wschodniej na koniec zimnej wojny, i która zdaje się tracić impet.
Zamiast tego powinniśmy dostrzec, że na całym świecie wzrost gospodarczy idzie często w parze z reżimami autorytatywnymi.
Wręcz przeciwnie, gwałtowny wzrost gospodarczy wydaje się nawet legalizować te reżimy i przyczyniać się do stabilizacji władzy.
Dzisiaj całkiem słusznie skupiamy nasze zainteresowanie i obawy na sytuacji praw człowieka w dużych powstających państwach, takich jak Chiny i Rosja.
Proszę jednak się nie rozczarować: kilka państw znajdujących się w grupie najbardziej rozwiniętych na świecie, w tym niektóre z nich są naszymi gospodarczymi sojusznikami, nie przestrzega podstawowych praw swoich obywateli.
Myślę tutaj szczególnie o Singapurze, państwie z dobrze funkcjonującą i współczesną gospodarką, którego społeczeństwo korzysta z wszystkich zalet państwa rozwiniętego oprócz swobód politycznych, a konkretnie wolności wypowiedzi i prawa do zgromadzeń.
Pani przewodnicząca, jeżeli potrzebny był jeszcze na to dowód, to został dostarczony w sposób, który nie mógłby być bardziej czytelny a mianowicie postawą władz Singapuru wobec delegacji posłów Parlamentu Europejskiego z mojej grupy w kwietniu br., której byłem członkiem.
Władze lokalne pod groźbą aresztu uniemożliwiły nasze przemówienie podczas spotkania z członkami singapurskiej partii liberalnej.
Niniejsze doświadczenie, może było niepokojące, ale także oświecające i po raz kolejny potwierdziło, że przestrzeganie praw człowieka nie koniecznie idzie w parze z rozwojem gospodarczym, i że Unia Europejska, a tak się dzieje, nie może poprzestać na podejściu gospodarczym wobec poszczególnych państw.
Wbrew przeciwnie, Unia Europejska powinna w dalszym ciągu odgrywać rolę obrońcy praw człowieka i stale przypominać zagranicznym przywódcom, że prawa człowieka są dla wszystkich ludzi na świecie.
Pani Przewodnicząca! Promocja praw człowieka jest głównym elementem prowadzenia polityki zewnętrznej Unii Europejskiej.
Zgadzam się ze sprawozdawczynią, że Rada i Komisja powinny systematycznie włączać problematykę praw człowieka do programu dialogu politycznego Unii Europejskiej z państwami trzecimi.
Pożądane byłoby także częstsze włączanie praw człowieka do wszystkich dziedzin polityki zewnętrznej Unii i to z uwzględnieniem zewnętrznych aspektów jej polityki wewnętrznej.
Dla osiągnięcia tego celu powinny być wykorzystywane wszystkie dostępne instrumenty.
Uważam, że dobrze byłoby tu wykorzystać w większym stopniu Parlament Europejski.
Na przykład, aby Rada przekazywała Parlamentowi i jego właściwej Komisji półroczne oceny każdego prowadzonego dialogu i konsultacji wraz z wyjaśnieniem kładącym nacisk na tendencje w postępach prac, nie zaś na pojedyncze rezultaty.
Właściwym byłoby również wprowadzenie zwyczajowej sesji konsultacyjnej z udziałem posłów do Parlamentu Europejskiego po każdej rundzie dialogu i konsultacji.
Dałoby to członkom Parlamentu możliwość uczestniczenia w kluczowych decyzjach dotyczących kontynuowania lub zawieszenia konkretnego dialogu.
Ponadto uważam, że celowe byłoby włączenie euro-posłów do procesu decyzyjnego o rozpoczęciu nowego dialogu oraz informowanie członków naszej izby co do celu, form, czy procedur jego podjęcia.
Ponadto uważam, że dla podniesienia efektywności swoich działań Rada i Komisja powinny włączać do programów prowadzonych dialogów zalecenia i wnioski zawarte w rezolucjach Parlamentu, a zwłaszcza w rezolucjach dotyczących praw człowieka.
(ES) Pani przewodnicząca! Mając półtorej minuty chciałabym streścić kilka podstawowych pomysłów, które sprawiły, że nie tylko wspieramy, ale także jasno bronimy tej inicjatywy i oczywiście gratulujemy pani posłance Elenie Valenciano wykonanej pracy i wykazanej przez nią umiejętności osiągnięcia konsensusu.
Chciałbym także z zadowoleniem odnieść się do obecności i zainteresowania okazanych przez pana Borga, jak też do obecności pana Mattisena, ale jednocześnie żałuję, że dwa krzesła należące do Rady są puste.
Uważam, że Rada powinna być obecna podczas tej debaty, i jak już zostało powiedziane, powinno to być stale powtarzane.
Trzy tematy, które uważam, że warto w każdym razie podkreślić, i które chciałbym poruszyć tj., po pierwsze - a nigdy nie potrafimy wyrazić tego odpowiednio wyraźnie - potrzeba poprawienia spójności instrumentów i podkreślenia faktu, że nie możemy z jednej strony narzekać na pewne zdarzenia, a z drugiej siedzieć cicho, kiedy tak nam pasuje.
Drugą rzeczą, która uważam, że jest istotna, co też już zostało wspomniane, ale chciałbym to jeszcze raz powtórzyć, jest potrzeba większej przejrzystości w odniesieniu do tego rodzaju mechanizmu, który wymaga większego udziału Parlamentu.
Zostało to już powiedziane wiele razy, że jesteśmy zupełnie zdziwieni - brakuje mi lepszego słowa i nazywam to łagodnie - tym, że wiele debat ma braki nie tylko pod względem uczestnictwa, ale także informacji, której często wymagamy.
Ostatnią, ale nie mniej ważną kwestią w tym sprawozdaniu jest znaczenie 14 akapitów w tym sprawozdaniu poświęconych roli kobiet w odniesieniu do praw człowieka i jako wiceprzewodniczący Komisji Praw Kobiet i Równouprawnienia, chciałbym uczcić fakt, że wiele poprawek, o których rozmawialiśmy i zaaprobowaliśmy w Komisji zostało przyjętych do wiadomości.
(Oklaski)
(NL) Pani przewodnicząca, szeroko popierany akcent na prawa człowieka jest relatywnie nowy.
Wcześniej, akcent ten pochodził głównie z socjalistycznych lub liberalnych inspiracji.
Lewica była głównie przejęta prawem do mieszkania, zarobkami, budynkami, współdecydowaniem, zdrowym środowiskiem, pokojem i wyzwoleniem z niewoli kolonialnej, i to wszystko nie tylko dla tych, którzy już korzystali z tych praw, ale przede wszystkim dla tych, którzy jeszcze nie byli w stanie lub byli niedostatecznie w stanie, ażeby wykonywać niniejsze prawa.
Liberałowie byli głównie przejęci prawami indywidualnymi i prawem do przedsiębiorczości.
Dla innych sił politycznych, prawa człowieka były mniej ważne.
Nawet teraz, gdy mamy większe porozumienie niż wcześniej co do znaczenia praw człowieka, w dalszym ciągu istnieje przepaść pomiędzy ideałami i rzeczywistością.
Działające w swoim interesie, najbogatsze i najbardziej demokratyczne państwa mają skłonność do priorytetowego traktowania reżimów, które gwarantują dostawy gazu i oleju a na poziomie krajowym próbują zniszczyć ruchy, które są najbardziej sprzeczne z zachodnimi interesami.
Stosowanie podwójnych standardów stanowi zachętę do kompromitacji uzasadnionego krytycyzmu innych państw jako bezużyteczną i arogancką ingerencję.
Sprawozdanie pani posłanki Valenciano Martínez-Orozco słusznie wskazuje, że dążenie w nieskończoność do dialogów w sprawach praw człowieka z niechętnymi w tym względzie rządami nie jest słusznym celem, i że takim dialogom nie można pozwolić, żeby załamały się z braku przejrzystości i kontroli demokratycznej.
Niniejsze sprawozdanie cieszy się szerokim poparciem; sugerowane poprawki pochodzą głównie od trzech flamandzkich posłów z grupy Tożsamość, Tradycja i Suwerenność w Parlamencie Europejskim.
Braki, na które poprawki te wskazują są w większości słuszne, ale brzmienie i usunięcia, które sugerują sprawiają raczej wrażenie, że nie chodzi w nich o znalezienie rozwiązania, ale są dowodem na rezygnację z powodu ich braku.
Iluzją jest wiara, że Europie byłoby lepiej, jeżeli odcięłaby się od reszty świata w celu zagwarantowania pokoju, spokoju, dobrobytu i bezpieczeństwa na swoim terytorium.
Poprawki, które nie przyczyniają się do równości i demokracji dla wszystkich, do solidarności z biednymi i głodnymi na świecie nie otrzymają naszego poparcia.
Pani przewodnicząca! My w UE przywiązujemy dużą uwagę do praw człowieka.
Próbujemy inspirować państwa, z którymi współdziałamy, do tego żeby miały także odpowiedni poziom praw człowieka.
Dialog jest ważnym punktem wyjścia, ale w dialogu tym musimy być skłonni do zaryzykowania nawet korzyści gospodarczych, tak abyśmy mogli wypowiadać się odważnie i zgodnie z prawdą.
Chiny pojawiają się w tym sprawozdaniu, jesteśmy świadomi mających tam miejsce przypadków politycznych i religijnych prześladowań.
Dwa lata temu w Chinach spotkałam psychiatrę, który był przewodniczącym organizacji ds. niepełnosprawnych.
Z dumą powiedział mi, że nie mają prawie nikogo z zespołem Downa w mieście zamieszkiwanym przez ponad 10 milionów ludzi, ponieważ nie pozwolono tym ludziom żyć.
Ta dyskryminacja wobec osób niepełnosprawnych wymaga otwartego dialogu, bez względu na stosunki gospodarcze pomiędzy UE i Chinami.
W kwestii stosunków handlowych, co się tyczy wywierania presji na rządzie, żeby poprawił stan praw człowieka, musimy być gotowi podjąć zdecydowane działania, ale uważając, żeby takie działania nie sprawiły, że sytuacja biednych w państwie stanie się jeszcze gorsza.
Pani przewodnicząca! Uważam, że sprawozdanie pani posłanki Valenciano Martínez-Orozco jest kompletne i jego oczywistym celem jest wzmocnienie i poprawienie daleko idących działań Unii Europejskiej w odniesieniu do dialogu w sprawie praw człowieka i rozmów z państwami trzecimi na temat praw człowieka.
Dzisiaj rozmawiamy o jednym z najważniejszych instrumentów praw człowieka dostępnym w Unii Europejskiej w celu promowania praw człowieka w naszych stosunkach z państwami trzecimi.
Doceniam krytyczny, ale także konstruktywny sposób, w jaki sprawozdawczyni odniosła się do wyzwań, przed którymi stoi dialog dotyczący praw człowieka w odniesieniu do ogólnej perspektywy i współpracy międzyinstytucjonalnej.
W pełni podpisuję się pod większością zaleceń zawartych w sprawozdaniu i rezolucją.
Chciałbym zwrócić państwa uwagę w szczególności na potrzebę zwiększenia przejrzystości i przyjęcia wskaźników dla poszczególnych kryteriów w celu osiągnięcia praktycznych efektów, które mogłyby być wspierane przez inne narzędzia unijnej polityki zagranicznej.
Z dużym przekonaniem popieram zalecenie, żeby kontrolować specyficzne kryteria dotyczące dialogu w sprawie praw człowieka pomiędzy UE a Chinami a także konsultacje pomiędzy UE i Rosją, mając nadzieję na przekształcenie ich w krótkim czasie w dialog strukturalny mający na celu ocenę przydatności dialogów w sprawie praw człowieka.
Ważne jest ponadto, żeby stosować i korzystać z rezultatów dialogów na rzecz praw człowieka w ramach projektów europejskiej inicjatywy na rzecz demokracji i praw człowieka i systematycznie łączyć te dwa narzędzia.
W pełni popieram zalecenie w sprawie zwiększenia w przyszłości roli i zaangażowania Parlamentu Europejskiego w międzyparlamentarnych zgromadzeniach w sprawie dialogu na rzecz praw człowieka w poszczególnych krajach.
Na końcu, ale równie ważne jest to, żeby prawa człowieka leżały u podstawy naszego politycznego przesłania i jest to absolutnie istotne, żebyśmy budowali nasze przesłanie na spójności, przejrzystości i mocnym politycznym zaangażowaniu wszystkich instytucji europejskich i państw członkowskich.
Pani przewodnicząca! Teraz, kiedy ośmioletni spór w sprawie bułgarskich pielęgniarek i libijskiego lekarza zakończył się, czuję, że bardzo potrzebujemy trzeźwej oceny sytuacji dotyczącej praw człowieka w tym państwie.
Sprawozdanie pani posłanki Valenciano Martínez-Orozco wspomina o potrzebie dialogu dotyczącego praw człowieka z Libią.
Popieram potrzebę dialogu w ramach procesu barcelońskiego.
Niech to będzie jednak jasne, że nie możemy zapomnieć ani tolerować faktu, że obywatele europejscy zostali uprowadzeni, byli torturowani (co przyznał nawet syn pułkownika Kaddafiego), przetrzymywani w więzieniu przez osiem lat i poddani procesowi sądowemu, który był farsą, a potem zachowywać się jakbyśmy powinni wynagrodzić i być wdzięczni stronie libijskiej, że w końcu ich uwolniła.
Europejskie media barwnie przedstawiły, że mogłoby to służyć jako studium przypadku dla każdej dyktatury, żeby skoncentrowała uwagę i rozwijała stosunki z Unią Europejską.
Co więcej, Libia wszczęła kampanię przeciwko prezydentowi Bułgarii, że wybaczył pielęgniarkom po ich powrocie do Bułgarii, tak jakby spodziewała się, że wyślemy je do więzienia prosto z lotniska.
Na mocy porozumienia pomiędzy Komisją Europejską i Libią, Bułgaria musiała umorzyć dług Libii o wysokości 56 miliardów USD na rzecz funduszu Bengazi.
Inne państwa UE zapłacą jeszcze więcej.
Musimy jednak wyrazić się jasno, że niniejsza pomoc humanitarna jest wykorzystywana przez libijski reżim w celu ukrycia prawdy i obwinienia zachodu za spisek mający na celu rozmyślne zarażenie arabskich dzieci.
Te absurdalne oskarżenie jest wciąż popularne.
Libia nie wykazała jeszcze zamiaru przeprowadzenia reform i nie powinniśmy stwarzać wrażenia stosowania podwójnych standardów tylko dlatego, że państwo to ma tak dużo gazu i oleju.
Stanowi to test wiarygodności standardów praw człowieka Unii Europejskiej.
Pani przewodnicząca! To wspaniałe sprawozdanie pani posłanki Valenciano Martínez-Orozco łączy w sobie w sposób wyczerpujący analizy Parlamentu dotyczące możliwego, ale niewykorzystanego potencjału dialogów UE w sprawie praw człowieka.
Oczekujemy działań ze strony Rady, niestety nieobecnej dziś wieczór.
Unijna strategia na rzecz praw człowieka nigdy nie osiągnie optymalnych rezultatów, jeżeli nie zostanie zorganizowana w sposób systematyczny i spójny, nie będzie przejrzysta i okresowo poddawana przeglądowi.
Nasza wiarygodność w odniesieniu do praw człowieka zależy oczywiście od tego, czy praktykujemy to, co głosimy.
Jak możemy zalecać państwom takim jak Jordania, Egipt, Libia, Maroko czy Algieria zniesienie tortur, jeżeli wiemy, że Stany Zjednoczone zalecały tym krajom stosowanie tortur a państwa europejskie wiedziały o tym?
Zamiast być wiarygodni, stajemy się hipokrytami.
Musimy posprzątać w naszym domu.
Milczenie ze strony Rady od czasu naszego sprawozdania w lutym w sprawie wydawania osób w trybie nadzwyczajnym nie umknie uwadze.
Jeden z najbardziej poważnych dialogów, które powinniśmy prowadzić to dialog z państwami o podobnych poglądach, dlatego też z zadowoleniem przyjmuję akapity 115 i 116, które zalecają, ażeby UE zajmując się problemami dotyczącymi praw człowieka poszukiwała cech wspólnych i dzieliła się doświadczeniami ze Stanami Zjednoczonymi, Kanadą, Japonią i Nową Zelandią.
Ale, w trakcie ostatnich sześciu lat, podczas gdy obawy związane z wojną z terroryzmem były wspólne dla większości Europejczyków, nie podjęliśmy zdecydowanego działania w ramach UE w celu zagwarantowania transatlantyckiego poszanowania praw podstawowych i rządów prawa.
Nie mówię, rzecz jasna, że Stany Zjednoczone są najgorszym obrońcą praw człowieka na świecie.
Ale mogłyby być wzorem doskonałości w zakresie praw człowieka i tragedia polega na tym, że UE nie mobilizuje ich w tym kierunku.
Wytyczne Rady w sprawie tortur mówią, że UE podejmie działania i wyda oświadczenia publiczne zalecające stosownym państwom trzecim podjęcie skutecznych środków przeciwko torturom i znęcaniu się.
Jakie działania?
Kiedy oświadczenia publiczne o uprowadzeniach, torturach, zatoce Guantánamo?
Mamy tylko kłopotliwą ciszę.
Może artykuł z magazynu Economist z tego tygodnia wyjaśni trochę.
Artykuł ma tytuł "Czesi i ich kumple” i wyjaśnia jak Czechy podczas swoich trzech lat członkostwa w UE zyskały reputację państwa promującego prawa człowieka na każdym kroku.
Świetnie!
Słusznie!
Radujmy się!
Jednak kontynuując lekturę, dowiedziałem się, że wewnątrz brukselskiej machiny polityki zagranicznej takie sprawy są drażniące.
Unijni dyplomaci opisują widocznie Czechy jako państwo "bez oparcia” a nawet "nieprofesjonalne”, co stanowi bez wątpienia najbardziej pogardliwą obelgę w arsenale dyplomatycznym.
Głupi młodzi Czesi!
Uwierzyli w retorykę o UE jako o wspólnocie praw człowieka. Myśleli, że art.
6 i art. 7 traktatu UE ustanawiające zasady demokracji, prawa podstawowe i rządy prawa są tam, żeby naprawdę o czymś decydować.
Ale starzy cynicy z Foreign and Commonwealth Office lub Quai d'Orsay doprowadzą ich do porządku.
Jestem po stronie czeskiego ministra spraw zagranicznych Karela Schwarzenberga, który nie widzi sprzeczności w tym, żeby być przyjacielem Ameryki i krytykiem naruszeń praw człowieka.
Sprzeciwił się zarówno amerykańskiemu embargo handlowemu na Kubie i zatoce Guantánamo.
"Jestem przeciwny Guantánamo ponieważ uważam, że jest to naruszenie praw człowieka” - powiedział zwięźle.
(ES) Pani przewodnicząca! Chciałbym odnieść się do trzech zagadnień z tego świetnego sprawozdania.
Po pierwsze, do roli Parlamentu w demokratycznej kontroli strategicznych dokumentów dotyczących narzędzi finansowych dla pomocy zagranicznej.
Podczas ostatniego posiedzenia plenarnego, po raz kolejny dyskutowaliśmy i krytykowaliśmy porażkę Komisji w realizacji zobowiązania przejrzystości i kontroli parlamentarnej w kontekście instrumentu finansowania współpracy rozwojowej.
Mam nadzieję, że to się już nie powtórzy w tej dziedzinie.
Po drugie, chciałbym, żeby zwrócić się do Komisji aby możliwie najszybciej poinformowała Parlament o tym kiedy i jak proponuje wprowadzić zaproponowany w tym sprawozdaniu mechanizm protokołu powyborczego w ramach misji obserwacji wyborów.
Wreszcie po trzecie, sprawozdanie wzywa Radę i Komisję do analizowania, wspierania i koordynowania umieszczenia punktów odniesienia dla dialogów UE z działaniami innych darczyńców i organizacji międzynarodowych, w szczególności w ramach funkcjonujących w ramach ONZ mechanizmów.
Jutro w tej izbie będziemy debatować na temat pilnej rezolucji dotyczącej finansowania specjalnego sądu ustanowionego przez Narody Zjednoczone, którego celem będzie osądzenie zbrodni wojennych w Sierra Leone.
Uważam, że stanowi to przykład na obecnie istniejący brak koordynacji pomiędzy UE i organizacjami międzynarodowymi i świetny przykład pracy, którą należy jeszcze wykonać. Uważam, że jest to przykład na obecnie istniejący brak koordynacji pomiędzy UE i organizacjami międzynarodowymi i świetny przykład pracy, którą należy jeszcze wykonać.
Dlatego też mam nadzieję, że niniejsze sprawozdanie będzie stanowić krok do przodu w osiągnięciu tej koordynacji.
(DE) Pani przewodnicząca! Dzisiaj grupa jezydowskich Kurdów demonstrowała przed tym budynkiem i razem z panem Ucą i innymi przyłączyłem się do tej demonstracji.
Niniejsza demonstracja zorganizowana przez przedstawicieli grupy, która jest nękana przez terroryzm i zagrożona ludobójstwem obrazuje po raz kolejny ogromną nadzieję pokładaną w tej izbie w odniesieniu do praw człowieka.
Dlatego też ważne jest, żeby naszą pracę na rzecz praw człowieka wykonywać w sposób systematyczny i zrównoważony i żeby unikać popełniania pewnych błędów.
Pierwszym poważnym błędem w odniesieniu do praw człowieka jest odmienne traktowanie dużych i małych państw, srogie besztanie małych państw i ustępowanie dużym, z którymi łączą nas ważne interesy gospodarcze i strategiczne.
Tak czyni wiele naszych rządów wszystkich orientacji politycznych, ale sprawozdanie o tym nie mówi.
Sprawozdanie bardzo odważnie odnosi się przede wszystkim do Chin i Rosji i jestem zobowiązany wobec pani kanclerz Merkel za jasne stwierdzenie podczas ostatniej wizyty w Chinach i jakiś czas temu w Rosji, że jest to możliwe, aby prowadzić biznes, i pomimo tego albo właśnie z tego powodu, także poruszać w klarowny sposób temat praw człowieka.
Drugi błąd, którego nie wolno nam popełniać jest następujący.
Pisarz austriacki Gerd-Klaus Kaltenbrunner kiedyś powiedział, że istnieją dwa rodzaje prześladowanych wspólnot i pojedynczych ofiar: jeden ma sex appeal a drugi nie ma.
Jeden jest w centrum zainteresowania przez jakiś czas, drugi jest ignorowany.
Prawa człowieka muszą być stosowane wobec wszystkich, bez względu czy stanowią one centrum międzynarodowej uwagi w danym czasie.
Trzeci podstawowy błąd, którego musimy unikać to wprowadzanie przekonań politycznych w tą dziedzinę.
Dlatego ubolewam nad przemową pana posła Meijera, którego poza tym ogromnie szanuję.
Proszę zapytać pana Kalema lub pana Landsbergisa, którym groziły prześladowania ze strony Sowietów, kto wstawiał się w 1980 r. w ich sprawie: czy była to nasza grupa czy posła Meijera.
Brak równowagi i tendencja do wykorzystywania praw człowieka dla celów politycznych mają miejsce wszędzie.
Powinniśmy tego unikać na rzecz kierunku przedstawionego w sprawozdaniu pani posłanki Valenciano i stworzyć taką politykę praw człowieka, która stosuje obiektywne standardy ponad podziałami i jest godna reprezentowanej przez tą izbę wspaniałej tradycji praw człowieka.
(ET) Chciałabym podziękować sprawozdawczyni za jej świetne sprawozdanie i wysoki standard pracy zbiorowej.
Chciałabym podkreślić dwie kwestie dotyczące naszego dialogu w sprawie praw człowieka z państwami trzecimi.
Właściwie powtórzę to co zostało już powiedziane przez mego przedmówcę, ale uważam, że jest to na tyle ważne, iż warto to powiedzieć raz jeszcze.
Po pierwsze, kwestia dotycząca sprzecznych ze sobą interesów i wartości, która dla mnie też ma wielkie znaczenie.
Nie jest tajemnicą, że w pogoni za zglobalizowanym światem, zabiegaliśmy o pierwszeństwo dla naszych interesów i wartości.
Jeżeli nie będziemy odwoływać się i głosić naszych wartości, wtedy w sytuacji naglących interesów, stopniowo zapomnimy o naszych wartościach.
Popieram elastyczność sprawozdawczyni: wspólnie przedstawiliśmy projekty poprawek dotyczących Rosji i Azji Środkowej.
Są to regiony, w których interesy biorą często pierwszeństwo a nasze wartości pozostają w tyle.
Unia Europejska musi przypominać swoim partnerom o porozumieniach międzynarodowych i zobowiązaniach, których się podjęli.
Jako sprawozdawczyni w sprawie Rady Europy, rzecz jasna uważam, iż interesy mają pierwszeństwo w odniesieniu do dużych państw, podczas gdy bardzo chętnie inaczej traktujemy pojedyncze małe państwa; a standardy powinny być przecież takie same w odniesieniu do wszystkich.
Po drugie, w mniej ważnej sprawie chciałabym odnieść się do naszego postępowania w sprawie stosunków z państwami trzecimi, jak one wpływają i wspierają prawa człowieka oraz powiązane cele w krajach przyjmujących.
Powinniśmy zawsze dawać nadzieję a nie odwrotnie, tj. ją odbierać.
Każdy krok, który podejmujemy, żeby poradzić sobie ze źródłami problemu jest uważnie obserwowany.
Uważam na przykład, że wsparcie zachodu było bardzo ważne i niezbędne dla krajów bałtyckich ze względu na ich aspiracje i moim zdaniem brak takiego skutecznego wsparcia jest deprymujący.
Także w tym względzie powinniśmy zwracać uwagę naszym partnerom, że powinni przestrzegać podjętych zobowiązań.
Na zakończenie powtarzam, że niniejsze sprawozdanie porusza te kwestie i raz jeszcze dziękuję sprawozdawczyni za wysoki standard pracy zbiorowej.
(FI) Pani przewodnicząca! Po pierwsze chciałbym podziękować sprawozdawczyni, posłance Elenie Valenciano Martínez-Orozco, za doskonałe i właściwie ukierunkowane sprawozdanie.
Dla tego europejskiego forum, jakim jest Parlament Europejski, bardzo ważne jest zajmowanie się prawami człowieka.
Zdecydowanie popieram sprawozdawczynię, kiedy mówi ona, że prawa człowieka powinny być rdzeniem polityki zewnętrznej UE.
Gdy mówimy o prawach człowieka, musimy pamiętać, że nie mogą być one tylko przedmiotem pustej retoryki lub tylko słowami używanymi w politycznych wystąpieniach i przy specjalnych okazjach.
Powinny one być powszednią rzeczywistością, zarówno w Unii Europejskiej, jak i w naszych stosunkach z innymi krajami - krajami trzecimi.
Co dokładnie przedstawiają sobą prawa człowieka we wszystkich swoich aspektach?
Sposób, w jaki je rozumiem, wygląda tak, że prawa człowieka to nieodłączne prawa, jakie istota ludzka ma od urodzenia do śmierci, w tym prawa dzieci nienarodzonych i osób starszych.
Obejmują one prawa kobiet, jak już tu mówiono i prawa dzieci, ale także prawa osób niepełnosprawnych, chorych i osób starszych, każdego.
Musimy pamiętać, że każde życie jest drogocenne i niepowtarzalne.
Powiedziałbym nawet, że każde życie jest święte i nikt nie może odbierać życia innej osobie - odbierać jej praw człowieka.
Gdybyśmy my tu, w Unii Europejskiej, mogli dzielić z innymi wartość człowieka i gdyby prawa człowieka zawsze wygrywały z wartością rynkową, to bylibyśmy na właściwym tropie, na słusznej drodze.
Niestety, wydawałoby się jednak, że często pozwalamy wartości rynkowej przyćmić prawa człowieka.
Chiny dostarczają bardzo wielu przykładów takiego postępowania - są one dla nas dziś oczywiste.
Dodatkowo, musimy wziąć pod uwagę sytuację na przykład w Rosji.
A czymże są prawa człowieka w Rosji.
Widzimy je; przypadki znamy z nazwiska - Chodorkowski i tak dalej.
Co osiągnęliśmy jako europejska wspólnota wartości?
Oczywiście, my jako europejska wspólnota wartości i Unia Europejska musimy głosić prawa człowieka i bronić ich oraz wartości ludzkich wszędzie, wewnątrz Unii, ale również w naszych stosunkach z krajami trzecimi i krajami rozwijającymi się.
(ES) Pani przewodnicząca! W drugiej połowie XX wieku, a szczególnie w ciągu jego ostatnich trzech dziesięcioleci, doszło do znacznego rozwoju demokracji oraz rozwoju pod względem poszanowania praw człowieka, ale wciąż jeszcze wiele musimy zrobić.
Przed kilkoma miesiącami, w deklaracji przyjętej w Berlinie z okazji 50 rocznicy podpisania traktatu rzymskiego, instytucje UE formalnie wyraziły swoje pragnienie propagowania wolności i demokracji w świecie.
W ramach tej polityki musimy otwarcie pracować, przestrzegając zasady, że poszanowanie praw człowieka ma wpływ na całą społeczność międzynarodową i że prawa te są uniwersalne.
Te dwie idee zostały wyraźnie wspomniane w końcowym dokumencie przyjętym w trakcie szczytu nowojorskiego w 2005 r.
Teoria, że są takie części świata, które z tego czy innego powodu są zwolnione z przestrzegania praw człowieka, jest nie do przyjęcia. Innymi słowy, jest to teoria głosząca, że istnieją reżimy, od których nie można wymagać poszanowania swobód.
W tym miejscu chciałbym przypomnieć doskonałe eseje laureata Nagrody Nobla Amartyi Sena, mówiące o globalnych korzeniach demokracji i demokracji jako wartości uniwersalnej.
Krótko mówiąc, propagowanie praw człowieka powinno odgrywać bardzo ważną rolę w stosunkach UE z krajami trzecimi.
Jednym z narzędzi osiągnięcia tego celu jest dialog, który sprawia, że uważam za korzystne sporządzenie sprawozdania, które pomaga w uporządkowaniu i systematyzacji dialogu dotyczącego praw człowieka, prowadzonego przez UE z innymi krajami.
Z zadowoleniem przyjmuję fakt, że art. 31 sprawozdania wzywa Radę, aby zagwarantowała, że zapoczątkowanie bądź zawieszenie dialogu będzie spełniać wyraźne kryteria oraz zapewniła wcześniejszą ocenę wpływu.
Zgadzam się też, że dialog nie powinien sam w sobie stanowić końca.
Chciałbym zakończyć krótką wzmianką na temat Kuby, o której sprawozdanie nie wspomina i gdzie niestety prawa człowieka i swobody podstawowe wciąż nie są respektowane.
Jednakże Rada ostatnio zadecydowała, że zaproponuje szeroki dialog z Kubą, którego element stanowić będą te prawa.
Dobrze wiadomo, że większość Parlamentu jest przeciwna nieco nieodpowiedzialnej polityce, jaką Rada w ciągu ostatnich trzech lat prowadziła w stosunku do reżimu Castro.
Naszym zdaniem, absolutnym priorytetem powinno być wywieranie silnego nacisku na uwolnienie więźniów politycznych.
(PT) Gratulacje dla mojej koleżanki, posłanki Valenciano, w związku ze sprawozdaniem, zawierającym konkretne propozycje dotyczące zaangażowania Parlamentu w polityczny dialog dotyczący praw człowieka, jaki prowadzą Rada i Komisja.
Nie jest to tylko kwestia prób wzmocnienia pozycji UE jako globalnego partnera na szczeblu interinstytucjonalnym.
To kwestia prób wyciągnięcia korzyści z wartości dodanej, jaką udział Parlamentu Europejskiego mógłby wnieść do treści tego dialogu oraz do praktycznych efektów, jakie wnoszą w obszarze, w którym niewrażliwość i brak pewności siebie różnych europejskich rządów i instytucji jaskrawo kontrastuje z historycznym przewodnictwem Parlamentu Europejskiego, instytucji bedącej głosem obywateli Europy.
Należy przyznać, że jest wiele przypadków niekonsekwencji, które podważają wiarygodność Europy.
Tylko dzisiejszego ranka w trakcie debaty nad terroryzmem skrytykowałam współpracę rządów europejskich w ramach prowadzonego przez administrację Busha programu handlu torturami.
Ale rozważmy również europejską politykę rozwoju, która ma na celu propagowanie dobrych rządów i w związku z tym praw człowieka.
Obecna prezydencja portugalska zamierza nawet wzmocnić w tym kontekście stosunki Europy z Afryką.
Dlaczego Komisja i Rada nie zrobią choćby elementarnego użytku z instrumentów, którymi już dysponują, jak na przykład umowa z Kotonu, które zawiera szczegółowe artykuły dotyczące praw człowieka?
Dla 77 milionów Etiopczyków i jeszcze większej liczby innych Afrykanów już teraz jest widoczne, że UE nie traktuje poważnie umowy z Kotonu.
Trzydziestu czterech legalnie wybranych posłów do parlamentu, dziennikarzy i aktywistów uwięzionych w Etiopii w następstwie wyborów w 2005 r., monitorowanych przez misję Unii Europejskiej, zostało ostatnio zwolnionych pod presją tego Parlamentu i w akompaniamencie niezrozumiałego milczenia Rady.
Inni jednak - tacy jak Netsanet Demissie i Daniel Bekele - pozostają jednak w więzieniach.
Czy kiedykolwiek uwierzą oni w umowę z Kotonu i UE?
Przykłady bierności lub nawet obrzydliwej uniżoności ze strony przedstawicieli UE są na świecie bardzo liczne - od Addis Abebu do Pekinu, od Moskwy do Rijadu i od Teheranu do Hawany.
Miejmy nadzieję, że ostatnie doniesienia o tym, że komisarz europejski ostatnio przepraszał rząd Sudanu po to, by uniknąć wydalenia miejscowych delegatów Komisji okażą się nieprawdziwe.
(SV) Pani przewodnicząca! W świecie, w którym demokracja i prawa człowieka nie zawsze są oczywiste - wśród naszych sąsiadów i czasem w niektórych państwach, które nie będąc członkami UE wciąż są częścią Europy - stosunki UE z otaczającym światem nabierają jeszcze większego znaczenia.
Każdy taki związek, czy to w postaci spotkania, dialogu, czy porozumienia, stanowi okazję do zamanifestowania naszych wartości i wyrażenia żądań wobec krajów, które wciąż nie rozumieją znaczenia takich słów, jak ludzkość, prawa człowieka i demokracja.
Sprawozdanie, które omawiamy dzisiaj, jest zasadniczo dobre.
Ilustruje ono niektóre trudności, jakie powstają w przypadku, gdy mamy do czynienia z odmiennymi sformułowaniami i podejściami do praw człowieka, ale wciąż uważam, że powinno ono być bardziej krytyczne na przykład w stosunku do Chin lub Rosji.
Naszym obowiązkiem jest krytykować te państwa, które nie przestrzegają praw człowieka i nie są demokratyczne, a zdecydowanie najważniejsze jest krytykowanie tych państw, które same uważają się za demokracje - nie tylko z uwagi na naszą własną wiarygodność, ale także z uwagi na wszystkich ludzi żyjących w tych państwach, którzy nawet nie mają szansy wyrażenia swojej krytyki.
Demokracja i prawa człowieka w UE są nam dane, tak, że czasem myślimy, że były od zawsze, są i będą.
Ale ci z nas, którzy urodzili się pod rządami dyktatur wiedzą, że musimy walczyć o demokrację i prawa człowieka codziennie.
Nie wystarczy powiedzieć, że praca nad prawami człowieka trwa i że wszystko idzie ku lepszemu.
Pozostaje bardzo wiele do zrobienia, jak to mówimy tak często.
W prowadzonych przez nas dialogach musimy wypowiadać się bardziej wyraźnie i szczegółowo, zarówno w przypadku krytyki, jak i stawiania żądań. Jeśli chcemy pozostawić naszym dzieciom lepszy świat, musimy mówić o sprawach wprost.
(FR) Pani przewodnicząca! O tej późnej porze wiele już zostało powiedziane, ale ja naprawdę chciałbym podziękować posłance Valenciano, oczywiście, za jej sprawozdanie.
Stanowi ono ważny krok w kierunku większej przejrzystości i skuteczności europejskiej polityki rozwoju, jeśli chodzi o prawa człowieka.
Korzystam również z szansy, jaką daje mi ta debata, aby wezwać przedstawicieli Rady i Komisji do lepszej współpracy międzyinstytucjonalnej.
Oczywiście, zasadnicze znaczenie ma wszczęcie dialogu pomiędzy Radą, Komisją i Parlamentem, tak, aby działania podejmowane w obszarze praw człowieka mogły być lepiej koordynowane oraz aby zapobiec sprzecznościom i nakładaniu się kompetencji poprzez ingerencję w przesłania dla świata zewnętrznego.
Jest to niestety stały temat doniesień.
Aby przytoczyć konkretny przykład - przykład Birmy - nasza polityka wobec tego kraju jest dla świata zewnętrznego nie do rozszyfrowania.
Członkowie UE zobowiązali się do przedstawienia wspólnego stanowiska popierającego pojednanie narodowe, demokrację i prawa człowieka, ale w praktyce państwa członkowskie UE są podzielone, co sprawia, że wspólne stanowisko jest słabe i nieefektywne i nie ma żadnego wpływu na birmański reżim.
Z punktu widzenia polityki Unia Europejska nie ma żadnej klarownej strategii.
Skupiamy się jedynie na pomocy humanitarnej, która jest oczywiście najważniejsza, ale nie wystarczająca.
Nie zajęliśmy stanowiska odnośnie tego, w jaki sposób Rada Bezpieczeństwa ONZ powinna działać w związku z sytuacją w Birmie, nie udzielając poparcia rezolucji.
Co więcej, Komisja obniżyła kwoty subsydiów przeznaczonych dla projektów mających na celu propagowanie praw człowieka i demokracji w Birmie.
Krótko mówiąc, Unia Europejska nie użyła swoich wpływów pozytywnie i skutecznie, aby promować i wspierać demokrację i prawa człowieka w tym kraju.
Dowodzi tego niedawne fiasko naszego wezwania do uwolnienia birmańskiej laureatki Nagrody Nobla Aung San Suu Kyi.
A przecież Parlament przyznał jej w 1990 r. Nagrodę Sacharowa.
Przykład ten doskonale ilustruje fakt, że nasze trzy instytucje muszą działać wspólnie i dzięki temu przedstawiać spójną, zrozumiałą polityką obrony praw człowieka.
(HU) Gorąco gratuluję posłance Valenciano jej doskonałego sprawozdania. Przedstawiła ona kilka ważnych propozycji.
Jednocześnie chciałbym wskazać na kilka braków, które powstały nie z jej winy, ale które reprezentują braki pojęciowe w Parlamencie Europejskim i w Unii Europejskiej.
Powołując się na przykład Chin, słusznie protestujemy przeciw łamaniu praw człowieka lub ograniczaniu swobody wyznania, ale nigdy nie wspominamy o 700 milionach ludzi żyjących na wsiach, którzy nie mają ani zabezpieczeń społecznych, ani emerytur.
Pytam więc: czyż nie jest to ważne prawo człowieka?
Pójdę jeszcze dalej.
W całym sprawozdaniu nie ma nawet jednej wzmianki na temat kwestii mniejszości narodowych w Chinach.
Unii Europejska powinna wreszcie przebudzić się wobec faktu, że jeżeli pragnie ona stabilności, czy to na zachodnich Bałkanach, czy też gdziekolwiek na świecie, to musi w swoich układach podchodzić uczciwie do kwestii mniejszości i mniejszości narodowych.
Parlament Europejski powinien wysłuchać kilku wykładów w Radzie Europy i nauczyć się w końcu, że prawa mniejszości i prawa człowieka to dwie całkiem różne rzeczy!
Niedopuszczalne jest, aby całe sprawozdanie nie wspominało o zagadnieniach mniejszości narodowych, czy mniejszości migrantów w Europie Zachodniej; jeszcze dzisiaj, w tej samej Izbie, mówiłem, że we Francji, Wielkiej Brytanii i Holandii integracja nowych mniejszości przechodzi kryzys.
A więc, jeżeli Parlament Europejski i Unia Europejska nie zmienią swojego podejścia, to będą niezdolne do zarządzania międzynarodowymi problemami i konfliktami i nie będą posiadać odpowiednich podstaw moralnych do uprawnionej krytyki Chin. Powinniśmy robić porządek w naszym własnym domu, z naszymi trudnymi kwestiami mniejszości - tu, w Europie.
Pani przewodnicząca!
Dialogowi UE z krajami trzecimi brakuje dostatecznej spójności. Sytuacja ta może podkopywać samą wiarygodność uprawianej przez UE polityki praw człowieka.
Z niniejszego sprawozdania wypływają 2 wnioski.
Stąd też nasze przesłanie dla Rady i Komisji jest bardzo czytelne: kwestie praw człowieka powinny zostać podniesione do rangi praktycznego kształtowania polityki.
Innymi słowy, nie powinny być one uwarunkowane interesami strategicznymi czy geopolitycznymi.
Największym wyzwaniem pozostaje realizacja tych szlachetnych celów.
Występuje wyraźny konflikt interesów i poglądów, jeśli chodzi o stosunki UE z kazachską dyktaturą.
W przypadku Chin i Rosji, wyrażając słuszną troskę o panującą tam sytuację, powinniśmy również spytać, czy prowadzony dotychczas dialog doprowadził do rzeczywistej poprawy sytuacji.
Mówiąc o Rosji należy również zaznaczyć, że państwo to powinno przestać twierdzić, że partnerstwo UE z Rosją opiera się na wspólnych wartościach.
W obecnej sytuacji brzmi to raczej ironicznie.
Musimy nazywać rzeczy tak, jak one się prezentują, a Rosja Putina jest prawdopodobnie w tym samym punkcie, w jakim znajdowały się w połowie lat 30 XX wieku Niemcy Hitlera.
Brak odniesienia się z całą mocą i autorytetem UE do takiej rzeczywistości czyni nas odpowiedzialnymi za brutalne łamanie praw człowieka w Rosji.
Równocześnie pan Schröder wezwał UE, aby nie obciążała Rosji przesadnymi wymogami dotyczącymi praw człowieka i demokracji.
Niestety, faktem jest, że UE wciąż brakuje rzeczywistej siły, podczas gdy próbuje ona, mając najlepsze zamiary, znaleźć równowagę pomiędzy prawami człowieka a swoimi interesami gospodarczymi i strategicznymi.
(LT) Nigdy nie można poświęcić zbyt mało uwagi dialogowi dotyczącemu praw człowieka. Dlatego też chciałbym powitać mówcę, który przedstawił wiele sugestii i ocen.
Parlament Europejski chce i może bardziej aktywnie uczestniczyć w dialogu Rady i Komisji z krajami trzecimi w dziedzinie praw człowieka, ponieważ dysponuje odpowiednim potencjałem i doświadczeniem.
Kreatywność i niezależność posłów Parlamentu może uzupełniać realistyczne podejście Komisji i Rady.
Potrzebujemy rozmawiać bardziej donośnym głosem o statusie obrońców praw człowieka oraz otoczeniu, w jakim pracują, a także o aspektach gospodarczym, społecznym i ekologicznym praw człowieka.
Pomimo, iż wojna w Iraku i Guantanamo rzuciły cień na stosunki pomiędzy UE a Stanami Zjednoczonymi, to są one mimo wszystko zdrowe z uwagi na wspólne wartości.
UE jest połączona z Rosją ropociągami i gazociągami, ale dialog o prawach człowieka w Rosji nie może zostać osłabiony przez źródła energii i interesy handlowe.
To wielkie i ważne państwo poszukuje państwowej idei i wyjątkowej drogi.
Mogę tu przytoczyć zasłyszaną w Moskwie uwagę: dawniej my tu w Rosji błędnie myśleliśmy, że jesteśmy na słusznej drodze; teraz błędnie myślimy, że jesteśmy na wyjątkowej drodze.
Nikt nie sprzeciwia się, że Rosja ma prawo podążać jakąś szczególną ścieżką, jeżeli większość obywateli tego chce.
Jest to jednak całkiem inna sprawa, jeżeli towarzyszą temu ograniczenia wolności wypowiedzi oraz działalności organizacji pozarządowych lub specjalne wyjątki dla określonych partii.
Nie próbujemy prowadzić dialogu o prawach człowieka z Białorusią; wierzę jednak, że są tym zainteresowani nie tylko obrońcy praw człowieka w tym kraju, ale też cała UE.
Przyczyna, dla której aktywnie krytykujemy Białoruś, jest taka sama, jak w przypadku pewnych krajów Azji Środkowej i Południowego Kaukazu, które nawet uczestniczą w Europejskiej Polityce Sąsiedztwa.
Jednak nawet większe straty i zapach ropy i gazu nie powinny wpływać na zmianę postawy wobec łamania praw człowieka.
Pani przewodnicząca! Muszę powiedzieć, że niełatwo było przebrnąć przez to sprawozdanie.
Jest ono nadzwyczaj długie i zawiera powtórzenia, ale zajmuję się ważnym tematem.
Jestem wiernym obrońcą prawdziwych praw człowieka.
Muszę jednak wyznać, że mam trudności z takim rozciągnięciem tego pojęcia, aby objęło ono każdy możliwy aspekt ludzkiej działalności: prawa społeczne, środowiskowe, gospodarcze i kulturalne, że wymienię kilka, o których bez przerwy się powtarza.
Tym niemniej nadużycia względem praw człowieka na całym świecie nigdy nie były przedmiotem tak silnej uwagi jak dziś, ale paradoksalnie nie doprowadziło to w wielu krajach do zmian na lepsze. Obecnie mają tam miejce jeszcze gorsze nadużycia.
UE może odegrać ważną rolę w propagowaniu rządów prawa i poszanowania praw człowieka, ale jej nawyk lekceważenia jej własnych zasad nie zachęca do wprowadzania reform w najgorszych reżimach.
W tym kontekście myślę zwłaszcza o Zimbabwe i Birmie, w odniesieniu do których wprowadzony przez UE własny zakaz podróżowania oraz ukierunkowane sankcje kilkakrotnie zostały z nieuzasadnionych przyczyn zlekceważone.
A my się dziwimy, dlaczego nasze działania są nieskuteczne, a tyrani się z nas śmieją!
Wiele państw afrykańskich nie wywiązało się ze swoich zobowiązań do sprawowania dobrych rządów.
Fakt ten nie zaskakuje, jeżeli ze strony interlokutorów z UE nie pojawia się żaden wyraźny sygnał.
Przez lata próbowaliśmy nakłonić inne państwa afrykańskie, aby wspólnie z nami pracowały nad wprowadzeniem w Zimbabwe zmian na lepsze, lecz bez skutku.
Tymczasem kraj ten pogrąża się w chaosie gospodarczym, a miliony jego obywateli głodują i cierpią nędzę pod rządami aroganckiej dyktatury Mugabe.
Wydaje się obecnie, że istnieje możliwość, że UE ponownie złamie swoje własne zasady i zaprosi Roberta Mugabe i innych objętych zakazem ministrów z Zimbabwe na grudniowy szczyt Europa-Afryka w Lizbonie.
3 lipca napisałem w tej sprawie list do premiera Portugalii.
Dotychczas nie otrzymałem odpowiedzi.
Ponieważ w tej chwili nie ma z nami przedstawicieli Rady, to być może prezydencja będzie mogła dowiedzieć się, co zamierza ona zrobić w tej kwestii.
Wczoraj usłyszałem w sprawozdaniu, że komisarz ds. stosunków zewnętrznych Benita Ferrero-Waldner powiedziała, że być może zamiast Roberta Mugabe zaproszą jego ministra spraw zagranicznych!
Ten minister jest także objęty zakazem. Figuruje na odpowiedniej liście pod numerem 83.
A więc, czy mogą nam państwo naprawdę powiedzieć, co będzie dziać się w tej sprawie?
(RO) Panie przewodniczący, drodzy koledzy! Twierdzenie, że prawa kobiet stanowią integralną część praw człowieka może zostać uznane za tautologię, ponieważ są one nieodłączne.
Rzeczywistość pokazuje jednak, że są one jawnie lekceważone.
Niedawno robiliśmy spis opóźnień w osiąganiu milenijnych celów rozwoju, w ramach których kobiety stanowią grupę docelową, ale także zasadniczy element przyśpieszenia tego procesu.
W doskonałym sprawozdaniu posłanki Valenciano Komisja i Rada są proszone o rozważenie wymiaru płci w dialogu z krajami - partnerami.
W dialogu uczestniczą jednak co najmniej dwie strony, a my jesteśmy jedną z nich.
Uważamy, że skuteczność środków mających na celu promocję i obronę praw kobiet oraz kontrola ich wdrażania zależy również od europejskich partii, instytucji i wrażliwości naszych rządów na sprawy płci.
Jest ona uwarunkowana osiągnięciem ich własnych celów, wyznaczonych na mapie drogowej równości płci.
Aby dojrzeć to, że w Unii Europejskiej są takie rządy, w skład których nie wchodzą żadne kobiety oraz inne, które bezkrytycznie bronią tradycji i praktyk łamiących prawa kobiet, nie są potrzebne żadne wymyślne instrumenty.
Wszyscy wiemy, ze decyzja o zapoczątkowaniu dialogu w sprawie praw człowieka zostaje podjęta w oparciu o kilka kryteriów ustalonych przez Radę w odniesieniu do sytuacji w krajach partnerskich, które uznawane są za niepokojące.
Nawet przy optymistycznym scenariuszu, gdzie wszyscy członkowie Rady popieraliby prawa kobiet, jestem bardzo ciekawa, jaki przykład stanowilibyśmy dla państwa, od którego będzie się żądać działań w kierunku zapewnienia reprezentacji w strukturach politycznych.
Uwaga ta jest niestety prawdziwa także w odniesieniu do Parlamentu Europejskiego, w którym widoczne są poważne zastrzeżenia odnośnie tego, aby reforma naszych własnych struktur objęła wyważoną proporcję płci.
Wnioskujemy o spójność deklaracji z czynami w instytucjach europejskich i w państwach członkowskich.
Niezbędne jest zachowanie takiej spójności pomiędzy politykami Wspólnoty i instrumentami, która nie miałaby negatywnego wpływu na zakres możliwości kobiet w krajach partnerskich.
Bardzo ważne jest, aby mówić o kobietach, ale jeszcze ważniejsze jest, aby pozwolić im mówić, po to, by poprawić klimat polityczny, przebieg procesów pokojowych oraz zmniejszyć skalę korucji na całym świecie.
Pani Przewodnicząca! Z pełną aprobatą przyjmuję przedstawione sprawozdanie, szczególnie, że jego przedmiot należy do jednego z najbardziej palących problemów, nie tylko Unii, ale całego świata.
Jakość dialogu i konsultacji z państwami trzecimi w zakresie praw człowieka zależy przede wszystkim od spójności i przejrzystości w działaniu.
Pragnę zaakcentować, że droga do zmaksymalizowania efektów dialogu prowadzi przez uściślenie współpracy, zwłaszcza w obrębie unijnego trójkąta decyzyjnego.
Potrzebne jest precyzyjne wyznaczenie celów, które pragniemy osiągnąć.
Postulowane zwiększenie spójności winno dotyczyć również powszechnego rozdzielenia dialogu dotyczącego praw człowieka od reszty stosunków dwustronnych.
Sprawozdanie co prawda podkreśla, że tego rodzaju hipokryzja winna być wyeliminowania w przypadku Chin.
Niedostatecznie silnie jednak wyraża się na temat stosunków z Rosją.
Kryteria, które stosujemy w zakresie praw człowieka winny być dla wszystkich państw jasno sprecyzowane, a co najważniejsze takie same.
Z przykrością stwierdzam, że dość często dochodzi do łamania tej reguły.
Powszechnie przyjęte standardy są stosowane wybiórczo, w zależności od opłacalności tego typu działań.
Nie inaczej też, co wspomniałem, wygląda sytuacja z Rosją, dla której Unia Europejska jest głównym partnerem handlowym.
Z tego faktu wynikają niewątpliwie obopólne korzyści.
Za cenę dobrych stosunków handlowych nie możemy jednak pozwolić na relatywizowanie praw człowieka.
Mam nadzieję, że nie trzeba przypominać, że w Federacji Rosyjskiej powszechne jest tak jak w Czeczenii stosowanie tortur, prześladowania na tle rasowym, a światowy ranking wolności prasy "Organizacji Reporterzy bez Granic” uplasował ten kraj na 147 miejscu, niebezpiecznie blisko takich państw jak Chiny czy Korea Północna.
Konsekwencja, o której mówię dotyczy się również Kuby, która zresztą nie jest wymieniona w tym sprawozdaniu.
Tak jak w przypadku Rosji, Unia Europejska będąc głównym partnerem handlowym, zdaje się przymykać oczy na stosowane tam praktyki.
Pomimo czerwcowej rezolucji nie są podejmowane żadne konkretne działania.
Czytamy co rusz, że Parlament Europejski czegoś się domaga, nad czymś ubolewa. Zastanówmy się jednak co z tego wynika?
Nagroda Sacharowa do tej pory nie wręczono laureatkom kobietom w bieli z Hawany.
Kolejnym, wyjątkowo istotnym elementem jeśli chodzi o prawa człowieka, jest potrzeba usprawnienia instrumentu, w którego gestii leży odnajdywanie i dystrybucja pomocy finansowej dla opozycji w krajach o niedostatecznym poziomie demokracji.
Szczególnie chciałbym podkreślić jak ważne jest właściwe rozpoznanie potrzeb.
Grupy opozycyjne charakteryzuje często słaby poziom sformalizowania.
Musimy zrobić co w naszej mocy, by pieniądze trafiały do właściwych ludzi, a nie do ludzi aparatu rządowego.
Proszę mi wierzyć, że znam tę sytuację z autopsji, że dla osób tych konkretne działania mają dużo większą wartość niż rezolucje i zapewnienia.
Przy okazji dyskutowania kwestii związanych z prawami człowieka, chciałbym zwrócić państwa uwagę na sytuację, w jakiej znajdują się chrześcijanie w krajach Bliskiego Wschodu.
Informacje, które otrzymujemy są alarmujące.
W sierpniu aresztowano dwóch chrześcijańskich aktywistów z Middle East Christian Association, którym zarzucono agresywne wypowiedzi w stosunku do islamu.
Z kolei w Algierii rząd ograniczył nie-muzułmanom swobody w wyznawaniu wiary, co bezpośrednio uderzyło w chrześcijan zamieszkujących ten kraj.
Represje ze strony coraz radykalniejszej strony muzułmańskiej dotykają również chrześcijan w takich krajach jak Irak, Egipt czy Liban.
komisarz. - Pani przewodnicząca! Doceniam wymianę poglądów dotyczących sprawozdania, które poświadczają zaangażowanie Parlamentu w kwestię praw człowieka.
W oparciu o tę debatę, chciałbym przekazać uwagi Komisji w sprawie zaleceń dotyczących zwiększonej przejrzystości dialogu i uczestnictwa Parlamentu Europejskiego i społeczeństwa obywatelskiego we wszystkich aspektach dialogu i konsultacji - punktu, do którego nawiązywało wielu mówców.
Podczas gdy niektóre z przedstawionych w sprawozdaniu zaleceń stają się częścią zwykłej praktyki, takich jak te, które dotyczą składania sprawozdań ex ante i ex post, te trzy instytucje powinny szczegółowo rozważyć różne sugestie i znaleźć rozwiązania, biorąc pod uwagę ramy prawne UE i ustalenia pomiędzy Parlamentem a Komisją, przewidziane w porozumieniu ramowym z maja 2005 r.
Robiąc to, powinniśmy być pragmatyczni.
Z jednej strony oznacza to niezasłanianie się przepisami i usprawiedliwieniami w rodzaju: to "zwykła procedura”, a z drugiej, precyzyjną ocenę politycznej szansy i następstw zwiększenia przejrzystości, jeśli chodzi o skuteczność dialogu i gotowość państw trzecich do udziału w dialogu w pierwszym rzędzie.
Wpływ na obecny dialog oraz na stosunki z krajami trzecimi powinien być dokładnie wyważony, aby uniknąć utraty skutecznego instrumentu przez Unię Europejską.
We wszystkich przypadkach jestem pewien, że będziemy mogli znaleźć odpowiednie ustalenia, aby zarazem zaspokoić potrzebę uzyskania informacji oraz zwiększyć skuteczność tego instrumentu.
Odnośnie poruszonych zagadnień, dotyczących włączenia praw człowieka do porozumień handlowych i sektorowych, Komisja uważa, że nie ma potrzeby powielania klauzuli dotyczącej praw człowieka zawartej w porozumieniu o stowarzyszeniu, porozumieniu o partnerstwie i współpracy lub porozumieniu sektorowym.
Brak takiej klauzuli w porozumieniach sektorowych nie przeszkadza nam w prowadzeniu konsultacji w sprawie praw człowieka z danym krajem lub używania któregokolwiek z innych instrumentów z arsenału instrumentów Unii Europejskiej dotyczących praw człowieka.
W odniesieniu do tematu programów współpracy na rzecz demokracji i praw człowieka Komisja pragnie przypomnieć Parlamentowi, że nowy instrument, Europejska inicjatywa na rzecz demokracji i praw człowieka, przewiduje szczególne środki na realizację projektów w takich trudnych krajach, jak Kuba i Birma/Myanmar, wspomnianych w tej debacie.
W odniesieniu do kwestii uniwersalnego charakteru praw człowieka, podkreślam, że Unia Europejska wyznaje zasadę uniwersalności, niepodzielności, wzajemnej zależności i wzajemnych związków wszystkich praw człowieka.
Zgodnie z tą zasadą, proklamowaną przez Światową Konferencję Praw Człowieka w Wiedniu, prawa człowieka są przedmiotem działań na skalę globalną, w uczciwy i równy sposób, na takich samych podstawach i z takim samym naciskiem.
Oczywiście, nie wyklucza to faktu, że w trakcie sesji więcej uwagi poświęca się danemu zestawowi praw ze względu na bieżące wydarzenia lub z uwagi na gotowość naszych partnerów w dialogu do zajęcia się tymi, a nie innymi sprawami.
Komisja cieszy się szczególnie z tego, że kilka zaleceń w sprawozdaniu poświęconych jest prawom kobiet i uwzględnieniu ich w dialogu.
Nie można też zapominać o innych zestawach praw i grupach, które zasługują na uwagę.
Jeśli chodzi o misje obserwatorów na wyborach, Komisja zgadza się, że dialog polityczny, a zwłaszcza dialog o prawach człowieka daje szansę ubiegania się w krajach partnerskich o zastosowanie się do zaleceń wydanych przez misje UE ds. obserwacji wyborów.
W tym kontekście, Komisja zalecała również stałe zaangażowanie szefów misji Unii Europejskiej.
Działania w następstwie zaleceń powinny skupiać się na działalności przedmiotowych organów politycznych i wyborczych oraz na aktywnym udziale w propagowaniu społeczeństwa obywatelskiego i demokracji, w tym reformie wyborczej.
Komisja nie jest przekonana o potrzebie stosowania do tego celu szczegółowego i odrębnego powyborczego mechanizmu protokolarnego.
Komisja jest zdania, że pomoc, instrumenty dialogu i mechanizmy monitoringu są po to, by zapewniać realizację strategii powyborczych i wsparcie dla demokracji. Te mechanizmy należy dalej wykorzystywać.
Jeśli chodzi o szczegółowe pytanie posła Van Ordena, to przekażę jego zainteresowanie i pytanie do komisarz Ferrero-Waldner, która bez wątpienia udzieli odpowiedzi.
Na zakończenie oświadczam, że zanotowałem wiele innych szczegółowych uwag, dotyczących określonych sytuacji.
Zapewniam, że uwagi te zostaną przekazane komisarz Ferrero-Waldner, która oczywiście poświęci im należytą uwagę.
Debata została zamknięta.
Głosowanie odbędzie się w czwartek 6 września 2007 r.
Oświadczenia na piśmie (art. 142 Regulaminu)
na piśmie. - (IT) Chciałbym szczerze podziękować sprawozdawczyni za jej pracę, ponieważ uważam, że dla udziału w międzynarodowym dialogu zasadnicze znaczenie ma przyjęcie spójnej polityki europejskiej w dziedzinie praw człowieka i demokracji.
W istocie, zbyt często, w porównaniu z ilością wzmianek o dobrych zamiarach i wartościach europejskich, deklarowanych w tej Izbie, pojawiały się argumenty sformułowane w oparciu o interesy gospodarcze i strategiczne.
Odnosząc się szczególnie do porozumień gospodarczych i handlowych z krajami trzecimi lub WTO, należy zauważyć, że UE poświęca niekiedy zbyt mało uwagi prawom pracowników, mniejszości, kobiet i dzieci poza UE, stając się cichym wspólnikiem zbrodniczych okrucieństw i niemożliwych do tolerowania praktyk.
Europejska polityka społeczna, gospodarcza i energetyczna, która uczyniła UE w jeszcze większym stopniu niezależną pod względem zasobów ludzkich i energetycznych, pozwoli również Europie pozbyć się określonych powiązań geopolitycznych, które w pewnych sytuacjach zmuszają ją do milczenia w kwestii praw człowieka.
Na koniec, liczne rezolucje i deklaracje PE dotyczące poszczególnych sytuacji przechodzą często bez echa. Ważne jest, aby zarówno Komisja, jak i Rada poświęciły więcej uwagi apelom posłów, którzy pozwalają przemówić osobom lub grupom etnicznym, które w przeciwnym razie byłyby wykluczone z udziału w jakichkolwiek formach komunikacji.
na piśmie. - Wśród wielu dobrych zapisów zawartych w tym sprawozdaniu na szczególną pochwałę zasługuje fakt, że wzywa ono Radę i Komisję do pełniejszego włączenia Parlamentu w przygotowania oraz ocenę dialogów prowadzonych z państwami trzecimi.
Parlament Europejski jest bowiem instytucją, której zdanie w kwestii praw człowieka cieszy się dużym szacunkiem na całym świecie.
Należy jednak pamiętać, że dialog z krajami spoza Unii nie powinien stanowić celu samego w sobie.
Trzeba stanowczo podkreślić, że prawa człowieka nie mogą być elementem żadnych negocjacji czy targów o podłożu dyplomatycznym lub gospodarczym.
Nie wolno tolerować łamania tych praw, a Unia Europejska wraz z jej organami, ze względu na historyczne, kulturowe i moralne wartości którymi się kieruje, bezwzględnie musi stać na straży tej zasady.
Konieczne jest wreszcie wywieranie stałego i konsekwentnego wpływu na państwa takie jak Rosja czy Chiny, z którymi zinstytucjonalizowany dialog trwa już od pewnego czasu,.
Niezbędne jest kontrolowanie skutków ustaleń i zobowiązań przyjmowanych przez nie podczas kolejnych rund konsultacji, gdyż tylko w ten sposób można doprowadzić do realnych postępów.
W tym kontekście cieszy fakt, że w raporcie wymienione zostały obszary, w których państwa te wciąż mają wiele do zrobienia.
A jest tych problemów, niestety, ciągle bardzo dużo.
Wprowadzenie zrównoważenia w rybołówstwie UE przy pomocy podejścia opartego na maksymalnie podtrzymywalnym odłowie (debata)
Następny punkt dotyczy sprawozdania posłanki Fragi Estévez, w imieniu Komisji Rybołówstwa, w sprawie wprowadzenia zrównoważenia w rybołówstwie UE przy pomocy podejścia opartego na maksymalnie podtrzymywalnym odłowie.
sprawozdawczyni. - (ES) Pani przewodnicząca! Przede wszystkim chciałabym powiedzieć, że dziś u wybrzeży Andaluzji zatonął hiszpański kuter rybacki, w wyniku czego śmierć poniosły 3 osoby, a 5 uznano obecnie za zaginione.
Proszę Parlament, aby podzielił smutek rodzin oraz pragnienie uratowania zaginionych marynarzy.
Przejdę teraz do omawianego dziś przez nas sprawozdania.
Pierwszą rzeczą, na którą chciałabym dziś wskazać, jak to uznaje Komisja, a Parlament wielokrotnie powtarza, jest wyraźne niepowodzenie wspólnotowego systemu zarządzania rybołówstwem, który w ciągu wielu lat swojego istnienia nie zdołał zapewnić zrównoważonego charakteru zasobów, a jeszcze mniej uczynił dla wsparcia wydajnego i zyskownego sektora rybołówstwa.
Paradoksalnie ten system zarządzania jest jedynym, jaki nie stał się zasadniczą częścią poważnych reform przeprowadzonych w 2002 r. Z tego powodu Komisja musi łatać dziury tu i tam, starając się zaradzić nieracjonalnym odrzutom, wynajdując z dnia na dzień środki kontrolne i układając plany naprawcze, ale nie zajmując się zasadniczym problemem - ustanowieniem spójnych i aktualnych ram dla modelu zarządzania rybołówstwem.
Tak wygląda kontekst, w jakim otrzymaliśmy komunikat Komisji, w którym opowiada się ona za maksymalnie podtrzymywalnym odłowem, jako miarą dla długoterminowej działalności połowowej - teoretycznego modelu, starającego się połączyć najbardziej wydajne wykorzystanie gatunków z zagwarantowaniem zrównoważenia biologicznego.
Problem polega na tym, że okazało się, że maksymalnie podtrzymywalny odłów, który jako pojęcie intelektualne i teoretyczne może być nieskazitelny, zawiera więcej niż trochę sprzeczności w zakresie jego praktycznego zastosowania i w rzeczywistości znaczna część społeczności naukowej uważa, że został on już w większości zastąpiony.
Problem polega więc na ponownym określeniu modelu w sposób, pozwalający na dostosowanie go do rzeczywistości panującej w społecznościach rybackich. W tym właśnie miejscu powstaje wiele pytań, dotyczących jak zrobić to, na co staraliśmy się zwrócić uwagę w sprawozdaniu i o czym Komisja w żaden sposób nie wspomniała w swoim komunikacie, który jest bardzo dwuznaczny i mglisty.
Oczywiście nie krytykujemy Komisji za zamiar wprowadzenia nowego modelu zarządzania, ale jej niezdolność do wyjaśnienia, w jaki sposób ma zamiar przezwyciężyć trudności związane z wprowadzeniem w życie maksymalnie podtrzymywalnego odłowu i uniknąć pułapek obecnych w obecnej konstrukcji tego systemu.
Do pułapek tych należy znany nam fakt, że maksymalnie podtrzymywalny odłów wymaga serii wiarygodnych, dokładnych danych naukowych, podczas gdy dla przeważającej liczby gatunków uzyskanie takiego stopnia pewności jest niemożliwe.
Po drugie, model ten został stworzony w oparciu o eksploatację pojedynczej populacji, podczas gdy znaczna większość rybołówstwa Wspólnoty funkcjonuje w oparciu o wiele gatunków, co oznacza przełowienie lub niedołowienie wielu z nich, co jest oczywiście sprzeczne z obecną definicją maksymalnie podtrzymywalnego odłowu.
Model ten nie funkcjonuje też w odniesieniu do gatunków pelagicznych. Wiemy też, że na stan populacji wpływają też inne czynniki, takie jak błędy w pobieraniu reprezentatywnej próby lub czynniki środowiskowe, które mogą skutkować niewłaściwym określeniem maksymalnie podtrzymywalnego odłowu.
Pewne jest natomiast, że ścisłe stosowanie maksymalnie podtrzymywalnego odłowu w krótkiej perspektywie czasowej doprowadzi do drastycznego w niektórych przypadkach pogorszenia możliwości połowowych, a więc i aktywności, dochodów oraz poziomu zatrudnienia we flocie Wspólnoty.
Pani przewodnicząca! Pozwolę sobie podziękować wszystkim moim kolegom za ich wystąpienia i poprosić o przyjęcie sprawozdania, poprzez które Komisja Rybołówstwa chciałaby przede wszystkim wezwać Komisję Europejską najpierw do wyjaśnienia tych wszystkich niepewnych kwestii przed przeforsowaniem w stosunku do niektórych gatunków o wielkim znaczeniu gospodarczym takiego modelu, którego skuteczność jest w przypadku wielu gospodarek rybackich wątpliwa pod względem naukowym i gospodarczym.
Komisja Rybołówstwa pragnie również zaapelować do Komisji o poważne spojrzenie na system zarządzania połowami, z zastosowaniem podejścia w oparciu o ekosystem, a następnie o zadecydowanie o sposobie dostosowania punktów odniesienia i wybranego modelu, w zależności od tego, czy jest on sporządzony w oparciu o MSY, czy o coś innego.
Nie powinno się tego robić - i muszę położyć na to nacisk - bez uprzedniego przeprowadzenia analizy społecznej i gospodarczej następstw jego wdrożenia oraz środków niezbędnych dla przeciwdziałania jego wpływowi.
Wszystkie te kwestie stanowią obecnie przedmiot wielkiej troski naszej i troski naszych sektorów.
komisarz. -Pani przewodnicząca! Po pierwsze chciałbym podziękować sprawozdawczyni i wszystkim członkom Komisji Rybołówstwa za bardzo dokładne sprawozdanie dotyczące wdrożenia zrównoważonych połowów w oparciu o maksymalnie podtrzymywalny odłów (MSY).
Cieszę się widząc, że działamy w porozumieniu, zwłaszcza w odniesieniu do konieczności odejścia od rocznego systemu podejmowania decyzji, co pozwoli na zastosowanie bardziej stopniowego podejścia oraz lepszego planowania w sektorze.
Bardziej długoterminowa metoda pomoże również uzyskać większą stabilność i zrównoważenie eksploatacji zasobów połowowych.
Jestem pewien, że zgadzamy się co do celów, w jakich pilnie musimy podjąć działania mające na celu poprawę bardzo złego stanu zasobów rybołówstwa w Europie w celu podwyższenia wielkości zasobów do zrównoważonych poziomów, co w dłuższej perspektywie wpłynie równocześnie na poprawę zyskowności sektorów rybackich.
Oprócz korzyści dla sektora, istnieje międzynarodowe zobowiązanie polityczne, które należy zrealizować.
W szczególności doceniam i podzielam pogląd Komisji Rybołówstwa, że wspólna polityka rybołówstwa wymaga nowego modelu zarządzania w celu ustalenia wielkości połowów, odbudowy wyniszczonych rybostanów i dostosowania nakładu połowowego do zrównoważonych i przynoszących dochód poziomów.
Również, co bardzo ważne, dostosowanie nakładu połowowego do poziomów MSY stanowi najważniejsze pojedyncze posunięcie, jakie można przeprowadzić w celu ograniczenia odrzutów na wodach Europy.
Jestem świadom, że są też obawy.
Wiele z nich podzielam i wiem, że wymagają one działania.
Wiem przede wszystkim, że ocena MSY nie jest sprawą prostą.
Istnieje wiele elementów naukowej niepewności, a samo to zagadnienie jest złożone z uwagi na skutki w ekosystemach i kwestie dotyczące łowisk mieszanych.
Nauka o rybołówstwie nie jest jeszcze w stanie dokładnie prognozować, jaki MSY będzie dotyczyć któregokolwiek konkretnego rybostanu lub kombinacji rybostanów.
Ale nie wolno nam patrzeć wyłącznie na trudności.
Nauka może nam powiedzieć, w którym kierunku powinno postępować rybołówstwo, aby poprawić odłowy i zredukować koszty.
Nawet jeżeli punkt docelowy jest niewyraźny, to kierunek jest dobrze znany.
Powinniśmy zacząć iść we właściwym kierunku i stopniowo dokonywać oceny i przeglądu punktów odniesienia MSY w miarę rozwoju rybołówstwa.
Sytuacja dotycząca łowisk mieszanych wymaga dokładnej analizy oraz opracowania możliwie najlepszych rozwiązań w odniesieniu do potencjalnego odłowu w całym systemie rybołówstwa.
Takie stopniowe podejście umożliwi rozpoznanie aspektów środowiskowych, gospodarczych i społecznych.
Jest to również podejście zastosowane w długoterminowym planie dotyczącym gładzicy i soli w Morzu Północnym, przyjętym w tym roku. Plan ten uważam za dobry model realizacji tego podejścia.
Zgodnie z tym, co podkreśla sprawozdanie, musimy pilnie rozpocząć marsz we właściwym kierunku.
Pozwolę sobie tu podkreślić, że dzięki długoterminowym planom zarządzania zarządzanie rybołówstwem w praktycznym aspekcie podąża we właściwym kierunku, czyli odchodzi od nadmiernej eksploatacji i niekoniecznie zmierza ku ustalonemu celowi w ramach MSY.
Plany te obejmują przepisy dotyczące regularnych przeglądów celów, które pozwolą na przyjęcie celów MSY tam, gdzie to niezbędne - na przykład tam, gdzie dochodzi do zmian w środowisku naturalnym lub podlegają rewizji opinie naukowe.
Po drugie, zgadzam się, że ważne jest podejście do spraw rybołówstwa na poziomie lokalnym i zaangażowanie członków zainteresowanych stron w podejmowanie ważnych decyzji dotyczących wyboru celów, prędkości, z jaką powinniśmy podążać ku tym celom oraz właściwe połączenie takich środków, jak podatki, zarządzanie nakładem połowowym i dostosowania techniczne.
Komisja przygotuje tylko plany MSY w stosunku do poziomu regionalnego i wyłącznie po szczegółowej konsultacji z zaangażowanymi sektorami.
Regionalne komitety doradcze będą odgrywać tu ważną rolę, a ich prace już się rozpoczęły.
W tym procesie ważne są również analizy gospodarcze i społeczne. Komisja będzie załączać do wszystkich projektów planów zarządzania oceny wpływu, w ramach których poddane analizie zostaną aspekty gospodarcze, społeczne i środowiskowe tych projektów.
Zwiększone wsparcie dla badań nad rybołówstwem stanowi niezbędny element prac nad planami MSY.
Programy ramowe, praca Komitetu Naukowego, Technicznego oraz Gospodarczego. ds. Rybołówstwa oraz wsparcie ze strony Międzynarodowej Rady Badań Morza będą ważne w tym kontekście - a będzie on stanowić obszar priorytetowy na następne lata.
W wielu przypadkach przejście w kierunku rybołówstwa w oparciu o MSY oznaczać będzie dostosowania zdolności floty i zmniejszenie nakładu połowowego.
Europejski Fundusz Rybołówstwa został opracowany w sposób, który umożliwia państwom członkowskim planowanie rozbudowy zdolności floty krajowej i wykorzystanie współfinansowania z budżetu Wspólnoty do dostosowania wielkości floty do długoterminowych celów oraz uwzględnienie odpowiednich przepisów społecznych i gospodarczych.
Chciałbym też powiedzieć kilka słów na temat trzech poprawek zaproponowanych przez posła Schlytera.
Komisja uważa, że metoda stopniowego przechodzenia na warunki MSY powinna w istocie stanowić zasadę ogólną.
Nie we wszystkich przypadkach istnieje potrzeba zdecydowanego przejścia na MSY.
Jeśli chodzi o naukową metodę dochodzenia do MSY, Komisja będzie zasięgać porady naukowej w zależności od przypadku.
Nie powinniśmy osłabiać dyskusji naukowej przesądzając, które metody mogą być lepsze od innych.
Na koniec, jak to już mówiłem, prawdziwe jest twierdzenie, że Europejski Fundusz Rybołówstwa daje państwom członkowskim możliwość takiej alokacji pomocy publicznej, dzięki której możliwe będzie zrestrukturyzowanie flot połowowych zgodnie ze strategiami MSY.
Nie należy jednak postrzegać tego jako rekompensaty, ponieważ sektor rybacki będzie końcowym beneficjentem nowej polityki, ale jako bodźca finansowego dla dokonania przemian.
Komisja będzie kontynuować dialog z sektorem rybołówstwa i rozpocznie omawianie szczegółowych planów długoterminowych dla całego szeregu połowów, mając na uwadze perspektywę MSY.
Realizacja takich planów poprawi stabilność i produktywność rybostanów i sektora.
Oczekuję dalszych dyskusji z państwem na temat tych planów w późniejszym terminie, po opracowaniu przez Komisję ocen wpływu, konsultacjach z sektorem i przygotowaniu naszych projektów.
Mamy do zrobienia wiele pracy i będę bardzo wdzięczny za państwa pomoc w rozbudowie tego obszaru polityki.
w imieniu grupy PPE-DE. - Pani przewodnicząca! Z zadowoleniem przyjmuję sprawozdanie posłanki Fragi Estévez, a w szczególności podkreślenie przez nią obaw związanych z tym projektem Komisji, ponieważ mam poważne zastrzeżenia do przyjęcia modelu maksymalnie podtrzymywalnego odłowu (MSY) jako punktu odniesienia dla zarządzania rybostanami.
Rok 2015 to data polityczna, a nie naukowa.
W kontekście przełowienia dla jednych rybostanów jest już za późno, a dla innych - za wcześnie.
Podczas, gdy projekt ma na celu maksymalne zwiększenie korzyści gospodarczych z rybołówstwa oraz utrzymanie zdolności rybostanów do tego, by przynosiły maksymalnie zrównoważone korzyści w długiej perspektywie, obawiam się, że nie mające wpływu na zmniejszenie poziomów odrzucanych połowów krytyczne błędy w modelu mogą spowodować nadmierną eksploatację, ponieważ założenia stanowiące podstawę dla obliczania poziomów połowów skonstruowane są w oparciu o dane dotyczące pojedynczych gatunków, łowisk położonych na płytkich wodach i nie uwzględniają różnorodności geograficznej i biologicznej.
Pochwalam cel w postaci bardziej skutecznej ochrony gatunków ryb, ponieważ musimy robić to wszyscy.
Uważam jednak, że Komisja nie zbadała tego dostatecznie.
Nie przeprowadzono dogłębnej oceny ryzyka popełnienia błędu w modelu MSY.
Ponadto, dla dużej większości naukowców, jak i Organizacji Żywności i Rolnictwa ONZ, tradycyjny model MSY został zastąpiony przez nowatorskie metody, obejmujące ekosystem jako całość, a nie opierające się o przestarzałą koncepcję dynamiki populacji zwierzęcych.
MSY to tępe narzędzie, działające w oparciu o zbieranie nadwyżek produkcji w trakcie wysokiego przyrostu populacji, zanim osiągnie ona zdolność do samodzielnej egzystencji.
Jest to też taka metoda, której zastosowanie w odniesieniu do łowisk wielogatunkowych może doprowadzić do przełowienia, ponieważ niemożliwe jest jednoczesne uzyskanie optymalnych poziomów wszystkich gatunków. Podobnie może stać się w odniesieniu do gatunków pelagicznych żyjących na głębokich wodach i akwenach otwartych, jak Morze Północne czy Atlantyk.
Jeżeli ten model zostanie przyjęty, to skutkiem tego będzie równoczesne załamanie się rybostanów i rynku.
Wzywam komisarza, aby przyjął solidne, naukowe i oparte na materiale dowodowym podejście.
Sam pan mówił, panie komisarzu, że nie należy szkodzić debacie naukowej.
Zgadzam się z panem.
Niech pan przyjmie naukowe, oparte na materiale dowodowym podejście i ponownie sprawdzi ten projekt, zamiast - z całym szacunkiem - tylko tańcować, chociaż już nieco na to za późno, tak, jak zagra panu Międzynarodowa Rada ds. Eksploracji Morza.
w imieniu grupy PSE. - (PT) Pani przewodnicząca, panie komisarzu, panie przewodniczący Komisji Rybołówstwa! Chciałbym zacząć od złożenia gratulacji dla sprawozdawczyni za jej doskonałą pracę oraz dla Komisji za komunikat, który spełnia jeden z wymogów, który sama zaaprobowała w 2002 r. w trakcie Światowego Szczytu w Johannesburgu, jak również jest zgodny z pierwszym z ośmiu celów wyznaczonych w trakcie tej konferencji.
Komisja Europejska na pewno osiągnęła bardzo wiele w odniesieniu do tych ośmiu celów, ale chciałbym przypomnieć komisarzowi, że w 2007 roku mamy już cele na rok 2015 wytyczone w trakcie szczytu, który odbył się w 2002 r.
Wydaje się, że fakt, że wciąż debatujemy nad tym komunikatem na obecnym etapie, oznacza, że nie udzielamy dość szybkiej odpowiedzi na stojące przed nami wyzwania o tak wielkiej skali.
Jestem zachwycony tym, co powiedział komisarz o potrzebie wprowadzenia nowego modelu zarządzania i ponieważ projekt kładzie nacisk na pojęcie zarządzania ekosystemem, myślę, że jesteśmy na właściwej drodze.
Jeśli jednak uznajemy koncepcję maksymalnie podtrzymywalnego odłowu za coś radykalnie nowego, to mylimy się, ponieważ koncepcja ta - koncepcja teoretyczna - zawsze leżała u podstaw wyznaczania wszystkich kwot i całkowitych dopuszczalnych połowów (TAC), które mogły być ustalane wyłącznie na podstawie tej koncepcji.
Szkopuł w tym, że stosowanie tej koncepcji wiąże się z wieloma trudnościami, które zostały ponadto bardzo dobrze opisane przez naszą sprawozdawczynię i koleżankę, posłankę Doyle. Nie możemy opierać naszych działań wyłącznie o ślepe stosowanie tej koncepcji, lecz musimy próbować poprawić jej skuteczność, sprawdzając, w których miejscach zawiodła, a w których przyniosła dobre wyniki.
Szczerze mówiąc, nie uważam, aby komunikat osiągnął ten cel.
Aby dokonać postępu, musimy wykorzystać wszystkie inne dodatkowe środki.
To jest wyzwanie, jakie czeka Komisję, która - miejmy nadzieję - wkrótce przekaże nam dobre wiadomości.
w imieniu grupy ALDE. - Pani przewodnicząca! Żałuję, że jest to jedna z tych okazji, przy których cieszę się, że Parlament posiada tak mało uprawnień w danej dziedzinie, zwłaszcza, że istnieje rzeczywista możliwość, że sprawozdanie to może zostać przyjęte w jutrzejszym głosowaniu.
Jeśli do tego dojdzie, niektórzy powiedzą: "w porządku, Parlament apelował do Komisji o ponowny przegląd jej projektów”.
Nie chcę wykonywania ponownych gestów z zakresu public relations. Chcę, aby Komisja wiedziała, że jest co najmniej kilku posłów, którzy dogłębnie nie zgadzają się z tymi propozycjami.
Sprawozdanie Komisji z 2006 r. było słabe - naprawdę, ciepłe kluchy - i w zasadzie niewarte przelewania na papier.
Były w nim projektowane tylko plany, plany i plany, lecz niezmiernie mało działań.
Jednak to, co proponuje tu sprawozdawca - i Parlament - jest moim zdaniem jeszcze gorsze.
Mówię zwłaszcza o jednym ustępie: "uznaje, że jeszcze nie nadszedł czas, aby proponować wprowadzenie systemu maksymalnie podtrzymywalnego odłowu [MSY].”
Oczywiście, potrzebujemy dalszych analiz.
A więc w momencie, gdy Komisja chce planów, my po prostu chcemy rozmawiać więcej na temat planów.
A kiedy coś wreszcie zrobimy?
Jeżeli zostanie ono przegłosowane przez Parlament, to mam nadzieję, że Komisja całkowicie tego nie uzna, ponieważ uważam je za całkowicie nieodpowiedzialne.
Pojawia się tu pytanie, słuszne pytanie, dotyczące metodologii, jaką trzeba byłoby zastosować w celu osiągnięcia statusu MSY.
Szczerze powiedziawszy, wiemy, czego potrzeba. Połowa tego czasu to gra słów.
Jeżeli dwie trzecie rybostanów jest łowionych bez zastosowania bezpiecznych środków biologicznych, to musicie zaprzestać połowów. Musicie odstawić floty do portów, zwolnić rybaków z pracy, być może wypłacając im odszkodowanie, do momentu odnowienia się zasobów i pojawienia się dla każdego szansy na długą, zdrową przyszłość.
Musicie pozwolić na regenerację rybostanów.
Naprawdę, możemy omawiać takie szczegóły, w jaki sposób można osiągnąć doskonałość statusu MSY, jeżeli są ryby oraz długoterminowa gwarancja, że będą.
Panie komisarzu!
Cenię pana bardzo wysoko. Od czasu naszego pierwszego spotkania podobało mi się to, co pan mówił.
Mogę powiedzieć dwie rzeczy?
Po pierwsze, jest pan słabo widoczny. Myślę, że pański gabinet trzyma pana na spotkaniach odbywających się w gabinecie.
Myślę, że Europie potrzebny jest mistrz rybołówstwa i podobnie jak potrzebuje pan rozwiązać niektóre problemy, musi pan również pojawiać się przed obiektywami kamer i mówić o tym, co trzeba zrobić.
Druga sprawa: upłynęły już trzy lata z pana pięcioletniej kadencji.
Było w jej trakcie dużo dobrych pomysłów, a za mało konkretów.
Chciałbym, aby zapisał pan ważny rozdział w historii Unii Europejskiej, dotyczący pożałowania godnej wspólnej polityki rybołówstwa i jej reformy.
Proszę więc, niech pan przestanie myśleć o sobie jako o przypisie, wyjdzie na scenę i sprawi, że coś się zacznie dziać!
Pięć lat temu byłem w Johannesburgu, gdzie Unia Europejska zadeklarowała przestrzeganie zasady zabezpieczenia statusu maksymalnie podtrzymywalnego odłowu do 2015 r.
Nie mówimy o wdrożeniu polityki do 2015 r. Mówiliśmy o przywróceniu tych poziomów zasobów ryb do 2015 r.
Nie powinien to być tylko kawałek - to musi być coś więcej.
Jeżeli mielibyśmy to zrobić w ciągu ośmiu lat, prawdopodobnie byłoby za późno.
Musimy zacząć uzyskiwać efekty. Zanim tak się stanie, musi pan uważać każdy dzień za swoją klęskę.
Niech pan nie słucha Parlamentu, ani ministrów, którzy starają się za każdym razem pana zablokować. Niech pan się postara o efekty.
w imieniu grupy Verts/ALE. - (SV) Pani przewodnicząca! Mogę zgodzić się z tym, co mówi poseł Davies.
Ryby wymierają!
A gdy wymrą, rybacy zostaną pozbawieni dochodu.
A więc znacznie mądrzej jest zainwestować w przyszłość poprzez wprowadzenie już teraz maksymalnie podtrzymywalnego odłowu, zamiast maksymalnie dostępnego odłowu, który jak dotychczas stanowił politykę Unii.
To jest całkowicie niezrównoważone!
Następnie możemy omówić braki naukowe w metodach oraz fakt, że jest to być może tępy instrument.
Ale ogólnym celem polityki gospodarczej UE jest niska inflacja. I to jest naprawdę niezwykle tępy instrument.
Nie był on jednak podobnie krytykowany. W takich przypadkach jest to znacznie ostrzejszy instrument.
Za to chciałem podziękować komisarzowi. Zdaliście sobie sprawę, że polityka ta jest całkowicie błędna, nieskuteczna i staracie się ją naprawić.
Później będziemy omawiać problem odrzutów oraz zestaw środków, dzięki którym być może zaczniemy rozwiązywać problemy.
Ale gdy mówimy o ocenach społeczno-gospodarczych, musimy uwzględniać dłuższą perspektywę czasową.
To jest istota mojej poprawki.
Bez niej moglibyście równie dobrze powiedzieć: "w porządku, rybacy nie chcą nic dziś robić!”.
Odebranie zatrudnienia rybakom wszystkich przyszłych pokoleń, jest tylko (jeśli w ogóle czymkolwiek jest) złą oceną warunków społeczno-gospodarczych.
w imieniu grupy GUE/NGL. - (PT) Uwaga ogólna do zasadniczych punktów sprawozdania, które ma kluczowe znaczenie dla sektora rybołówstwa: uważamy za istotne wskazanie różnic w długo- i krótkoterminowym zastosowaniu zasady zrównoważenia w rybołówstwie.
Oznacza to, że długoterminowe plany mają na celu określenie celów lub tematów prowadzących do osiągnięcia po stosunkowo długim czasie stabilnej sytuacji, a środki krótkoterminowe powstają w oparciu o projekty sporządzane corocznie w celu skorygowania w krótkim okresie współczynnika śmiertelności połowowej, do czasu osiągnięcia poziomu proponowanego jako cel długoterminowy.
Jeśli chodzi o cel długoterminowy dla rybołówstwa, można zaakceptować główny cel ustanowiony w Johannesburgu - uzyskanie maksymalnie podtrzymywalnego połowu z rybostanów.
Należy jednak zaznaczyć, że dla sformułowania celu maksymalnie podtrzymywalnego odłowu najważniejsze jest zastosowanie analizy naukowej, która pozwoli na określenie poziomu śmiertelności połowowej ryb, jaki będzie gwarantować maksymalne połowy, jakich będą mogły w zrównoważony sposób dostarczyć zasoby łowisk.
Z tego powodu najważniejsze jest uwzględnienie naturalnych charakterystyk każdego zasobu łowisk, jak również poznanie charakteru i rodzaju technik połowowych.
Aby ocenić właściwy dla długoterminowego celu poziom połowów, niezbędne jest zapoznanie się ze sporządzonymi przez naukowców prognozami, co oznacza, że prognozy te muszą zostać przygotowane w oparciu o wiarygodne informacje, że zostaną one przyjęte przez pracowników szczebla zarządzania i będą przestrzegane przez rybaków, cały czas zabezpieczając - i podkreślam, cały czas - sytuację gospodarczą sektora rybołówstwa oraz społeczności rybackich.
W praktyce, celem jest dokonanie oceny połowów w długoterminowej perspektywie i odpowiadającego im poziomu śmiertelności połowowej.
W tym celu musimy wybrać kryterium zrównoważoności i określić poziom zapewniający maksymalnie podtrzymywalny odłów.
Oto, gdzie zaczyna się prawdziwa debata.
Proponowano różne wartości dla poziomu śmiertelności połowowej ryb dla długoterminowego zarządzania zasobami w wyłącznych strefach ekonomicznych państw członkowskich.
Różni naukowcy uważają, że lepiej jest ustalić śmiertelność połowową na poziomie F0,1, a nie na przykład FMSY, który uważają za mniej właściwy.
Należy zaznaczyć, że FMSY, czyli śmiertelności połowowej, nie należy mylić z MSY - wysokością połowu.
Na koniec, zgadzam się, że najważniejsze jest uzupełnienie środków na rzecz zrównoważenia oceną konsekwencji społeczno-gospodarczych oraz oceną kosztów związanych z ich wdrożeniem.
w imieniu grupy IND/DEM. - Pani przewodnicząca! Nieczęsto członek Partii Niepodległości Zjednoczonego Królestwa składa gratulacje sprawozdawcy w tej Izbie.
W tym przypadku uczynię rzadki wyjątek.
Organizacja Żywności i Rolnictwa ONZ ocenia, że połowy 70% gatunków ryb na naszej planecie już osiągnęły lub przekroczyły poziom maksymalnie podtrzymywalnego odłowu (MSY).
Wspólna polityka rybołówstwa, wraz z niechlubnym problemem odrzutów, jakie są jej skutkiem, wniosła istotny wkład w to, co potencjalnie stało się ciężką katastrofą ekologiczną - szczególnie na Morzu Północnym.
W latach 80-tych ubiegłego wieku rząd kanadyjski został ostrzeżony przez rybaków, że dorsz został niebezpiecznie przełowiony.
Rząd zignorował ostrzeżenia i do 1992 r. połowy dorsza całkowicie upadły.
Wydaje się, że podobna sytuacja zaczyna mieć miejsce na wodach Europy.
Sprawozdawczyni odnosi się do wadliwych analiz i nieodpowiednich rozwiązań, oferowanych w komunikacie Komisji, które opisuje jako nazbyt uproszczone.
Komisja była ostatnio krytykowana za sposób zbierania i interpretacji danych statystycznych dotyczących spraw morskich.
W trakcie niedawnego spotkania informacyjnego rząd brytyjski mówił o "braku niezbędnych danych o tym, jakie powinny być odpowiednie dane”.
Interpretacja MSY przez Komisję opiera się na przestarzałych modelach i dogmatycznych pojęciach ekologicznych.
Wyraźnie wskazuje ona na pragnienie uzyskania dalszych kompetencji za wszelką cenę.
Strata naszych rybostanów stanowi cenę zbyt wysoką i dziękuję sprawozdawczyni za uczciwą postawę i potępienie komunikatu Komisji.
To na pewno coś oznacza, gdy eurofilska grupa PPE-DE powtarza stanowisko Partii Niepodległości Zjednoczonego Królestwa.
Ale wcześniej czy później zajmie je każdy.
w imieniu grupy ITS. - (FR) Pani przewodnicząca! Sprawozdania dwojga naszych kolegów, w tym posłanki Fragi, dotyczy tego nierozwiązywalnego problemu rybołówstwa - nierozwiązywalnego dlatego, że rybostany są ograniczone, a popyt stale rośnie.
Toteż polityka rybołówstwa to nie WPR [Wspólna Polityka Rolna].
Od 1968 r. i Sicco Mansholta, Komisja przez 40 lat popełnia strategiczny błąd dotyczący WPR, który zakrawa na zbrodnię przeciw ludzkości: ludzkość potrzebuje zbóż i mleka, a dostawy, jak widać po wzroście cen, są niewystarczające.
Z polityką rybołówstwa rzeczy mają się inaczej.
Błędy Komisji są skutkiem jej zwykłego, technokratycznego grzechu, ale nie strategicznej zbrodni.
Zarządzanie rybostanami za pośrednictwem limitów TAC, kwot, FIFG-ów i MAGP-ów nie powiodło się.
Komisja wydawała akty prawne na każdy temat: sieci, tonaży, wielkości floty, liczby jednostek i gdy już wszystko jest gotowe - jak mówi nam sprawozdawczyni - jest coraz mniej rybaków, mniej dorsza, a nawet mniej tuńczyka błękitnopłetwego w Morzu Śródziemnym.
Stąd też gniew rybaków w czerwcu i lipcu. Na przykład tam, skąd pochodzę, w porcie Sète lub Le Grau-du-Roi, rybacy stosujący połów z użyciem sieci "thonaille” - tradycyjny połów małymi sieciami, protestowali, że nie mogą łowić począwszy od lipca.
Niemniej, pomimo tych wszystkich kontroli, całego zniszczenia i wszystkich sankcji - a pewnie kiedyś założą rybakom elektroniczne obroże, aby ich monitorować - zasoby są, zgodnie ze sprawozdaniem, zagrożone.
Wspólna Polityka Rybołówstwa nie zadziałała - dlaczego?
Ponieważ problem jest na skalę światową - łowią Chiny, Indonezja, Filipiny i Peru.
Podobnie jak z winem - likwidujemy winnice, podczas, gdy reszta świata je zakłada, złomujemy nasze kutry, podczas, gdy Stany Zjednoczone budują ich więcej, a Rosja, Islandia i Norwegia rozbudowują silniki swoich jednostek.
Możecie wynaleźć wskaźniki, w rodzaju maksymalnie podtrzymywalnego odłowu, ale jeśli wasz sąsiad łowi więcej, to to, że będziecie łowić mniej, nie wpłynie na poprawę zasobów.
Ponadto, ponieważ hodowla lub inaczej akwakultura nie stanowi rzeczywistego rozwiązania choćby z uwagi na pokarm dla ryb, rybołówstwo stanowi doskonały przykład, że poziom Wspólnoty jest zarówno zbyt wysoki, w przypadku połowów przybrzeżnych, a decyzja powinna zapaść na szczeblu lokalnym i za niski w przypadku połowów dalekomorskich.
W takich przypadkach, albo szybko osiągniemy poziom światowy z pomocą naukowców, albo pod koniec XXI wieku będziemy chodzili do kina by łapać ostatnie rybki Nemo.
Pani przewodnicząca! Z zadowoleniem przyjmuję to sprawozdanie, popieram je i wyrażam uznanie dla sprawozdawczyni.
Całymi latami rozmawialiśmy o zrównoważonym rybołówstwie i o biurokratycznych kontrolach.
Zasoby nie są przy tym lepsze, a rybaków jest coraz mniej i są coraz biedniejsi.
Trudno oprzeć się uczuciu, że dotychczasowa polityka rybołówstwa jest beznadziejną porażką.
Rybacy mówią to od lat, ale dotychczas Komisja ich nie słuchała; nie słuchał też poseł Davies, który, jak się wydaje, chciałby jeszcze pogłębić tą klęskę.
Całkowite dopuszczalne połowy (TAC) i kwoty, jako główny instrument kontroli okazały się katastrofą, powodując skandal związany z odrzutami i biedę wielu rybaków.
Nawet w ramach modelu maksymalnie podtrzymywalnego odłowu mamy do czynienia z takim wadliwym nakładaniem się systemu kwot TAC na system nakładów połowowych.
Należy to rozwikłać.
Nie możemy mieć obu.
Wszyscy pragniemy zrównoważonego rybołówstwa, ale oznacza to również stabilność dla rybaków.
Oznacza to zniechęcenie do odrzutów.
Oznacza to uproszczenie środków technicznych, a więc elastyczność.
Osiągnijmy to tak szybko, jak to jest możliwe.
(ES) Pani przewodnicząca!
Myślę, że jest już bardzo późno, wszyscy jesteśmy bardzo zmęczeni, i, jak sądzę, nieco wstrząśnięci straszną wiadomością o śmierci trzech rybaków i zaginięciu pięciu na wodach Kadyksu. Kuter należał do floty Barbate; myślę że takie wieści powinny skłonić nas wszystkich do myślenia, ponieważ wskazują na trudny charakter zajęcia, w trakcie którego w wyniku jednego wydarzenia może przepaść osiem osób.
Dlatego też myślę, panie komisarzu, że jednym z głównych problemów, jaki porusza ten komunikat jest to, że starając się ratować zasoby jedynie poprzez ograniczenie działalności połowowej, bez nałożenia obowiązków na inne podmioty gospodarcze, których działalność wiąże się z ekosystemem morskim, przyczynia się do utraty, także przez nas wszystkich, politycznych uprawnień, zwłaszcza, że dyrekcja Komisji odpowiedzialna za rybołówstwo jest również odpowiedzialna za sprawy morskie.
Moja druga obawa lub pytanie dotyczy tego, w jaki sposób Komisja zamierza zastosować MSY z praktycznego punktu widzenia, ponieważ wszystko wskazuje na to, że wiąże się to z problemami, problemami praktycznymi, zwłaszcza w przypadku łowisk mieszanych, na których różne gatunki oddziaływują na siebie wzajemnie, a poziom połowów, jaki wyznacza poziom nakładu, nie odpowiada MSY dla poszczególnych gatunków.
Inny problem polega na tym, że na temat niektórych populacji brak jest jakiejkolwiek oceny.
Pewne jest to, że dotyczy to osób pracujących w tym sektorze. Mają one rację mówiąc, że luki poczynione we flocie Wspólnoty w celu spełnienia wymogów MSY, wynikających z tego politycznego zobowiązania, zostały natychmiast zapełnione przez przedsiębiorstwa z krajów trzecich, ponieważ rynek produktów rybnych podlega kontroli ze strony zapotrzebowania na stałe dostawy.
Pani przewodnicząca! Całymi latami nie zawsze zgadzałem się z naszą sprawozdawczynią, panią Fragą Estévez, ale mogę się zgodzić z większą częścią tego sprawozdania.
Mówi ono, że wspólnotowy system utrudnił kontrole i zachęcił do dokonywania odrzutów.
Mówi ono też, że z zadowoleniem przyjmuje komunikat Komisji stwierdzający, że obowiązująca polityka zarządzania rybołówstwem poniosła klęskę.
Zwraca uwagę, że trudno będzie stosować model maksymalnie podtrzymywalnego odłowu do łowisk wielogatunkowych, co dotyczy większości akwenów, na których łowią szkoccy rybacy.
Zauważa, że model ten jest nieodpowiedni w stosunku do gatunków pelagicznych.
Nie zgadzam się z wyrażeniem "wyeliminowana dyskryminacja” i będę wnioskować o przeprowadzenie jutro głosowania cząstkowego w celu jego usunięcia, ponieważ ze wcześniejszych rozmów ze sprawozdawczynią wiem, że jest to zaszyfrowany atak na względną stabilność, jaka musi zostać zachowana, jak długo mamy wspólną politykę rybołówstwa.
Ale zgadzam się też z wcześniejszymi uwagami komisarza, który powiedział, że należy zacząć iść we właściwym kierunku.
Po wszystkich latach bólu, zadawanego bezpośrednio przez wspólną politykę rybołówstwa, już teraz powinniśmy być gdzieś dalej.
Pani Przewodnicząca! Mając jedną minutę, proszono mnie o zabranie głosu w imieniu polskich rybaków, którzy chcą oświadczyć, że wprowadzone rozporządzenie Unii Europejskiej, dotyczące zakazu połowów dorsza, dyskryminuje polskich rybaków, zwłaszcza przy powszechnej wiedzy na temat połowów w innych krajach.
Rybacy mają nadzieję, że treść rozporządzenia wynika z niewiedzy Komisji Europejskiej na temat prawdziwej skali połowów ryb na Morzu Bałtyckim prowadzonych przez poszczególne państwa.
Domagają się oni nie tylko wycofania rozporządzenia, ale powołania specjalnej niezależnej komisji przy Parlamencie Europejskim w celu zbadania i wyjaśnienia zasad i sposobu szacowania ilości ryb na Morzu Bałtyckim po rozszerzeniu Unii w 2004 roku oraz poznania rozmiaru nieprawidłowości.
Pani przewodnicząca! Kilkoro z nas będzie kwestionować znaczenie długoterminowego zrównoważenia komercyjnych rybostanów.
UE podpiasała się pod zobowiązaniem przyjętym w trakcie światowego szczytu zrównoważonego rozwoju w Johannesburgu w 2002 r., dotyczącym osiągnięcia maksymalnie podtrzymywalnego odłowu w rybołówstwie do 2015 r.
Największe znaczenie ma teraz rozpoczęcie debaty nad sposobem realizacji celu w postaci zmniejszenia presji połowowej na wrażliwe gatunki. Ważnym elementem tego procesu jest sprawozdanie posłanki Fragi Estévez.
Zalety połowów przy niskich poziomach śmiertelności połowowej i budowanie bardziej odpornych zasobów rozrodczych zostały również przeanalizowane w sprawozdaniu w sprawie korzyści netto autorstwa komórki strategicznej kancelarii premiera Wielkiej Brytanii.
Jako Szkotka aż za dobrze znam taką presję na wrażliwe gatunki, takie jak dorsz z Morza Północnego, a tym bardziej trudności praktyczne stosowania planów zarządzania na łowiskach mieszanych, takich jak te u wybrzeży Szkocji.
Te trudności nie zwalniają z obowiązku działania.
Z zadowoleniem przyjmuję fakt, że Komisja uznała potrzebę zaangażowania członków zainteresowanych stron oraz włączenie regionalnych komitetów doradczych (RAC) w projektowany proces urzeczywistnienia tego.
Niektóre z komitetów RAC już zaczęły rozważać kwestię długoterminowego zarządzania oraz sprawę MSY. Ważne jest, że strategia jest opracowywana wspólnie z członkami zainteresowanych stron.
Na obecnym etapie nie możemy rozpraszać się omawiając kwestie techniczne tego, jaki model MSY ma zostać użyty i w jaki sposób.
Bardziej istotne jest wprowadzenie lepszej równowagi w wielkościach połowów przy dostępnych rybostanach, dla zapewnienia bardziej zrównoważonej przyszłości.
(ET) Panie i panowie! Pięć lat temu, w trakcie szczytu zrównoważonego rozwoju w Johannesburgu podjęliśmy zobowiązanie do ochrony rybostanów i szybkiego ich odtworzenia do poziomu zapewniającego maksymalnie podtrzymywalny odłów.
Planowana zmiana w systemie administracyjnym wytycza znacznie bardziej ambitne cele w porównaniu z obecnym bezpiecznym poziomem i zasadą ostrożności.
Oczywiście, należy dokładnie rozważyć wszelkie argumenty za i przeciw.
Unia Europejska potrzebuje elastycznego systemu zarządzania rybostanami oraz instrumentów szybkiego reagowania.
Istnieje również potrzeba stworzenia długoterminowych planów w celu wprowadzenia rozsądnych, lecz nadal elastycznych dostosowań.
Komisja Europejska zakłada, że na rybostany mają wpływ przede wszystkim połowy. Tymczasem znaczący wpływ na zasoby ma pogoda, drapieżniki, obce gatunki i trudności powstałe z winy człowieka.
Nie została jeszcze przeprowadzona ocena wpływu na środowisko mającego przebiegać po dnie Morza Bałtyckiego gazociągu, który połączy Rosję z Niemcami, chociaż budowa już trwa.
Dla mnie powodem do wielkiego niepokoju jest niedawne pojawienie się w Morzu Bałtyckim meduzy Mnemiopsis leidyi. Jest to gatunek pochodzący z Ameryki, który w latach 80-tych spowodował niemal całkowitą zagładę rybostanów w Morzu Czarnym, a obecnie sieje spustoszenie w Morzu Kaspijskim.
W ciągu jednego roku rozprzestrzeniła się ona od wybrzeży Szwecji do serca Morza Bałtyckiego.
Nie wolno nam tracić czasu i czekać, aż rybostany w Morzu Bałtyckim ulegną zniszczeniu.
Dlatego też skutki nowego systemu administracyjnego muszą być badane w pierwszym rzędzie na poziomie regionalnym, a nie europejskim, ponieważ flota rybacka każdego państwa członkowskiego ma własne cechy charakterystyczne.
Dla wdrożenia dalekowzrocznej polityki rybołówstwa niezmiernie ważne jest zaangażowanie regionalnych zespołów doradczych.
Zmiany w systemie administracyjnym wymagają zmniejszenia liczebności flot połowowych i ich obciążenia, a więc oznaczają wielkie straty dla naszych przedsiębiorstw połowowych.
Europejski Fundusz Rybołówstwa zwyczajnie nie dysponuje odpowiednimi środkami, aby zaradzić tak wielkim stratom.
(Przewodnicząca wyłączyła mikrofon)
komisarz. -Pani przewodnicząca! Po pierwsze chciałbym odnieść się do wypadku, o którym mówiły posłanki Fraga Estévez i Miguélez Ramos.
Podzielam ich zmartwienie i smutek w związku ze śmiercią rybaków i mam nadzieję na uratowanie zaginionych
Pozwólcie mi, proszę, poruszyć kilka spraw podniesionych w trakcie debaty, które okazały się co najmniej bardzo, wręcz skrajnie zróżnicowane, jeśli chodzi o drogę naprzód.
Z debaty wynika jednak, że wszyscy podzielamy zdanie, że rybołówstwo należy jak najprędzej doprowadzić do zrównoważonego poziomu.
Nie oznacza to, że proponujemy drastyczne i natychmiastowe działania.
Musimy raczej wyznaczyć sobie cel w postaci stopniowego i elastycznego dochodzenia do maksymalnie podtrzymywalnego odłowu (MSY).
Na każdym etapie będziemy ponownie oceniać wyznaczone cele i w razie potrzeby dostosujemy je do zmieniającej się sytuacji.
Innymi słowy, metoda MSY wyznacza nam kierunek, a nie koniecznie ustalony cel.
Powtórzę, podejście MSY kieruje rybołówstwo we właściwą stronę - od nadmiernej eksploatacji w kierunku warunków mniej lub bardziej stabilnych połowów i niższych kosztów.
Podejście to powinno być elastyczne, tak, aby w miarę uczenia się lub zmian warunków środowiska i ekosystemów możliwe było stosowanie w jego ramach nowej wiedzy.
Pojawiło się pytanie, dlaczego MSY nie funkcjonował w odniesieniu do zasobów pelagicznych, oraz opinia, że nie jest on odpowiedni dla tego celu i przestarzały.
Muszę powiedzieć, że w Europie i na świecie są skuteczne strategie zarządzania rybołówstwem.
Chociaż ta koncepcja nie jest nowa, to nie znaczy, że jest ona nieaktualna.
Ważne jest że jak długo wyznacza ona drogę zarządzaniu rybołówstwem i jest wystarczająco elastyczna, aby umożliwić regularne przeglądy, ma spore szanse na powodzenie.
Dobrymi przykładami pewnego rodzaju sukcesu mogą być zasoby takich ryb, jak czarniak, łupacz z Morza Północnego i makrela, poławiane blisko poziomu MSY i ogólnie stabilne i dochodowe.
Pozwolę sobie podkreślić jedną rzecz.
Celem tego projektu nie jest karanie rybaków, którzy rzeczywiście muszą dokonać szeregu dostosowań, ale raczej próba osiągnięcia celu i obrania kierunku, dzięki któremu sektor będzie działać w bardziej stabilnym i zyskownym otoczeniu.
Zgodnie z moim wystąpieniem otwierającym Europejski Fundusz Rybołówstwa umożliwia państwom członkowskim opracowanie środków dotyczących dostosowania zdolności i nakładów połowowych w kontekście planów długoterminowych, w tym przepisów społecznych i gospodarczych obejmujących odpowiednie wykorzystanie pieniędzy publicznych w ramach ich programów operacyjnych.
Inna sprawa dotyczy faktu, że MSY nie będzie funkcjonować w odniesieniu do łowisk mieszanych, ponieważ w przypadku nastawienia się na jeden gatunek w celu osiągnięcia MSY może to doprowadzić do jego wyniszczenia, podczas, gdy inne gatunki łowione na łowisku mieszanym będą eksploatowane niewystarczająco Myślę, że do sytuacji większości łowisk mieszanych należy podchodzić realistycznie.
Przedmiotowe zasoby są w podobny sposób nadmiernie eksploatowane.
Wyraźnie widać, że zastosowanie MSY do łowisk mieszanych będzie trudne i wymaga gruntownej analizy w zależności od przypadku.
Problem łowisk mieszanych istnieje jednak i jeśli się nim nie zajmiemy, nie będzie poprawy i nie posuniemy się we właściwym kierunku.
Jeśli chodzi o konsultacje, Komisja jest przekonana o konieczności ich prowadzenia i udziale członków zainteresowanych stron.
Od czasu przyjęcia celu MSY na szczycie w Johannesburgu odbyły się liczne konsultacje.
W konsultacjach takich uczestniczyły państwa członkowskie, naukowcy i regionalne komitety doradcze, które analizują nasz projekt i starają się pomagać nam w wyborze najlepszej drogi.
Dyskusje w sprawie planów będą prowadzone na późniejszym etapie, po opracowaniu przez nas ocen oddziaływania, skonsultowaniu ich z przemysłem i sporządzeniu naszych szczegółowych propozycji.
Oczekuję dalszego dialogu z państwem na temat tych planów.
Debata została zamknięta.
Głosowanie odbędzie się w czwartek 6 września 2007 r.
Porządek dzienny następnego posiedzenia: patrz protokół
Zamknięcie posiedzenia.
(Posiedzenie zostało zamknięte o godz. 11.25.)
Otwarcie posiedzenia
(Posiedzenie zostało otwarte o godz. 10.00)
(IT) Panie przewodniczący, panie i panowie! Europa straciła dzisiaj jednego ze swych największych artystów.
Luciano Pavarotti zmarł dzisiaj rano w Modenie i uważam za słuszne uczczenie pamięci tego wielkiego człowieka sztuki i kultury, który przeniósł muzykę europejską na sceny całego świata.
Jego odejście jest wielką stratą dla całej Unii Europejskiej i uważam, że należy w tej Izbie pamiętać o Lucianie Pavarottim.
Przegląd dorobku prawnego w dziedzinie ochrony konsumentów (debata)
Kolejnym punktem porządku dziennego jest sprawozdanie sporządzone przez Béatrice Patrie w imieniu Komisji Rynku Wewnętrznego i Ochrony Konsumentów w sprawie Zielonej księgi w sprawie przeglądu dorobku prawnego w dziedzinie ochrony konsumentów.
sprawozdawczyni. - (FR) Pani komisarz, panie przewodniczący, panie i panowie! Chciałabym rozpocząć od podziękowania pani komisarz Kunevie za produktywną wymianę poglądów.
Dlaczego mamy te zieloną księgę i to sprawozdanie PE?
Są trzy czynniki, które uzasadniają działania zmierzające do uczynienia dorobku wspólnotowego w dziedzinie ochrony konsumentów, czyli ośmiu dyrektyw przyjętych pomiędzy 1985 r. a 1999 r., bardziej spójnym i nowoczesnym.
Przede wszystkim szybki rozwój nowych technik sprzedaży, w szczególności e-handlu, sprawił, że niektóre przepisy wspólnotowe stały się przestarzałe.
Po drugie, w obowiązującym dorobku, który obejmuje różne definicje prawne identycznych pojęć, istnieje wiele niespójności.
Po trzecie, podjęta w przeszłości decyzja, aby optować za minimalną harmonizacją, umożliwiając w ten sposób państwom członkowskim utrzymanie szczególnych przepisów krajowych, doprowadziła do fragmentaryzacji otoczenia prawnego, biorąc pod uwagę, że obwiązujące przepisy ustanawiają minimalne standardy wspólnotowe, ale nie określają jednolitej metody ich wypełniania.
W konsekwencji, zgodnie z Eurobarometrem z września 2006 r., 50% obywateli jest bardziej ostrożnych wobec zakupów transgranicznych, podczas gdy 71% uważa, że trudniej jest zapewnić swe prawa w przypadku kupowania od sprzedawców prowadzących działalność w innym państwie członkowskim.
Podobnie dla podmiotów gospodarczych ważne jest, że będą oni korzystać z bezpiecznych ram regulacyjnych dotyczących środowiska i będą w stanie w pełni wykorzystywać rynek wewnętrzny obejmujący niemalże 500 milionów konsumentów.
Jednym w wyzwań tego przeglądu jest wejście na etap jakościowy, w pewnym stopniu ustanawiając podstawy dla wspólnotowego kodeksu konsumenta.
Ale jaką metodę należy zastosować?
Parlament Europejski w pełni wspiera metodologię proponowaną przez Komisję, czyli podejście mieszane lub łączone: z jednej strony oparte na definicji instrumentu horyzontalnego w celu zapewnienia maksymalnej harmonizacji, stosując identyczne pojęcia prawne we wszystkich obowiązujących dyrektywach; z drugiej strony zapewnia ono przegląd, w razie konieczności, pewnych dyrektyw sektorowych, gdzie nadal będzie stosowana zasada minimalnej harmonizacji.
Należy sformułować instrument horyzontalny w celu zebrania razem podstawowych praw europejskich konsumentów.
Przede wszystkim będzie on obejmować jednolitą definicję "konsumenta”, która zdaniem Parlamentu powinna mieć zastosowanie do wszystkich osób fizycznych i prawnych, działających w celach nie związanych z prowadzonym przez nią handlem, przedsiębiorstwem lub wykonywanym zawodem, podczas gdy "przedsiębiorca” powinien być określany jako każda osoba działająca w celach związanych z handlem, przedsiębiorstwem lub wykonywanym zawodem.
Możecie spytać, czy taka ograniczająca definicja "konsumenta” jest konieczna?
W rzeczywistości jest to w interesie samych konsumentów.
Istnieje wysokie ryzyko, że rozszerzenie specjalnej ochrony oferowanej przez prawo ochrony konsumentów na szerszy zakres beneficjentów doprowadziłoby do niższego poziomu ochrony, czego chcielibyśmy uniknąć.
Po drugie, instrument horyzontalny zagwarantuje prawo konsumentów do wycofania się z umowy w przypadku zakupu przez Internet lub sprzedaży obwoźnej.
Rozwiązania dotyczące obliczania okresu, w którym można się wycofać z umowy, zostaną zharmonizowane: obecnie okres, w którym można się wycofać z umowy wynosi przykładowo co najmniej siedem dni w przypadku umów na odległość, ale w niektórych krajach, takich jak Niemcy i Finlandia, został wprowadzony okres 14-to dniowy.
Metody egzekwowania prawa do wycofania się z umowy także zostaną zharmonizowane.
Po trzecie, instrument horyzontalny wyjaśni, co oznaczają "nieuczciwe klauzule” w umowach pomiędzy przedsiębiorcami a konsumentami.
Zostanie ustanowiona czarna lista zakazanych klauzul umownych, szara lista klauzul, co do których istnieje domniemanie, że są one nieuczciwe oraz inne klauzule, co do których konsumenci mogą za pomocą działań prawnych wykazać, że są nieuczciwe.
Po czwarte, czas trwania dwuletniej ustawowej gwarancji zostanie przedłużony, aby objąć okres, w którym towary nie są używane ze względu na ich naprawę.
Po piąte, zostanie potwierdzone prawo do środków naprawczych, a dotyczące ich rozwiązania zostaną wyjaśnione. Przede wszystkim instrument horyzontalny będzie w stanie dostosowywać się do zmian.
Szczególne kwestie prawne nadal będą przedmiotem tzw. dyrektyw sektorowych i w większej części będą podlegać zasadzie minimalnej harmonizacji, wraz z - naszym zdaniem - klauzulą wzajemnego uznania, której mechanizm będzie musiał być zdefiniowany i która powinna ułatwić rozwiązanie wszelkich konfliktów prawnych.
Moje sprawozdanie podkreśla wreszcie, że bez informacji i bez możliwości odwołania się do tych środków naprawczych konsumenci mają tylko wirtualne prawa.
Efektywne stosowanie ich praw wymaga przeprowadzenia krajowych i wspólnotowej kampanii informacyjnych, większej przejrzystości i bardziej aktywnej roli europejskich centrów konsumentów oraz uproszczenia sądowych i pozasądowych środków naprawczych.
Podsumowując, Parlament przypomina dyskusję na temat roszczeń zbiorowych.
Jako sprawozdawczyni uważam, że roszczenia zbiorowe, jako szczególny sposób rozwiązywania sporów zbiorowych, są ważną metodą, która zasługuje na głębsze rozważenie.
Zwracam się do Komisji, aby w nadchodzących miesiącach przedstawiła szczegółowe badania i wnioski prawne.
Jednakże, muszę wyraźnie stwierdzić, że europejska forma roszczeń zbiorowych będzie różnić się od amerykańskich pozwów zbiorowych, których bardzo aktywna filozofia, prowadząca do agresywnego zabiegania o konsumentów przez pozbawionych skrupułów prawników, oraz metody, które zapewniają w szczególności odszkodowanie za podlegające karze szkody ograniczone przez podmioty gospodarcze, są całkowicie obce kulturze prawnej krajów europejskich.
Przeciwnie, uważam, że procedura europejska będzie musiała umożliwić stowarzyszeniom działanie w imieniu wszystkich tych, którzy ponieśli podobne straty spowodowane tą samą nieuczciwością przedsiębiorcy w celu uzyskania, poprzez jednolitą procedurę i bez jakichkolwiek wyraźnych działań z ich strony, odszkodowania, jakie się im należy.
Podsumowując chciałabym powiedzieć, że zielona księga broni ambitnych celów i osobiście mam nadzieję, że głosowanie Parlamentu wyraźnie wskaże drogę w kierunku Europy konsumentów.
komisarz. -Panie przewodniczący, jestem naprawdę bardzo zadowolona, że jestem dzisiaj tutaj, aby przedyskutować z państwem bardzo ważne kwestie podniesione w zielonej księdze w sprawie przeglądu dorobku prawnego w dziedzinie ochrony konsumentów.
Chciałabym rozpocząć od najszerszego podziękowania posłance Patrie, wszystkim sprawozdawcom Komisji Rynku Wewnętrznego i Ochrony Konsumentów oraz pani posłance Wallis, która przedstawiła opinię dla Komisji Prawnej.
To była wspaniała grupa robocza, prowadząca bardzo ścisłą współpracę w sprawie tego sprawozdania.
Nie czynię tego tylko z uprzejmości: jest to szczere uznanie dla ciężkiej pracy Parlamentu.
Osiem dyrektyw dotyczących ochrony konsumentów, podlegających przeglądowi, skupia się na kontraktowym etapie procesu sprzedaży lub dostarczania usług.
Osiem obowiązujących dyrektyw dotyczy, na przykład, sprzedaży konsumenckich, umów na odległość, sprzedaży obwoźnej i nieuczciwych klauzul umownych.
Jednakże wszystkie te dyrektywy są oparte na zasadzie minimalnej harmonizacji, pozostawiając nas z różnorodnością krajowych przepisów opartych na standardach wspólnotowych.
Ta regulacyjna fragmentaryzacja jest myląca dla konsumentów i kosztowna dla przedsiębiorstw.
Dlatego też w dniu 8 lutego 2007 r. Komisja rozpoczęła ważne konsultacje w sprawie zielonej księgi w sprawie przeglądu dorobku prawnego w dziedzinie ochrony konsumentów.
Celem przeglądu jest uproszczenie i dostosowanie obowiązujących przepisów poprzez zmniejszenie fragmentaryzacji regulacyjnej.
Wreszcie powinien on zwiększyć zaufanie konsumentów do rynku wewnętrznego i pozwolić przedsiębiorstwom, w szczególności małym i średnim, na łatwiejsze prowadzenie działalności w całej UE.
Poprzez ten proces mamy możliwość przyczynienia się do rzeczywiście zintegrowanego rynku detalicznego UE, zapewniając konsumentom niższe ceny i większy wybór oraz dostarczając umiarkowanych bodźców do wzrostu gospodarczego i tworzenia miejsc pracy.
Cieszę się, że Komisja i Parlament Europejski zgadzają się co do wspólnej linii w podejściu do tej bardzo ważnej i wymagającej kwestii.
Państwa wsparcie będzie ważnym wskaźnikiem dla kontynuowania prac i formułowania wniosków szczególnych.
Po przyjęciu tego sprawozdania w sprawie zielonej księgi przez Parlament Europejski wynik konsultacji zostanie opublikowany na stronie internetowej Dyrekcji Generalnej ds. Zdrowia i Ochrony Konsumenta.
Będzie to miało miejsce w październiku.
Jednakże już w tej chwili mogę nakreślić wyniki w odniesieniu do pewnych kluczowych kwestii.
Przede wszystkim Komisja z zadowoleniem przyjmuje poparcie Parlamentu dla mieszanego podejścia do przeglądu, polegającego na połączeniu instrumentu horyzontalnego - regulującego aspekty wspólne dla poszczególnych dyrektyw oraz utrzymując szczególne aspekty w dyrektywach sektorowych.
Już mogę państwa poinformować, że to mieszane podejście jest popierane przez znaczną większość osób, które odpowiedziały na zieloną księgę.
W odniesieniu do harmonizacji Komisja z zadowoleniem przyjmuje poparcie przez Parlament ukierunkowanej zasady pełnej harmonizacji, czyli pełnej harmonizacji kluczowych aspektów dyrektyw dotyczących ochrony konsumenta, co jest konieczne w celu osiągnięcia rynku wewnętrznego dla przedsiębiorstw i konsumentów.
To poparcie dla pełnej harmonizacji w całym dorobku dotyczącym ochrony konsumenta -lub pełnej ukierunkowanej harmonizacji- jest podzielane przez większość osób, które odpowiedziały na zieloną księgę.
Niemniej jednak w niektórych obszarach nadal zostaną ustanowione przepisy minimalne.
Komisja zgadza się z Parlamentem, że klauzula wzajemnego uznania powinna mieć zastosowanie do tych obszarów w celu zapewnienia, aby dodatkowe wymogi nałożone przez państwa członkowskie nie stwarzały nieuzasadnionych barier na rynku wewnętrznym.
