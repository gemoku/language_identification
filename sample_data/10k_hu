A Parlament állásfoglalásaival kapcsolatos további intézkedések: lásd a jegyzokönyvet
Dokumentumok benyújtása: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Jövőbeni tevékenységek a szabadalmak területén (benyújtott állásfoglalásra irányuló indítványok): lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 23.55)
Az ülés megnyitása
(" συνεδρίαση αρχίζει στις 9 π.μ.)
Dokumentumok benyújtása: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
1.
Megállapodás az EK és Bulgária között: részvétel a Kábítószer és a Kábítószerfüggőség Európai Megfigyelőközpontjának tevékenységében (szavazás)
2.
Megállapodás az EK és Románia között: részvétel a Kábítószer és a Kábítószerfüggőség Európai Megfigyelőközpontjának tevékenységében (szavazás)
3.
Megállapodás az EK és Törökország között: részvétel a Kábítószer és a Kábítószerfüggőség Európai Megfigyelőközpontjának tevékenységében (szavazás)
4.
Az EK és Szingapúr közötti megállapodás a légi szolgáltatások bizonyos kérdéseiről (szavazás)
5.
Az EK és Ausztrália közötti megállapodás a légi szolgáltatások bizonyos kérdéseiről (szavazás)
6.
A légi szolgáltatások bizonyos kérdéseiről létrejött megállapodás az Európai Közösség és Új-Zéland között (szavazás)
7.
Megállapodás az EK és Uruguay között a légi szolgáltatások bizonyos kérdéseiről (szavazás)
8.
Az Európai Közösség és a Maldív Köztársaság között a légi szolgáltatások bizonyos kérdéseiről létrejött megállapodás (szavazás)
9.
Európai műholdas rádiónavigációs programok irányítása (szavazás)
10.
A mészhéjú állatok vizeinek minőségi követelményei (kodifikált szöveg) (szavazás)
11.
A megtévesztő és összehasonlító reklám (kodifikált szöveg) (szavazás)
12.
A szerzői jog és egyes szomszédos jogok védelmi ideje (kodifikált szöveg) (szavazás)
13.
A bérleti jog és a haszonkölcsönzési jog, valamint a szellemi tulajdon területén a szerzői joggal szomszédos bizonyos jogok (kodifikált szöveg) (szavazás)
14.
A kaliforniai pajzstetű elleni védekezés (kodifikált szöveg) (szavazás)
15.
Glükóz és laktóz (kodifikált szöveg) (szavazás)
16.
Az Eljárási Szabályzat 3. és 4. cikkének módosítása (szavazás)
19.
A gazdasági tevékenységek NACE Rev. 2. rendszerű statisztikai osztályozása (szavazás)
20.
A Közösség kivételes pénzügyi segélye Koszovó számára (szavazás)
21.
Európai Újjáépítési Ügynökség (szavazás)
25.
Az állatok jóléte és védelme a 2006 és 2010 között időszakban (szavazás)
26.
Nyomonkövetés a szabadfoglalkozású szolgáltatások versenyére vonatkozó jelentéshez (szavazás)
A szavazatok helyesbítései és szavazási szándékok: lásd a jegyzőkönyvet
A Parlament tagjai: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
(Se levanta la sesión a las 12.10 horas)
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Az Elnökség közleménye: lásd a jegyzokönyvet
Az Európai Unió és Oroszország közötti kapcsolatok alakulása Anna Politkovszkaja újságírónő meggyilkolását követően (benyújtott állásfoglalásra irányuló javaslatok)
Dokumentumok benyújtása: lásd a jegyzőkönyvet
Petíciók: lásd a jegyzőkönyvet
Előirányzatok átcsoportosítása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A Parlament állásfoglalásaival kapcsolatos további intézkedések: lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 22.20)
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
ENSZ: az M2 és az M3 kategóriájú járművek általános kialakításuk tekintetében történő jóváhagyása (szavazás)
2.
Bulgária és Románia csatlakozása: az Európai Közösségek tisztviselőinek toborzása (szavazás)
3.
A Galileo Közös Vállalkozás alapszabályának módosítása (szavazás)
4.
Norvégiának a Kábítószerek és a Kábítószerfüggőség Európai Megfigyelőközpontja (KKEM) munkájában történő részvétele (szavazás)
5.
Bogdan Golik mentelmi jogának felfüggesztésére irányuló kérelem (szavazás)
6.
Mario Borghezio kiváltságainak és mentelmi jogának fenntartására irányuló kérelem (szavazás)
7.
3/2006. sz. költségvetésmódosítás (szavazás)
8.
5/2006. sz. költségvetésmódosítás (szavazás)
9.
Stratégiai partnerség az Európai Unió és Dél-Afrika között (szavazás)
10.
Környezetvédelmi célú pénzügyi eszköz (LIFE +) (szavazás)
11.
Az európai audiovizuális iparágat támogató program (MEDIA 2007) (szavazás)
12.
Kultúra 2007 program (2007-2013) (szavazás)
13.
A polgári védelem közösségi mechanizmusa (szavazás)
14.
Az "átláthatósági" irányelv végrehajtási intézkedései (2. szint) (szavazás)
15.
A "tőzsdei tájékoztató" irányelv végrehajtási intézkedései (2. szint) (szavazás)
16.
A nők bevándorlása, a bevándorolt nők szerepe és helye az EU-ban (szavazás)
17.
A közösségi források beszedése (szavazás)
That concludes the vote.
Szavazások órája
The next item is the vote.
(For the results and other details on the vote: see Minutes)
A szavazatok helyesbítései és szavazási szándékok: lásd a jegyzőkönyvet
(The sitting was suspended at 12.35 and resumed at 15.00)
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
A Parlament tagjai: lásd a jegyzőkönyvet
A következő üléshét napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 23.50.)
Az ülés megnyitása
(Se abre la sesión a las 9.05 horas)
A képviselőcsoportok tagjai: lásd a jegyzőkönyvet
3.
"Cselekvő ifjúság” program (2007-2013) (szavazás)
4.
Egész életen át tartó tanulás (szavazás)
5.
Európa a polgárokért program (2007-2013) (szavazás)
6.
A perfluoroktán-szulfonát forgalomba hozatalának és felhasználásának korlátozásai (szavazás)
9.
Határozat a SIS II létesítéséről, működtetéséről és felhasználásáról (szavazás)
10.
Az Európai Unió és Oroszország közötti kapcsolatok alakulása Anna Politkovszkaja újságírónő meggyilkolását követően (szavazás)
11.
Mellrák (szavazás)
Az előző ülés jegyzőkönyvének elfogadása: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 00.10)
Az ülés megnyitása
(Posiedzenie zostało otwarte o godz. 10.05)
Dokumentumok benyújtása: lásd a jegyzőkönyvet
2.
2007-es költségvetés tervezete: III. szakasz (szavazás)
4.
A legkülső régiók halászflottái (szavazás)
6.
Moldova (Dnyeszteren-túli területek) (szavazás)
7.
Grúzia (Dél-Oszétia) (szavazás)
8.
Mérgező hulladékok kivitele Afrikába (szavazás)
9.
A környezet büntetőjogi védelme (szavazás)
10.
Euro-mediterrán társulási megállapodás EU/Szíria (szavazás)
11.
A nairobi éghajlat-változási konferencián követendő EU-stratégia (szavazás)
12.
Integrált európai cselekvési program a belvízi szállítás érdekében "NAIADES" (szavazás)
Szavazások órája
Pasamos al turno de votaciones.
(Para los resultados y otros detalles de la votación: véase el Acta)
A szavazatok helyesbítései és szavazási szándékok: lásd a jegyzőkönyvet
(La sesión, suspendida a las 13.50 horas, se reanuda a las 15.05 horas)
A bizottságok és a küldöttségek tagjai: lásd a jegyzőkönyvet
A Tanács közös álláspontjainak közlése: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
1.
Tibet (szavazás)
2.
Rios Montt elleni eljárás (szavazás)
Bizonyos okiratokat érintő határozatok: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
Je déclare interrompue la session du Parlement européen.
(La séance est levée à 16h25)
Előirányzatok átcsoportosítása: lásd a jegyzőkönyvet
Petíciók: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
	Írásbeli nyilatkozatok és szóbeli választ igénylő kérdések (benyújtás) : lásd a jegyzokönyvet
Dokumentumok benyújtása: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
A 2007-es pénzügyi évre vonatkozó általános költségvetési tervezet (a módosítástervezetek benyújtásának határideje) : lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(The sitting was closed at 22.45)
Az ülés megnyitása
(Die Sitzung wird um 9.00 Uhr eröffnet.)
Dokumentumok benyújtása: lásd a jegyzőkönyvet
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
A közös agrárpolitika keretébe tartozó közvetlen támogatási rendszerek, valamint az Európai Mezőgazdasági Vidékfejlesztési Alapból (EMVA) nyújtandó vidékfejlesztési támogatás (szavazás)
2.
Megállapodás az EK és Kanada között a felsőoktatás, a képzés és az ifjúság területén történő együttműködésről (szavazás)
3.
Az EK és az Egyesült Államok közötti megállapodás a felsőoktatás és a szakképzés területén (szavazás)
4.
Szociális biztonsági rendszerek a Közösségen belül mozgó munkavállalók és családtagjaik részére (szavazás)
5.
Az idegen és nem honos fajoknak az akvakultúrában történő alkalmazása (szavazás)
6.
A halászati és akvakultúra-termékek piacának közös szervezése (szavazás)
7.
A környezeti ügyekben az információhoz való hozzáférés, a nyilvánosságnak a döntéshozatalban történő részvétele és az igazságszolgáltatáshoz való jog biztosítása (szavazás)
8.
A harmadik országból beutazó személyek által importált áruk után fizetendő hozzáadottérték-adó és jövedéki adó alóli mentesítés (szavazás)
9.
A Közösség harmadik hozzájárulása a Csernobili Védelmi Alap javára (szavazás)
11.
A vidékfejlesztés támogatása az Európai Mezőgazdasági Vidékfejlesztési Alapon (EAFRD) keresztül (szavazás)
12.
Gabriele Albertini mentelmi jogának fenntartása iránti kérelem (szavazás)
13.
Gabriele Albertini mentelmi jogának fenntartása iránti kérelem (szavazás)
14.
Gérard Onesta mentelmi jogának fenntartása iránti kérelem (szavazás)
15.
Tengeri környezetvédelmi közösségi politika (szavazás)
16.
Higanytartalmú mérőeszközök (szavazás)
18.
Közös vállalkozás az európai légiforgalom-irányítási rendszerért (SESAR) (szavazás)
Nous interrompons à présent les votes pour faire place à la séance solennelle.
2.
Tengervédelmi stratégia (szavazás)
3.
Jelzáloghitel (szavazás)
Nous en avons à présent terminé avec les votes.
Szavazások órája (folytatás)
A szavazatok helyesbítései és szavazási szándékok: lásd a jegyzőkönyvet
(La séance, suspendue à 13h10, est reprise à 15h10)
Az előző ülés jegyzőkönyvének elfogadása: lásd a jegyzőkönyvet
A következő üléshét napirendje: lásd a jegyzőkönyvet
Az ülés berekesztése
(La séance est levée à 24 heures)
Az ülés megnyitása
(Se abre la sesión a las 9.05 horas)
Írásbeli nyilatkozatok (benyújtás): lásd a jegyzokönyvet
2.
Az Európai Unió általánosított preferencia rendszere (szavazás)
1.
Belső piaci szolgáltatások (szavazás)
Se cierra el turno de votaciones.
Szavazások órája (folytatás)
Continuamos con el turno de votaciones.
A szavazatok helyesbítései és szavazási szándékok: lásd a jegyzőkönyvet
(La sesión, suspendida a las 13.10 horas, se reanuda a las 15.00 horas)
Az előző ülés jegyzőkönyvének elfogadása: lásd a jegyzőkönyvet
A képviselőcsoportok tagjai: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Zasedání skončilo ve 23:30)
A Tanács közös álláspontjainak közlése: lásd a jegyzőkönyvet
3.
Egyezmény a biológiai és vegyi fegyverek (BTWC), valamint az új típusú kartács lövedékek és hagyományos fegyverek tilalmáról (szavazás)
4.
Balti-tengeri stratégia az északi dimenziónak (szavazás)
7.
Nők a nemzetközi politikában (szavazás)
Az előző ülés jegyzőkönyvének elfogadása: lásd a jegyzőkönyvet
A következő üléshét napirendje: lásd a jegyzőkönyvet
Viták az emberi jogok, a demokrácia és a jogállamiság megsértését érintő ügyekről (vita)
1.
Etiópia (szavazás)
2.
Banglades (szavazás)
3.
Irán (szavazás)
Tím je hlasování ukončeno.
Kérelem a parlamenti mentelmi jog fenntartására: lásd a jegyzőkönyvet
Kérelem a parlamenti mentelmi jog felfüggesztésére : lásd a jegyzokönyvet
A bizottságok és a küldöttségek tagjai: lásd a jegyzőkönyvet
Előirányzatok átcsoportosítása: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
Přerušuji zasedání Evropského parlamentu.
(Zasedání skončilo v 17:05)
Az előző ülés jegyzőkönyvének elfogadása: lásd a jegyzőkönyvet
Dokumentumok benyújtása: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
Írásbeli nyilatkozatok (benyújtás): lásd a jegyzokönyvet
A megállapodások szövegeinek Tanács általi előterjesztése: lásd a jegyzőkönyvet
Előirányzatok átcsoportosítása: lásd a jegyzőkönyvet
Napirend: lásd a mellékletet
Mandátumvizsgálat: lásd a jegyzőkönyvet
A Parlament tagjai: lásd a jegyzőkönyvet
A Tanács közös álláspontjainak közlése: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La séance est levée à 0h25)
Az ülés megnyitása
(Se abre la sesión a las 9.00 horas)
Dokumentumok benyújtása: lásd a jegyzőkönyvet
Aktív hatóanyagok a gyógyszeriparban (írásbeli nyilatkozat): lásd a jegyzokönyvet
1.
A polgári légi közlekedés területén a műszaki előírások és a közigazgatási eljárások összehangolása (szavazás)
2.
Belvízi hajókra vonatkozó műszaki követelmények (szavazás)
3.
Halászati partnerségi megállapodás az EK és a Zöld-foki-szigetek között (szavazás)
4.
Közösségi garancia az Európai Beruházási Bank részére (szavazás)
5.
Az eljárási szabályzat 139. cikkének módosítása - A nyelvi rendszerre vonatkozó átmeneti intézkedés (szavazás)
7.
Alapjogi Ügynökség (az EU-Szerződés VI. címével kapcsolatos tevékenységek) (szavazás)
- Before the vote:
előadó. - Tisztelt Elnök Úr! A jelentésem kiterjesztette volna az Alapjogi Ügynökség hatáskörét a harmadik pillérre.
Azt kérem képviselőtársaimtól, hogy ezt a javaslatot változatlanul támogassák, szavazzák meg a Parlament eredeti előterjesztését.
A magam részéről pedig tudomásul vettem, hogy a politikai deklaráció ezt a kiterjesztést egy kicsit korlátozott mértékben tartalmazza.
9.
Románia csatlakozása (szavazás)
11.
Az Európai Közösség hetedik keretprogramjában (2007-2013) való részvétel szabályai, a kutatási eredmények terjesztése (szavazás)
12.
A pirotechnikai termékek forgalomba hozatala (szavazás)
13.
Az integrált szociális védelmi statisztikák európai rendszere (ESSPROS) (szavazás)
14.
Az Euratom hetedik keretprogramjában (2007-2011) valórészvétel szabályai, a kutatási eredmények terjesztése (szavazás)
15.
A "Személyzet" elnevezésű egyedi program (az EK hetedik kutatási, technológiafejlesztési és demonstrációs keretprogramja, 2007-2013) (szavazás)
16.
Az "Ötletek" elnevezésű egyedi program (az EK hetedik kutatási, technológiafejlesztési és demonstrációs keretprogramja, 2007-2013) (szavazás)
17.
A "Kapacitások" elnevezésű egyedi program (az EK hetedik kutatási, technológiafejlesztési és demonstrációs keretprogramja, 2007-2013) (szavazás)
18.
Az "Együttműködés" elnevezésű egyedi program (az EK hetedik kutatási, technológiafejlesztési és demonstrációs keretprogramja, 2007-2013) (szavazás)
19.
A Közös Kutatóközpont által közvetlen intézkedések révén végrehajtandó egyedi program (az EK hetedik kutatási, technológiafejlesztési és demonstrációs keretprogramja, 2007-2013) (szavazás)
20.
A Közös Kutatóközpont által közvetlen intézkedések révén végrehajtandó egyedi program (az Euratom hetedik nukleáris kutatási és képzési keretprogramja, 2007-2011) (szavazás)
22.
A szabadságon, a biztonságon és a jog érvényesülésén alapuló térség (szavazás)
25.
Ideje magasabb sebességbe kapcsolni - A vállalkozói szellem és a növekedés Európájának megteremtése (szavazás)
That concludes the vote.
A szavazatok helyesbítései és szavazási szándékok: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
I declare adjourned the session of the European Parliament.
(The sitting was closed at 12.20 p.m.)
A Parlament tagjai: lásd a jegyzőkönyvet
Kérelem a parlamenti mentelmi jog fenntartására: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Dokumentumok benyújtása: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Írásbeli nyilatkozatok és szóbeli választ igénylő kérdések (benyújtás): lásd a jegyzokönyvet
Petíciók: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz.23.45)
Az ülés megnyitása
(Zasedání začalo v 9:00)
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
Dokumentumok benyújtása: lásd a jegyzőkönyvet
Előirányzatok átcsoportosítása: lásd a jegyzőkönyvet
	A Bizottság 2007-es jogalkotási és munkaprogramja (benyújtott állásfoglalásra irányuló indítványok) : lásd a jegyzokönyvet
	Oroszország/Európai Unió csúcstalálkozó (benyújtott állásfoglalásra irányuló indítványok) : lásd a jegyzokönyvet
Szavazások órája
2.
A Számvevőszék román tagjának kinevezése (szavazás)
3.
Izlandnak és Norvégiának a külső határokon való operatív együttműködési igazgatásért felelős európai ügynökség tevékenységeiben való részvételének módozatai (szavazás)
5.
Egyes fertőző szivacsos agyvelőbántalmak megelőzésére, az ellenük való védekezésre és a felszámolásukra vonatkozó szabályok (szavazás)
6.
A tagállamokban kirakodott halászati termékekre vonatkozó adatszolgáltatás (szavazás)
7.
Az audiovizuális és informatikai szolgáltatások versenyképessége: a kiskorúak és az emberi méltóság védelme (szavazás)
8.
Vám 2013 program (szavazás)
9.
Papírmentes vámkezelési és kereskedelmi környezet (szavazás)
10.
A mezőgazdasági üzemek szerkezetének felmérése (szavazás)
11.
A tagállamok vagyonvisszaszerzési hivatalai közötti együttműködés (szavazás)
12.
Állat-egészségügyi kiadások (szavazás)
13.
A felszín alatti vizek szennyezés és állapotromlás elleni védelme (szavazás)
14.
Fejlesztési együttműködés pénzügyi eszköze (szavazás)
15.
Közösségi Vámkódex (szavazás)
16.
Az összetett takarmány forgalmazása (szavazás)
17.
A külföldi leányvállalatok felépítésére és tevékenységére vonatkozó közösségi statisztikák (szavazás)
20.
Az iparosodott országokkal és területekkel, illetve más magas jövedelmű országokkal és területekkel való együttműködés finanszírozási eszköze (szavazás)
Notre séance de vote est close.
Szavazások órája (folytatás)
Nous reprenons à présent l'Heure des votes.
A szavazatok helyesbítései és szavazási szándékok: lásd a jegyzőkönyvet
(La séance, suspendue à 13h05, est reprise à 15 heures)
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
A következő üléshét napirendje: lásd a jegyzőkönyvet
Az ülés berekesztése
(The sitting was closed at 23.40)
Az ülés megnyitása
(Se abre la sesión a las 9.05 horas)
Dokumentumok benyújtása: lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
A képviselőcsoportok tagjai: lásd a jegyzőkönyvet
2.
A veszélyes vegyi anyagokról szóló 67/548/EGK tanácsi irányelv módosítása (szavazás)
3.
A bolgár és a román nyelv beillesztése az Európai Közösségek Bíróságának eljárási nyelvei közé (szavazás)
4.
A bolgár és a román nyelv beillesztése az Európai Közösségek Elsőfokú Bíróságának eljárási nyelvei közé (szavazás)
5.
A kultúrák közötti párbeszéd európai éve (2008) (szavazás)
6.
Az Európai Közösségek általános költségvetésére alkalmazandó költségvetési rendelet (szavazás)
7.
6/2006. sz. költségvetés-módosítás (szavazás)
10.
A gépjárművek emisszió tekintetében történő típusjóváhagyása és a járműjavítási információk elérhetősége (szavazás)
13.
A rádióműsor- és televízióműsor-terjesztési szolgáltatásokra és egyes elektronikus úton nyújtott szolgáltatásokra alkalmazandó hozzáadottérték-adó alkalmazási időszaka (szavazás)
14.
A Bizottság 2007-es jogalkotási és munkaprogramja (szavazás)
A 85/611/EGK tanácsi irányelv (átruházható értékpapírokkal foglalkozó kollektív befektetési vállalkozások) végrehajtásáról (szavazás)
A szavazatok helyesbítései és szavazási szándékok: lásd a jegyzőkönyvet
(Die Sitzung wird um 14.05 Uhr unterbrochen und um 15.00 Uhr wieder aufgenommen.)
Az előző ülés jegyzőkönyvének elfogadása: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 23.25).
Az ülés megnyitása
(Die Sitzung wird um 9.05 Uhr eröffnet.)
Dokumentumok benyújtása: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
2.
A Tanács által módosított 2007-es általános költségvetési tervezet (összes szakasz) (szavazás)
3.
A tagállamokban javasolt, a közlekedésre vonatkozó egyes rendelkezések tekintetében előzetes vizsgálatra és konzultációra szolgáló eljárás (kodifikált változat) (szavazás)
4.
A határellenőrzések megszüntetése (közúti és belvízi közlekedés) (kodifikált változat) (szavazás)
5.
A titoktartási kötelezettség hatálya alá tartozó statisztikai adatok továbbítása (kodifikált változat) (szavazás)
6.
Az Atlanti-óceán északkeleti részén folyó halászatra vonatkozó statisztikák benyújtása (kodifikált változat) (szavazás)
7.
Az egyes állatbetegségek felszámolására és folyamatos ellenőrzésére vonatkozó közösségi szempontok (kodifikált változat) (szavazás)
8.
Az EK és Paraguay közötti megállapodás a légi szolgáltatások bizonyos kérdéseiről (szavazás)
9.
Kutatási és fejlesztési tevékenységek az intelligens gyártási rendszerek (IMS) területén (megállapodás az Európai Közösség, illetve Ausztrália, Kanada, Norvégia, Svájc, Korea, Japán és az Amerikai Egyesült Államok között) (szavazás)
10.
Cukorpiac közös szervezése (cukoripar szerkezetátalakítására szolgáló ideiglenes rendszer a csatlakozást követően) (szavazás)
11.
A kábítószer-fogyasztás megelőzése és a nyilvánosság tájékoztatása (2007-2013) (szavazás)
12.
Polgári jogi jogérvényesülés (2007-2013) (szavazás)
13.
Európai Menekültalap létrehozása (2008-2013) (szavazás)
14.
A kettős héjazatú vagy azzal egyenértékű szerkezeti megoldással rendelkező egyhéjazatú olajszállító tartályhajók előírásai (szavazás)
15.
Harmadik Országok Állampolgárainak Beilleszkedését Segítő Európai Alap létrehozása (2007-2013) (szavazás)
17.
A Bizottságok számbeli összetétele (szavazás)
18.
Nemek Közötti Egyenlőség Európai Intézete (szavazás)
19.
Vezetői engedélyek (átdolgozás) (szavazás)
21.
Az Európai Parlament eljárási szabályzatának módosítása (bizottságok, quaestorok) (szavazás)
24.
A gyógyszerkészítmények gyermekgyógyászati felhasználásáról (szavazás)
26.
Alapvető jogok és állampolgárság (2007-2013) (szavazás)
27.
Büntető igazságszolgáltatás (2007-2013) (szavazás)
28.
A bűnözés megelőzése és leküzdése (2007-2013) (szavazás)
29.
A Schengeni Információs Rendszer második generációjának (SIS II) kifejlesztése (rendelet) (szavazás)
30.
A Schengeni Információs Rendszer (SIS II) második generációjának kifejlesztése (határozat) (szavazás)
32.
A tagállamok külső határainak átlépésére jogosító vízum (szavazás)
34.
Adatvédelem a büntetőügyekben folytatott rendőrségi együttműködés keretén belül (szavazás)
Szavazások órája
El punto siguiente es el turno de votaciones.
A szavazatok helyesbítései és szavazási szándékok: lásd a jegyzőkönyvet
(La seduta, sospesa alle 13.00, è ripresa alle 15.00)
Az előző ülés jegyzőkönyvének elfogadása: lásd a jegyzőkönyvet
1.
A Fidzsi-szigetek helyzete (szavazás)
2.
Az ENSZ erők részvétele a libériai és haïti szexuális botrányokban (szavazás)
3.
Mianmar (Burma) (szavazás)
4.
Hágai Egyezmény az értékpapírokról (szavazás)
Nous en avons à présent terminé avec l'Heure des votes.
A bizottságok és a küldöttségek tagjai: lásd a jegyzőkönyvet
Mandátumvizsgálat: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
Je déclare interrompue la session du Parlement européen.
(La séance est levée à 16h35)
Dokumentumok benyújtása: lásd a jegyzőkönyvet
A következő ülések időpontjai: lásd a jegyzőkönyvet
A Parlament tagjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
Mandátumvizsgálat: lásd a jegyzőkönyvet
Dokumentumok benyújtása: lásd a jegyzőkönyvet
Írásbeli nyilatkozatok és szóbeli választ igénylő kérdések (benyújtás): lásd a jegyzokönyvet
Petíciók: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A Parlament állásfoglalásaival kapcsolatos további intézkedések: lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(Se levanta la sesión a las 19.45 horas)
Az Európai Parlament alelnökeinek megválasztása (a jelölések benyújtásának határideje): lásd a jegyzokönyvet
(Die Sitzung wird um 12.40 Uhr unterbrochen und um 15.00 Uhr wiederaufgenommen).
Az Európai Parlament quaestorainak megválasztása (a jelölések benyújtásának határideje): lásd a jegyzokönyvet
(Die Sitzung wird um 15.25 Uhr unterbrochen und um 18.00 Uhr wiederaufgenommen).
A következő ülés napirendje: lásd a jegyzőkönyvet
Az ülés berekesztése
(Die Sitzung wird um 18.15 Uhr geschlossen.)
Az ülés megnyitása
(Die Sitzung wird um 9.35 Uhr eröffnet.)
Dokumentumok benyújtása: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
A bizottságok összetétele (módosítások benyújtási határideje): lásd a jegyzokönyvet
(La seduta, sospesa alle 19.00, è ripresa alle 21.00)
A következő ülés napirendje: lásd a jegyzőkönyvet
Az ülés berekesztése
(Die Sitzung wird um 23.25 Uhr geschlossen.)
Dokumentumok benyújtása: lásd a jegyzőkönyvet
A Tanács közös álláspontjainak közlése: lásd a jegyzőkönyvet
(La séance, suspendue à 11h35 dans l'attente de l'Heure des votes, est reprise à midi)
Az előző ülés jegyzőkönyvének elfogadása: lásd a jegyzőkönyvet
Az Equitable Life Assurance Society biztosítótársaság válságával foglalkozó vizsgálóbizottság (a megbízatás meghosszabbítása): lásd a jegyzokönyvet
Az Elnökség közleménye: lásd a jegyzokönyvet
1.
A bizottságok tagjai (szavazás)
2.
Az AKCS-EK közötti partnerségi megállapodás (Cotonou-i megállapodás) módosítása (szavazás)
4.
A mozdonyokat és vonatokat üzemeltető vasúti személyzet képesítése (szavazás)
6.
A szerződésen kívüli kötelezettségekre vonatkozó jogszabály (Róma II.) (szavazás)
8.
A fegyverek kiviteléről szóló hetedik és nyolcadik éves jelentés (szavazás)
A szavazatok helyesbítései és szavazási szándékok: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Kérelem a parlamenti mentelmi jog felfüggesztésére: lásd a jegyzokönyvet
Bizonyos okiratokat érintő határozatok: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
Dichiaro interrotta la sessione del Parlamento europeo.
(La seduta è tolta alle 13.00)
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
Kérelem a parlamenti mentelmi jog fenntartására: lásd a jegyzokönyvet
Kinevezések a bizottságokba (az Elnökök Értekezletének javaslata): lásd a jegyzokönyvet
Dokumentumok benyújtása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A Parlament állásfoglalásaival kapcsolatos további intézkedések: lásd a jegyzokönyvet
Írásbeli nyilatkozatok és szóbeli választ igénylő kérdések (benyújtás): lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Napirend: lásd a mellékletet
1.
Parlamenti bizottsági kinevezések (szavazás): lásd a jegyzokönyvet
Szavazások órája
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 24.00)
Az ülés megnyitása
(The sitting was opened at 09.05)
Dokumentumok benyújtása: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
1.
Utasvédelem az elmozdult csomagokkal szemben (szavazás)
2.
A gépjárműveknek a gépjárművezető menetirányú látótere tekintetében történő jóváhagyása (szavazás)
3.
Az EK és Dél-Korea közötti tudományos és technológiai együttműködési megállapodás (szavazás)
4.
A fenntarthatóság általános érvényesítése a fejlesztési együttműködési politikákban (szavazás)
5.
1/2007 sz. költségvetésmódosítás (szavazás)
7.
Halászati partnerségi megállapodás az Európai Közösség és a Gaboni Köztársaság között (szavazás)
10.
Az elévülési határidők személyi sérülések és halálos balesetek esetében határokon átnyúló jogvitákban (szavazás)
12.
Az EU kapcsolatai a csendes-óceáni térség államaival: megerősített partnerségi stratégia (szavazás)
13.
Az európai magántársaság statútuma (szavazás)
Damit ist die Abstimmungsstunde beendet.
A szavazatok helyesbítései és szavazási szándékok: lásd a jegyzőkönyvet
Egy képviselő megbízatása: lásd a jegyzokönyvet
A bizottságok és a küldöttségek tagjai: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
Dokumentumok benyújtása: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
Petíciók: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 22.05)
Az ülés megnyitása
(Die Sitzung wird um 10.05 Uhr eröffnet.)
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
A gömbfa osztályozásáról szóló 68/89/EGK irányelv hatályon kívül helyezése (szavazás)
5.
Az Európai Közösségen belüli térinformációs infrastruktúra (INSPIRE) (szavazás)
7.
Tematikus stratégia a hulladékok újrafeldolgozására vonatkozóan (szavazás)
8.
A nők szerepe a török társadalmi, gazdasági és politikai életben (szavazás)
Ciò conclude il turno di votazioni.
Szavazások órája
A szavazatok helyesbítései és szavazási szándékok: lásd a jegyzőkönyvet
(La seduta, sospesa alle 13.10, è ripresa alle 15.00)
Az előző ülés jegyzőkönyvének elfogadása: lásd a jegyzőkönyvet
(Das Protokoll der vorangegangenen Sitzung wird genehmigt.)
Az Elnökség közleménye: lásd a jegyzokönyvet
(A sessão, suspensa às 19h05, é reiniciada às 21h00)
Éghajlatváltozás (benyújtott állásfoglalási indítványok): lásd a jegyzokönyvet
PNR, SWIFT (benyújtott állásfoglalási indítványok): lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta a mezzanotte)
Az ülés megnyitása
(La seduta è aperta alle 9.00)
2.
A Moldovának nyújtott makroszintű pénzügyi támogatás (szavazás)
3.
A nagy távolságra vándorló fajok egyes állományainak védelmét célzó technikai intézkedések (szavazás)
4.
Eresztőhálók (szavazás)
6.
A Számvevőszék 6/2005. sz. különjelentése a transzeurópai közlekedési hálózatról (szavazás)
10.
A rádiófrekvenciás spektrummal foglalkozó európai politika felé (szavazás)
Nous en avons terminé avec les votes.
Szavazások órája (folytatás)
L'ordre du jour appelle la suite de l'Heure des votes.
A szavazatok helyesbítései és szavazási szándékok: lásd a jegyzőkönyvet
(La séance, suspendue à 14 heures, est reprise à 15 heures)
Az előző ülés jegyzőkönyvének elfogadása: lásd a jegyzőkönyvet
A következő üléshét napirendje: lásd a jegyzőkönyvet
Az ülés berekesztése
(The sitting closed at 23.15)
Az ülés megnyitása
(La seduta è aperta alle 10.00)
Dokumentumok benyújtása: lásd a jegyzőkönyvet
1.
Részvényesek szavazati joggyakorlása (szavazás)
2.
Költségvetési támogatás a fejlődő országok számára (szavazás)
3.
A tiltott, nem bejelentett és nem szabályozott halászatra vonatkozó uniós cselekvési terv (szavazás)
4.
Malájziával, Brazíliával és Pakisztánnal kapcsolatos országos stratégiai dokumentum és indikatív program (szavazás)
5.
Az EK és Oroszország közötti megállapodás a rövid távú tartózkodásra jogosító vízumok kiadásának megkönnyítéséről (szavazás)
6.
Az Európai Közösségek és az Orosz Föderáció közötti, visszafogadásról szóló megállapodás (szavazás)
8.
A borpiac közös szervezésének reformja (szavazás)
10.
2007-es átfogó gazdaságpolitikai iránymutatás (szavazás)
12.
Az EBB 2005-ös éves jelentése (szavazás)
A szavazatok helyesbítései és szavazási szándékok: lásd a jegyzőkönyvet
(Die Sitzung wird um 13.05 Uhr unterbrochen und um 15.00 Uhr wieder aufgenommen.)
Az előző ülés jegyzőkönyvének elfogadása: lásd a jegyzőkönyvet
Vita az emberi jogok, a demokrácia és a jogállamiság megsértésének eseteiről (vita)
1.
Párbeszéd a kínai kormány és a Dalai Láma küldöttei között (szavazás)
A bizottságok és a küldöttségek tagjai: lásd a jegyzőkönyvet
Egyes okiratokra vonatkozó határozatok: lásd a jegyzokönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzokönyvet
A következő ülések időpontjai: lásd a jegyzokönyvet
Az ülés elnapolása
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 16.25)
Dokumentumok benyújtása: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
A megállapodások szövegeinek Tanács általi előterjesztése: lásd a jegyzőkönyvet
Petíciók: lásd a jegyzőkönyvet
Előirányzatok átcsoportosítása: lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A képviselőcsoportok tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
A parlamentközi küldöttségek száma és számszerű összetétele (a módosítások benyújtásának határideje): lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(Se levanta la sesión a las 23.10 horas)
Az éves ülésszak berekesztése
Declaro cerrado el periodo de sesiones 2006-2007 del Parlamento Europeo.
Az ülésszak megnyitása
Ich erkläre die Sitzungsperiode 2007-2008 des Europäischen Parlaments für eröffnet.
Dokumentumok benyújtása: lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
Intervenciós intézkedések finanszírozása az EMOGA Garanciarészlege által (szavazás)
2.
Eltérés a 2597/97/EK rendelettől az Észtországban termelt fogyasztói tej tekintetében (szavazás)
3.
A költségvetési fegyelemről szóló 2040/2000/EK tanácsi rendelet hatályon kívül helyezése (szavazás)
4.
A pénzügyi szektorban történő részesedésszerzések és részesedésnövelések felügyeleti értékelése (szavazás)
5.
A vállalatok társadalmi felelőssége: új partnerség (szavazás)
7.
A szerzői és szomszédos jogok közös, határokon átnyúló kezelése a jogszerű online zeneszolgáltatás terén (szavazás)
L'Heure des votes est terminée.
A következő ülés napirendje: lásd a jegyzőkönyvet
Az ülés berekesztése
(" συνεδρίαση διακόπτεται στις 11.20 μ.μ.)
Az ülés megnyitása
(Die Sitzung wird um 9.00 Uhr eröffnet.)
2.
A parlamentközi küldöttségek száma és számszerű összetétele (szavazás)
4.
A legfeljebb tizenkét hónapos szarvasmarhák húsának értékesítése (szavazás)
5.
Az ILO 2006. évi egységes szerkezetbe foglalt tengerészeti munkaügyi egyezményének megerősítése (szavazás)
6.
Általános érdekű szociális szolgáltatások az Európai Unióban (szavazás)
7.
Légiközlekedési megállapodás megkötése egyrészről az Európai Közösség és tagállamai, és másrészről az Amerikai Egyesült Államok között (szavazás)
A szavazatok helyesbítései és szavazási szándékok: lásd a jegyzőkönyvet
(La sesión, suspendida a las 13.10 horas, se reanuda a las 15.00 horas)
Az előző ülés jegyzőkönyvének elfogadása: lásd a jegyzőkönyvet
Kinevezések a parlamentközi küldöttségekbe (az Elnökök Értekezletének javaslata)
Hepatitisz C (írásbeli nyilatkozat)
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 23.40)
Dokumentumok benyújtása: lásd a jegyzőkönyvet
1.
Kinevezések a parlamentözi küldöttségekbe (szavazás)
2.
A határokon átnyúló egészségügyi ellátás nyújtására irányuló közösségi fellépés (szavazás)
6.
Bosznia-Hercegovina (szavazás)
8.
Az Európai Unió és a Közép-Amerika közötti társulási megállapodás tárgyalása (szavazás)
11.
Szigetjellegből adódó, természeti és gazdasági korlátok a regionális politika összefüggésében (szavazás)
12.
A helyi hatóságok szerepe a fejlesztési együttműködésben (szavazás)
Damit ist die Abstimmungsstunde beendet.
A szavazatok helyesbítései és szavazási szándékok: lásd a jegyzőkönyvet
(Die Sitzung wird um 12.55 Uhr unterbrochen und um 15.00 Uhr wieder aufgenommen.)
Az előző ülés jegyzőkönyvének elfogadása: lásd a jegyzőkönyvet
Viták az emberi jogok, a demokrácia és a jogállamiság megsértését érintő ügyekről (vita)
2.
Kambodzsa (szavazás)
3.
Nigéria (szavazás)
4.
Támadás Galina Kozlova, a Mari Uchem szervezet tagja és az Ontšõko irodalmi folyóirat főszerkesztője ellen (szavazás)
L'Heure des votes est close.
Bizonyos okiratokat érintő határozatok: lásd a jegyzőkönyvet
A Tanács közös álláspontjainak közlése: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Dokumentumok benyújtása: lásd a jegyzőkönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
A Parlament állásfoglalásaival kapcsolatos további intézkedések: lásd a jegyzokönyvet
Napirend: lásd a mellékletet
A következő ülés napirendje: lásd a jegyzőkönyvet
Az ülés berekesztése
(Se cierra la sesión a las 00.05 horas)
Az ülés megnyitása
A képviselőcsoportok tagjai: lásd a jegyzőkönyvet
Dokumentumok benyújtása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
(Die Sitzung wird um 9.10 Uhr eröffnet.)
Az előző ülés jegyzőkönyvének elfogadása: lásd a jegyzőkönyvet
2.
A Közösség részvétele az Európai Beruházási Alap tőkeemelésében (szavazás)
3.
Giuseppe Gargani képviselői mentelmi jogának fenntartására irányuló kérelem (szavazás)
6.
A lobogó szerinti állammal szembeni követelmények teljesítése (szavazás)
7.
A hajótulajdonosok polgári jogi felelőssége és az általuk nyújtandó pénzügyi biztosítékok (szavazás)
9.
Biztonság a labdarúgó-mérkőzéseken (szavazás)
10.
Koszovó jövője és az EU szerepe (szavazás)
11.
Az Európai Unió saját forrásainak jövője (szavazás)
12.
2008-as költvégvetési iránymutatások (szavazás)
13.
A profi labdarúgás jövője Európában (szavazás)
14.
Az új tagállamok integrációja a közös agrárpolitikába (szavazás)
Se cierra el turno de votaciones.
A szavazatok helyesbítései és szavazási szándékok: lásd a jegyzőkönyvet
A Tanács közös álláspontjainak közlése: lásd a jegyzőkönyvet
A parlamentközi küldöttségek tagjai: lásd a jegyzőkönyvet
A Parlament tagjai: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
Dokumentumok benyújtása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
A Parlament állásfoglalásaival kapcsolatos további intézkedések: lásd a jegyzokönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Nyilatkozat pénzügyi érdekeltségekről: lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 00.05)
Az ülés megnyitása
(La seduta è aperta alle 9.00)
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
Az EK és Malajzia közötti megállapodás a légi szolgáltatások bizonyos kérdéseiről (szavazás)
- Relazione: Costa
3.
Vámkontingensek a nyers nádcukor Bulgáriába és Romániába irányuló behozatalára (szavazás)
- Relazione: Graefe zu Baringdorf
4.
Vural Öger úr parlamenti mentelmi jogának felfüggesztésére irányuló kérelem (szavazás)
- Relazione: Speroni
5.
Mentesítés, 2005: IV: szakasz, Európai Bíróság (szavazás)
- Relazione: Caspary
6.
Mentesítés, 2005: V. szakasz, Számvevőszék (szavazás)
- Relazione: Caspary
7.
Mentesítés, 2005: VI. szakasz, Európai Gazdasági és Szociális Bizottság (szavazás)
- Relazione: Caspary
8.
2005. évi mentesítés: VIIIA. szakasz, Európai Ombudsman (szavazás)
- Relazione: Caspary
9.
2005. évi mentesítés: VIIIB. szakasz, Európai Adatvédelmi Biztos (szavazás)
- Relazione: Caspary
10.
2005. évi mentesítés: 6., 7., 8. és 9. Európai Fejlesztési Alap (szavazás)
- Relazione: Camre
11.
2005. évi mentesítés: Európai Szakképzés-fejlesztési Központ (szavazás)
- Relazione: Herczog
12.
2005. évi mentesítés: Európai Alapítvány az Élet- és Munkakörülmények Javításáért (szavazás)
- Relazione: Herczog
13.
2005. évi mentesítés: a Rasszizmus és Idegengyűlölet Európai Megfigyelőközpontja (szavazás)
- Relazione: Herczog
14.
2005. évi mentesítés: a Kábítószer és a Kábítószerfüggőség Európai Megfigyelőközpontja (szavazás)
- Relazione: Herczog
15.
2005. évi mentesítés: Európai Környezetvédelmi Ügynökség (szavazás)
- Relazione: Herczog
16.
2005. évi mentesítés: Európai Munkahelyi Biztonsági és Egészségvédelmi Ügynökség (szavazás)
- Relazione: Herczog
17.
2005. évi mentesítés: az Európai Unió Szerveinek Fordítóközpontja (szavazás)
- Relazione: Herczog
18.
2005. évi mentesítés: Európai Gyógyszer Ügynökség (szavazás)
- Relazione: Herczog
19.
2005. évi mentesítés: Eurojust (szavazás)
- Relazione: Herczog
20.
2005. évi mentesítés: Európai Képzési Alapítvány (szavazás)
- Relazione: Herczog
21.
2005. évi mentesítés: Európai Tengerbiztonsági Ügynökség (szavazás)
- Relazione: Herczog
22.
2005. évi mentesítés: Európai Repülésbiztonsági Ügynökség (szavazás)
- Relazione: Herczog
23.
2005. évi mentesítés: Európai Élelmiszerbiztonsági Hatóság (szavazás)
- Relazione: Herczog
24.
2005. évi mentesítés: Európai Betegségmegelőzési és Járványvédelmi Központ (szavazás)
- Relazione: Herczog
25.
2005. évi mentesítés: Európai Hálózati és Információs Biztonsági Ügynökség (szavazás)
- Relazione: Herczog
33.
Mentesítés, 2005: VII. szakasz, Régiók Bizottsága (szavazás)
- Relazione: Caspary
34.
2005. évi mentesítés: Európai Újjáépítési Ügynökség (szavazás)
- Relazione: Herczog
35.
A HIV/AIDS elleni küzdelem az Európai Unióban és a szomszédos országokban, 2006-2009 (szavazás)
- Relazione: Andrejevs
Ciò conclude il turno di votazioni.
A szavazatok helyesbítései és szavazási szándékok: lásd a jegyzőkönyvet
(La seduta, sospesa alle 13.20, è ripresa alle 15.05)
Az előző ülés jegyzőkönyvének elfogadása: lásd a jegyzőkönyvet
Előzetes kérdés (homofóbia Európában): lásd a jegyzokönyvet
(A sessão, suspensa às 19h35, é reiniciada às 21h00)
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 23.45)
Az ülés megnyitása
(La séance est ouverte à 9h00)
1.
A nemzeti számlákkal kapcsolatos adatszolgáltatás (szavazás)
- Rapport García-Margallo y Marfil
(Certains députés continuent de protester et de demander la parole)
2.
Többoldalú megállapodás a közös európai légtér létrehozásáról (szavazás)
- Rapport Lichtenberger
(Après le vote, le tumulte s'amplifie)
1.
Az Európai Közösséget létrehozó szerződés IV. címének a Bíróság hatáskörével kapcsolatos rendelkezéseinek kiigazítása (szavazás)
- Rapport Szájer
- Avant le vote
előadó. - Az Európai Parlament kötelessége az európai állampolgárok jogi védelmének az ellátása, és itt az Európai Parlamentben széleskörű támogatást élvez az európai alkotmányt létrehozó szerződés megszületése, ami előrelépést jelentene a Bíróság hatásköre tekintetében is.
Azonban abban a szerencsés helyzetben vagyunk, hogy nem kell várnunk az Alkotmányos Szerződés megszületésére ebben a kérdésben, hiszen az Amszterdami Szerződés biztosítja az átmenetnek a "passarelle”-nek a lehetőségét.
A jelentés, amelyet az asztalra tettem, világosan kiáll amellett, hogy érvényesítsük ezt az átmenetet, "passarelle”-t, és ezáltal az Európai Bíróság jogkörét az európai vízum, a menekültügy és a bevándorlási politikák területeire is kiterjesszük.
Ez biztosítja az európai állampolgárok teljes jogi védelmét.
Javaslatom tehát lehetővé tenné az európai jogvédelem megerősítését az alapvető jogokra nézve.
Ezzel elő kívánom segíteni a közösségi jogszabályok egységes értelmezését és alkalmazását, az egységes jogvédelmi rendszer létrejöttét.
A Parlament nem először hívja fel a Tanácsot arra, hogy gyorsítsa fel az áthidaló záradék, a "passarelle” életbe lépését annak érdekében, hogy megszűnjön a Bíróság hatáskörének korlátozása a Szerződés 4. címével összefüggésben.
Kérem a házat, hogy támogassa javaslatomat.
2.
Az Orosz Föderációban a többoldalú nukleáris környezeti programról szóló keretmegállapodás és e keretmegállapodás igényekről, bírósági eljárásokról és kártalanításokról szóló jegyzőkönyve (szavazás)
- Rapport Remek
Szavazások órája (folytatás)
1.
Az árvízi kockázatok felmérése és kezelése (szavazás)
- Recommandation Seeber
Szavazások órája (folytatás)
6.
A kikötő szerint illetékes állam általi ellenőrzés (szavazás)
- Rapport Vlasto
7.
Hajófelügyeleti és hajóvizsgáló szervezetek (szavazás)
- Rapport de Grandes Pascual
9.
A klimaváltozással foglalkozó ideiglenes bizottság (szavazás)
- Proposition de décision
10.
A trösztre és a gazdasági erőfölénnyel való visszaélésre vonatkozó közösségi jogszabályok megsértésére épülő kártérítési keresetek (zöld könyv) (szavazás)
- Rapport Sánchez Presedo
11.
Közös európai létér kialakításáról szóló többoldalú egyezmény (szavazás)
- Proposition de résolution
12.
Tematikus stratégia a természeti erőforrások fenntartható felhasználásáról (szavazás)
- Rapport Liotard
Szavazások órája (folytatás)
Korábbi üléseken leadott szavazatok helyesbítései: lásd a jegyzőkönyvet
(La seduta, sospesa alle 14.00, è ripresa alle 15.00)
Az előző ülés jegyzőkönyvének elfogadása: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La séance est levée à 23h25)
Dokumentumok benyújtása: lásd a jegyzőkönyvet
Előirányzatok átcsoportosítása: lásd a jegyzőkönyvet
A Tanács közös álláspontjainak közlése: lásd a jegyzőkönyvet
(La sesión, suspendida a las 11.20 horas, se reanuda a las 12.00 horas)
1.
Az egészségvédelemre és a munkabiztonságra vonatkozó irányelvek gyakorlati megvalósítására vonatkozó jelentések egyszerűsítése és ésszerűsítése (szavazás)
- Bericht: Figueiredo
2.
Az Azori-szigetekről, Madeiráról, a Kanári-szigetekről, valamint Franciaország Francia Guyana és Réunion tengerentúli területeiről származó egyes halászati termékek forgalomba hozatalakor felmerülő többletköltségek ellentételezésére vonatkozó rendszer 2007-től 2013-ig terjedő időszakra történő bevezetése (szavazás)
- Bericht: Freitas
3.
A közös halászati politika alapján történő regionális tanácsadó testületek felállításáról szóló 2004/585/EK határozat módosítása (szavazás)
- Bericht: Attwooll (0078/2007)
4.
A fogyatékkal élő nők helyzete az Európai Unióban (szavazás)
- Bericht: Herranz García
5.
A vásárlóerő-paritással kapcsolatos alapinformációk (szavazás)
- Bericht: Bowles
6.
Gyorsreagálású alakulatok a határokon (szavazás)
- Bericht: Deprez
7.
A halászati erőforrások védelme és fenntartható kiaknázása (szavazás)
- Bericht: Gklavakis
8.
Galileo (szavazás)
- Entschließungsantrag:
12.
Államháztartás a GMU-ban 2006-ban (szavazás)
- Bericht: Lauk
Damit ist die Abstimmungsstunde beendet.
A szavazatok helyesbítései és szavazási szándékok: lásd a jegyzőkönyvet
(Die Sitzung wird um 12.50 Uhr unterbrochen und um 15.00 Uhr wieder aufgenommen.)
Az előző ülés jegyzőkönyvének elfogadása: lásd a jegyzőkönyvet
Napirend: lásd a mellékletet
Viták az emberi jogok, a demokrácia és a jogállamiság megsértését érintő ügyekről (vita)
1.
A nemrég történt oroszországi tüntetések leverése. (szavazás)
- Joint motion for a resolution:
2.
Alan Johnston újságíró gázai elrablása (szavazás)
- Joint motion for a resolution:
3.
Az emberi jogok helyzete a Fülöp-szigeteken (szavazás)
- Joint motion for a resolution:
4.
Zimbabve (szavazás)
- Joint motion for a resolution:
Szavazások órája
(For the results and other details on the vote: see Minutes)
A szavazatok helyesbítései és szavazási szándékok: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Mandátumvizsgálat: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
I declare adjourned the session of the European Parliament.
(The sitting closed at 17.00)
A klímaváltozási ideiglenes bizottság létrehozása (módosítások benyújtásának határideje): lásd a jegyzokönyvet
Nyilatkozat pénzügyi érdekekről: lásd a jegyzokönyvet
Írásbeli nyilatkozatok (benyújtás): lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
Az európai jogalkotás erősítése a munkavállalók tájékoztatása és konzultációja tekintetében (benyújtott, állásfoglalásra irányuló indítványok): lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(" συνεδρίαση λήγει στις 11.25 μ.μ.)
Az ülés megnyitása
(La seduta è aperta alle 9.05)
Dokumentumok benyújtása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Előirányzatok átcsoportosítása: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
1.
A közösségi jogalkotás egyszerűsítése (az eljárási szabályzat módosításai) (szavazás)
- Informe: Reynaud
3.
Az előrecsomagolt termékek névleges mennyiségére vonatkozó szabályok (szavazás)
- Recomendación: Toubon
4.
Gépjárműipar: gépjárművek és pótkocsijaik, valamint ilyen járművek rendszereinek jóváhagyása (szavazás)
- Recomendación: Harbour
5.
Visszapillantó tükrök utólagos felszerelése nehéz-tehergépjárművekre (szavazás)
- Informe: Costa
6.
A klímaváltozási ideiglenes bizottság létrehozása (szavazás)
Propuestas de la Conferencia de Presidentes
9.
Az EU regionális politikai partnerségi programja a békéért, biztonságért és fejlődésért Afrika szarva térségében (szavazás)
- Informe: Kaczmarek
10.
Az Euratom értékelése - Az európai atomenergia-politika 50 éve (szavazás)
- Informe: Maldeikis
11.
A környezet sugárzásoktól való védelme egy katonai repülőgép Grönlandnál történt lezuhanását követően (720/2002 sz. petíció) (szavazás)
- Informe: Wallis
12.
Lakás- és regionális politika (szavazás)
- Informe: Andria
13.
A jövőbeli regionális politika hozzájárulása az EU innovációs képességéhez (szavazás)
- Informe: Janowski
A szavazatok helyesbítései és szavazási szándékok: lásd a jegyzőkönyvet
Kérelem a parlamenti mentelmi jog fenntartására: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Egy zöld, hidrogénalapú gazdaság létrehozása és egy harmadik ipari forradalom Európában (írásbeli nyilatkozat): lásd a jegyzokönyvet
Dokumentumok benyújtása: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Petíciók: lásd a jegyzőkönyvet
Előirányzatok átcsoportosítása: lásd a jegyzőkönyvet
Nyilatkozat pénzügyi érdekeltségekről: lásd a jegyzokönyvet
A következő ülés napirendje: lásd a jegyzőkönyvet
Az ülés berekesztése
(Se levanta la sesión a las 22.10 horas)
Az ülés megnyitása
(La seduta è aperta alle 9.00)
Az ülések időpontjai: lásd a jegyzokönyvet
Dokumentumok benyújtása: lásd a jegyzőkönyvet
Viták az emberi jogok, a demokrácia és a jogállamiság megsértését érintő ügyekről (benyújtott állásfoglalási indítványok bejelentése): lásd a jegyzőkönyvet
1.
Az Európai Közösség és Oroszország közötti megállapodás a halászatról és a balti-tengeri élő erőforrások védelméről (szavazás)
- Rapport: Morillon
2.
A környezetvédelmi célú pénzügyi eszközről (LIFE+) (szavazás)
- Rapport: Isler Béguin
3.
Daphné III: "Az erőszakkal szembeni küzdelem" különleges programja (szavazás)
- Recommandation: Gröner
5.
Környezetminőségi előírások a vízpolitika terén (szavazás)
- Rapport: Laperrouze
7.
Az egyrészről az Európai Közösség, másrészről Dánia és Grönland közötti halászati partnerség (szavazás)
- Rapport: Post
8.
EUROLAT állandó küldöttség (szavazás)
- Décision:
10.
A biodiverzitás csökkenésének megállítása 2010-ig (szavazás)
- Rapport: Adamou
A szavazatok helyesbítései és szavazási szándékok: lásd a jegyzőkönyvet
(La séance, suspendue à 12h50, est reprise à 15h05)
Az előző ülés jegyzőkönyvének elfogadása: lásd a jegyzőkönyvet
Az EUROLAT állandó küldöttség összetétele: lásd a jegyzokönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 23.55)
Az ülés megnyitása
(Se abre la sesión a las 9.00 horas)
Dokumentumok benyújtása: lásd a jegyzőkönyvet
1.
A transzeurópai közlekedési és energiahálózatok területén történő közösségi pénzügyi támogatás (szavazás)
- Report: Mauro
3.
Az Európai Közösség és Mexikó közötti gazdasági partnerségi, politikai koordinációs és együttműködési megállapodáshoz csatolt második kiegészítő jegyzőkönyv (szavazás)
- Report: Markov
5.
Az EUROLAT állandó küldöttség összetétele (szavazás)
7.
A strukturális politikák hatása és következményei az EU kohéziójára nézve (szavazás)
- Report: Pleguezuelos Aguilar
8.
Az EU "segély a kereskedelemért” programja (szavazás)
- Report: David Martin
11.
A mindenki számára elérhető tisztességes munka előmozdítása (szavazás)
- Report: Panayotopoulos-Cassiotou
That concludes the vote.
Szavazások órája
The next item is the vote.
(For the results and other details on the vote: see Minutes)
A szavazatok helyesbítései és szavazási szándékok: lásd a jegyzőkönyvet
(The sitting was suspended at 13.10 and resumed at 15.00)
Az előző ülés jegyzőkönyvének elfogadása: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 24.00)
Dokumentumok benyújtása: lásd a jegyzőkönyvet
Előirányzatok átcsoportosítása: lásd a jegyzőkönyvet
1.
A mezőgazdasági piacok közös szervezése (szavazás)
- Bericht: Busk
4.
A nigériai helyzet (szavazás)
- Entschließungsantrag
5.
A kihalással fenyegetett flórához és faunához tartozó fajok nemzetközi kereskedelme (szavazás)
- Entschließungsantrag
1.
A tudás átültetése a gyakorlatba: kibővített innovációs stratégia az EU számára (szavazás)
- Bericht: Gierek
2.
Stratégiai koncepció kidolgozása a szervezett bűnözés elleni küzdelemre vonatkozóan (szavazás)
- Bericht: Newton Dunn
4.
Észtország (szavazás)
- Entschließungsantrag
Szavazások órája (folytatás)
A szavazatok helyesbítései és szavazási szándékok: lásd a jegyzőkönyvet
(La sesión, interrumpida a las 12.45 horas, se reanuda a las 15.00 horas)
Az előző ülés jegyzőkönyvének elfogadása: lásd a jegyzőkönyvet
Napirend: lásd a mellékletet
Viták az emberi jogok, a demokrácia és a jogállamiság megsértését érintő ügyekről (vita)
Nous en avons à présent terminé avec les votes.
Mandátumvizsgálat: lásd a jegyzőkönyvet
A Parlament tagjai: lásd a jegyzőkönyvet
Kérelem a parlamenti mentelmi jog fenntartására: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Nyilvántartásba vett írásbeli nyilatkozatok (az Eljárási Szabályzat 116. cikke): lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
Je déclare interrompue la session du Parlement européen.
(La séance est levée à 16 h 25)
Az előző ülés jegyzőkönyvének elfogadása: lásd a jegyzőkönyvet
Dokumentumok benyújtása: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
Írásbeli nyilatkozatok (az Eljárási Szabályzat 116. cikke): lásd a jegyzőkönyvet
Kérelem a parlamenti mentelmi jog fenntartására: lásd a jegyzőkönyvet
A Parlament állásfoglalásaival kapcsolatos további intézkedések: lásd a jegyzokönyvet
A megállapodások szövegeinek Tanács általi előterjesztése: lásd a jegyzőkönyvet
Bizonyos okiratokat érintő határozatok: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Posiedzenie zostało zamknięte o godz. 00.05)
Az ülés megnyitása
(" συνεδρίαση αρχίζει στις 9.40 π.μ.)
Dokumentumok benyújtása: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
1.
Az EU és az Orosz Föderáció közötti partnerségi és együttműködési megállapodás jegyzőkönyve (szavazás)
- Informe: Saryusz-Wolski
2.
Az Északnyugat-atlanti Halászati Szervezet szabályozási területén alkalmazandó védelmi és végrehajtási intézkedések (szavazás)
- Informe: Capoulas Santos
4.
A Szolidaritási Alap igénybevétele: árvizek Magyarországon és Görögországban (szavazás)
- Informe: Böge
5.
A 2/2007. sz. költségvetés-módosítás tervezete (szavazás)
- Informe: Elles
6.
A 3/2007. sz. költségvetés-módosítás tervezete (szavazás)
- Informe: Elles
7.
A vitaminok, ásványi anyagok és bizonyos egyéb anyagok élelmiszerekhez történő hozzáadása (szavazás)
- Informe: Scheele
8.
Az élelmiszerekkel kapcsolatos, tápanyag-összetételre és egészségre vonatkozó állítások (szavazás)
- Informe: Poli Bortone
9.
Vízuminformációs rendszer (VIS) (szavazás)
- Informe: Ludford
10.
A határokon átnyúló együttműködés megerősítése, különösen a terrorizmus és a határokon átnyúló bűnözés elleni küzdelem érdekében (prümi szerződés) (szavazás)
- Informe: Correia
12.
Személyes adatok védelme (szavazás)
- Informe: Roure
13.
A Balti-tenger fekete tőkehal-állományára és annak halászterületeire vonatkozó többéves terv (szavazás)
- Informe: Chmielewski
15.
Stratégia és regionális programok a Mercosur és Latin-Amerika számára (szavazás)
- Propuesta de resolución:
17.
Az ENSZ Emberi Jogi Tanácsa (szavazás)
- Propuesta de resolución:
19.
Az Európai Parlament tervezett bevételei és kiadásai a 2008-ra (szavazás)
- Informe: Itälä
Se cierra el turno de votaciones.
Szavazathelyesbítések és szavazási szándékok: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
Mandátumvizsgálat: lásd a jegyzőkönyvet
A bizottságok tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Dokumentumok benyújtása: lásd a jegyzőkönyvet
Írásbeli nyilatkozatok (az eljárási szabályzat 116. cikke): lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
Petíciók: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Die Sitzung wird um 23.00 Uhr geschlossen.)
Az ülés megnyitása
(Die Sitzung wird um 9.05 Uhr eröffnet)
Dokumentumok benyújtása: lásd a jegyzőkönyvet
Viták az emberi jogok, a demokrácia és a jogállamiság megsértésének eseteiről (benyújtott állásfoglalásra irányuló indítványok bejelentése): lásd a jegyzőkönyvet
Módosítások benyújtásának határideje: lásd a jegyzokönyvet
1.
A munkavállalók védelme a munkáltató fizetésképtelensége esetén (kodifikált változat) (szavazás)
- Rapport Wallis
2.
A környezetszennyezés integrált megelőzése és csökkentése (kodifikált változat) (szavazás)
- Rapport Wallis
3.
A motorkerékpárok és segédmotoros kerékpárok kezelőszerveinek, ellenőrző és visszajelző lámpáinak jelölése (kodifikált változat) (szavazás)
- Rapport Wallis
4.
A fogyasztói érdekek védelme: a jogsértés megszüntetésére irányuló eljárás (kodifikált változat) (szavazás)
- Rapport Wallis
5.
Kerekes mezőgazdasági vagy erdészeti traktorok kormányberendezése (kodifikált változat) (szavazás)
- Rapport Wallis
6.
Kerekes mezőgazdasági vagy erdészeti traktorok legnagyobb tervezési sebessége és rakfelülete (kodifikált változat) (szavazás)
- Rapport Wallis
7.
Mezőgazdasági vagy erdészeti traktorok (kodifikált változat) (szavazás)
- Rapport Wallis
8.
A kerekes mezőgazdasági vagy erdészeti traktorok látómezője és szélvédőtörlői (kodifikált változat) (szavazás)
- Rapport Wallis
10.
A védjegyekre vonatkozó tagállami jogszabályok közelítése (kodifikált szöveg) (szavazás)
- Rapport Mayer
11.
A munkavállalók azbeszttel szembeni védelme (kodifikált változat) (szavazás)
- Rapport Mayer
12.
Közösségi garancia az EIB-nek (kodifikált változat) (szavazás)
- Rapport Wallis
13.
A sertések védelme (kodifikált változat) (szavazás)
- Rapport Wallis
14.
A szarvasmarhafélék fajtatiszta tenyészállatai (kodifikált változat) (szavazás)
- Rapport Mayer
15.
A közösségi védjegy (kodifikált változat) (szavazás)
- Rapport Mayer
16.
Tojások termelése és forgalmazása (kodifikált változat) (szavazás)
- Rapport Mayer
17.
Az Európai Mezőgazdasági Garanciaalap finanszírozási ügyleteinek vizsgálata (kodifikált változat) (szavazás)
- Rapport Mayer
18.
Lefölözésekből, vámokból, adókból és egyéb intézkedésekből eredő követelések behajtására irányuló kölcsönös segítségnyújtás (kodifikált változat) (szavazás)
- Rapport Mayer
19.
A São Tomé és Príncipe Demokratikus Köztársaság és az Európai Közösség közötti halászati partnerségi megállapodás (szavazás)
- Rapport Capoulas Santos
20.
Az Európai Közösség és a Kiribati Köztársaság között létrejött halászati partnerségi megállapodás (szavazás)
- Rapport Morillon
21.
Mario Broghezio képviselői mentelmi jogának fenntartására vonatkozó kérelem (szavazás)
- Rapport Gargani
22.
A szeszes italok meghatározása, megnevezése, kiszerelése és címkézése (szavazás)
- Rapport Schnellhardt
23.
Macska- és kutyaprém (szavazás)
- Rapport Svensson
24.
A szélessávú kommunikációról szóló európai politika kialakítása (szavazás)
- Rapport Hökmark
Szavazathelyesbítések és szavazási szándékok: lásd a jegyzőkönyvet
(La séance, suspendue à 12 h 55, est reprise à 15 heures)
Az előző ülés jegyzőkönyvének elfogadása: lásd a jegyzőkönyvet
(Das Protokoll der gestrigen Sitzung wird genehmigt.)
A következő ülés napirendje: lásd a jegyzőkönyvet
Az ülés berekesztése
(Se levanta la sesión a las 23.10 horas)
Az ülés megnyitása
(" συνεδρίαση αρχίζει στις 9.00 π.μ.)
2.
A fémhigany exportjának tilalma és a fémhigany tárolása (szavazás)
- Bericht: Papadimoulis
4.
A kiegészítő nyugdíjra való jogosultság hordozhatóságának javítása (szavazás)
- Bericht: Oomen-Ruijten
5.
A közös valuta bevezetése Cipruson 2008. január 1-jével (szavazás)
- Bericht: Langen
6.
A közös valuta bevezetése Máltán 2008. január 1-jével (szavazás)
- Bericht: Langen
7.
Galileo (szavazás)
- Entschliessungsantrag: Galileo
8.
A közbeszerzési jogszabályok átültetésének és végrehajtásának speciális problémái és e jogszabályok viszonya a lisszaboni menetrendhez (szavazás)
- Bericht: McCarthy
11.
Az eurózóna kibővítése kapcsán a Parlamenttel folytatott konzultáció módjának javítása (szavazás)
- Entschliessungsantrag: Euro-Zone
Szavazathelyesbítések és szavazási szándékok: lásd a jegyzőkönyvet
(Die Sitzung wird um 13.00 Uhr unterbrochen und um 15.00 Uhr wieder aufgenommen.)
A Parlament tagjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(Se levanta la sesión a las 23.25 horas)
Az ülés megnyitása
(A sessão tem início às 10h00)
Dokumentumok benyújtása: lásd a jegyzőkönyvet
Előirányzatok átcsoportosítása: lásd a jegyzőkönyvet
3.
A bűnügyi nyilvántartásokból származó információk cseréje a tagállamok között (szavazás)
- Relazione: Díaz de Mera García Consuegra
4. regionális stratégia és többéves indikatív program Ázsia számára (szavazás)
- Proposta di risoluzione:
6.
A fegyverkereskedelmi szerződés felé (szavazás)
- Proposta di risoluzione:
9.
A rasszizmus és idegengyűlölet elleni küzdelemről szóló kerethatározatról folytatott tárgyalások előrehaladásáról (szavazás)
- Relazione: Roure
10.
Gyakorlati együttműködés, a közös európai menekültügyi rendszer keretében hozott döntések minősége (szavazás)
- Relazione: Pirker
Szavazathelyesbítések és szavazási szándékok: lásd a jegyzőkönyvet
A Tanács közös álláspontjainak közlése: lásd a jegyzőkönyvet
Az ülések időpontjai: lásd a jegyzokönyvet
Ciò conclude il turno di votazioni.
(La seduta, sospesa alle 13.05, è ripresa alle 15.00)
Az előző ülés jegyzőkönyvének elfogadása: lásd a jegyzőkönyvet
Viták az emberi jogok, a demokrácia és a jogállamiság megsértésének eseteiről (vita)
2.
Az emberi jogok Etiópiában (szavazás)
- Joint motion for a resolution
3.
Burma (szavazás)
- Joint motion for a resolution
Szavazások órája
The next item is the vote.
(For the results and other details on the vote, see Minutes.)
Szavazathelyesbítések és szavazási szándékok: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Egyes okiratokra vonatkozó határozatok: lásd a jegyzőkönyvet
Nyilvántartásba vett írásbeli nyilatkozatok (az eljárási szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzőkönyvet
A következő ülések időpontjai: lásd a jegyzőkönyvet
Az ülésszak elnapolása
I declare adjourned the session of the European Parliament.
(The sitting was closed at 16.10)
Az előző ülés jegyzőkönyvének elfogadása: lásd a jegyzőkönyvet
A következő ülések időpontjai: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
A Parlament tagjai: lásd a jegyzőkönyvet
A bizottságok tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
Dokumentumok benyújtása: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzokönyvet
A megállapodások szövegeinek Tanács általi előterjesztése: lásd a jegyzőkönyvet
Írásbeli nyilatkozatok (az eljárási szabályzat 116. cikke): lásd a jegyzőkönyvet
Petíciók: lásd a jegyzőkönyvet
A 2008-as ülésnaptár
A következő ülés napirendje: lásd a jegyzőkönyvet
Az ülés berekesztése
La séance est levée à 23h45.
Az ülés megnyitása
(Se abre la sesión a las 9.00 horas)
Dokumentumok benyújtása: lásd a jegyzőkönyvet
Előirányzatok átcsoportosítása: lásd a jegyzőkönyvet
Viták az emberi jogok, a demokrácia és a jogállamiság megsértésének eseteiről (benyújtott állásfoglalásra irányuló indítványok bejelentése): lásd a jegyzőkönyvet
1.
Az Európai Parlament alelnökének megválasztása (szavazás)
2.
A Régiók Bizottságával való konzultációra irányuló kérelem: Önkéntes hozzájárulás a gazdasági és társadalmi kohézióhoz (az eljárási szabályzat 118. cikke) (szavazás)
3.
Euromediterrán megállapodás az EK és Algéria között (szavazás)
- Recommendation: Jacek Saryusz-Wolski
4.
Partnerségi és együttműködési megállapodás az EK és Moldova között (szavazás)
- Report: Jacek Saryusz-Wolski
5.
Partnerségi és együttműködési megállapodás az EK és Ukrajna között (szavazás)
- Report: Jacek Saryusz-Wolski
6.
Partnerségi és együttműködési megállapodás az EK és Örményország között (szavazás)
Report: Jacek Saryusz-Wolski
7.
Partnerségi és együttműködési megállapodás az EK és Azerbajdzsán között (szavazás)
Report: Jacek Saryusz-Wolski
8.
Az EK és Grúzia közötti partnerségi és együttműködési megállapodáshoz csatolt jegyzőkönyv (2007. január 1-i bővítés) (szavazás)
- Report: Jacek Saryusz-Wolski
9.
Bulgária és Románia csatlakozása az informatika vámügyi alkalmazásáról szóló 1995. július 26-i egyezményhez (szavazás)
Report: Jean-Marie Cavada
11.
Az átruházható értékpapírokkal foglalkozó kollektív befektetési vállalkozások (ÁÉKBV) (a Bizottságra ruházott végrehajtási hatáskörök) (szavazás)
Report: Pervenche Berès
13.
A termékek tevékenység szerinti, új statisztikai osztályozása (CPA) (szavazás)
Report: Guntars Krasts
16.
A vonalhajózási konferenciák magatartási kódexéről szóló ENSZ-egyezmény (a 954/79/EGK tanácsi rendelet hatályon kívül helyezése) (szavazás)
Report: Corien Wortmann-Kool
17.
A halászati tevékenységek ellenőrzése az Antarktiszon (szavazás)
Report: Rosa Miguélez Ramos
18.
Bulgária és Románia csatlakozása az Európai Rendőrségi Hivatal létrehozásáról szóló 1995. július 26-i egyezményhez (Europol-egyezmény) (szavazás)
Report: Genowefa Grabowska
19.
Bulgáriának és Romániának az Európai Unió tagállamai közötti kölcsönös bűnügyi jogsegélyről szóló 2000. május 29-i egyezményhez történő csatlakozása (szavazás)
Report: Genowefa Grabowska
20.
Bulgáriának és Romániának a vezetéstől való eltiltásról szóló, 1998. június 17-i egyezményhez való csatlakozása (szavazás)
Report: Genowefa Grabowska
21.
Bulgáriának és Romániának az Európai Közösségek tisztviselőit és az Európai Unió tagállamainak tisztviselőit érintő korrupció elleni küzdelemről szóló 1997. május 26-i egyezményhez történő csatlakozása (szavazás)
Report: Jörg Leichtfried
22.
Az eljárási szabályzat kiegészítése a helyesbítésekről szóló új 204a. cikkel (szavazás)
Report: Richard Corbett
23.
Az eljárási szabályzat alkalmazásával vagy értelmezésével kapcsolatos 201. cikk módosítása (szavazás)
Report: Richard Corbett
24.
Konzultáció Alessandra Mussolini mentelmi jogáról (szavazás)
Report: Klaus-Heiner Lehne
25.
Ashley Mote parlamenti mentelmi jogának fenntartására irányuló kérelem (szavazás)
Report: Francesco Enrico Speroni
26.
4/2007. számú költségvetés-módosítási tervezet (szavazás)
Report: James Elles
27.
A Számvevőszék 9/2006. számú külön jelentése a Bizottságnál, a Parlamentnél és a Tanácsnál felmerült fordítási kiadásokról (szavazás)
Report: Alexander Stubb
28.
A jogalkotáshoz kapcsolódó adminisztratív költségek minimalizálása (szavazás)
Report: Jan Mulder
29.
Szerződésen kívüli kötelmi viszonyokra alkalmazandó jog ("Róma II”) (szavazás)
Report: Diana Wallis
30.
Közösségi cselekvési program az egészségügy területén (2007-2013) (szavazás)
Recommendation for second reading: Antonios Trakatellis
31.
Higanytartalmú mérőeszközök (szavazás)
Recommendation for second reading: Sornosa Martínez
33.
Élelmiszer-adalékanyagok (szavazás)
Report: Åsa Westlund
34.
Élelmiszerenzimek (szavazás)
Report: Avril Doyle
35.
Ízesítő tulajdonságokkal rendelkező élelmiszer-aromák és -összetevők (szavazás)
Report: Mojca Drčar Murko
37.
Az európai létfontosságú infrastruktúrák azonosítása, kijelölése és védelme (szavazás)
Report: Jeanine Hennis-Plasschaert
Szavazások órája
The next item is the vote.
(For the results and other details on the vote, see Minutes.)
A kormányközi konferencia összehívása (módosítások benyújtási határideje): lásd a jegyzokönyvet
Szavazathelyesbítések és szavazási szándékok: lásd a jegyzőkönyvet
(The sitting was suspended at 13.15 and resumed at 15.05)
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(La seduta è tolta alle 24.00)
Az ülés megnyitása
(Die Sitzung wird um 9.05 Uhr eröffnet.)
A megállapodások szövegeinek Tanács általi előterjesztése: lásd a jegyzőkönyvet
PNR-megállapodás az Egyesült Államokkal (benyújtott állásfoglalásra irányuló indítványok): lásd a jegyzokönyvet
1.
A 2008-as ülésnaptár (szavazás)
3.
A részvénytársaságok egyesülése és szétválása (szavazás)
- Informe: Kauppi
5.
Közösségi vízvédelmi politika (a Bizottságra ruházott végrehajtási hatáskörök) (szavazás)
- Informe: Lienemann
6.
Az elhasználódott járművek (a Bizottságra ruházott végrehajtási hatáskörök) (szavazás)
- Informe: Florenz
7.
Az elektromos és elektronikus berendezések hulladékai (a Bizottságra ruházott végrehajtási hatáskörök) (szavazás)
- Informe: Florenz
8.
Egyes veszélyes anyagok elektromos és elektronikus berendezésekben való alkalmazásának korlátozása (a Bizottságra ruházott végrehajtási hatáskörök) (szavazás)
- Informe: Florenz
9.
Az energiafelhasználó termékek környezetbarát tervezésére vonatkozó követelmények (a Bizottság végrehajtási hatásköre) (szavazás)
- Informe: Ries
Szavazathelyesbítések és szavazási szándékok: lásd a jegyzőkönyvet
(La sesión, suspendida a las 14.25 horas, se reanuda a las 15.05 horas)
Az előző ülés jegyzőkönyvének elfogadása: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
A következő ülés napirendje: lásd a jegyzőkönyvet
Az ülés berekesztése
(The sitting closed at 23.35)
Az ülés megnyitása
(Se abre la sesión a las 9.30 horas)
Dokumentumok benyújtása: lásd a jegyzőkönyvet
Költségvetési ütemterv: lásd a jegyzőkönyvet
1.
Közösségi statisztikai program (2008-2012) (szavazás)
- Bericht: Becsey
4.
A vasútról szóló első csomag végrehajtása (szavazás)
- Bericht: Cramer
6.
A szív- és érrendszeri betegségek leküzdésére irányuló intézkedések (szavazás)
- Entschließungsantrag
8.
Eurózóna (2007) (szavazás)
- Bericht: Rosati
9.
Európai Központi Bank (2006) (szavazás)
- Bericht: Mitchell
10.
Palesztina (szavazás)
- Gemeinsamer Entschließungsantrag
13.
TRIPS-megállapodás és a gyógyszerekhez való hozzáférés (szavazás)
- Entschließungsantrag
14.
Demokratikus kontroll a fejlesztési együttműködési eszköz keretében (szavazás)
- Entschließungsantrag
Szavazathelyesbítések és szavazási szándékok: lásd a jegyzőkönyvet
Az előző ülés jegyzőkönyvének elfogadása: lásd a jegyzőkönyvet
Viták az emberi jogok, a demokrácia és a jogállamiság megsértésének eseteiről (vita)
A bizottságok és a küldöttségek tagjai: lásd a jegyzőkönyvet
A Tanács jóváhagyja a Parlament által első olvasatban elfogadott álláspontokat (az eljárási szabályzat 66. cikke): lásd a jegyzokönyvet
Egyes okiratokra vonatkozó határozatok: lásd a jegyzokönyvet
Előirányzatok átcsoportosítása: lásd a jegyzőkönyvet
Nyilvántartásba vett írásbeli nyilatkozatok (az eljárási szabályzat 116. cikke): lásd a jegyzőkönyvet
A jelen ülésen elfogadott szövegek továbbítása: lásd a jegyzokönyvet
A következő ülések időpontjai: lásd a jegyzokönyvet
Az ülésszak elnapolása
Ogłaszam przerwę w sesji Parlamentu Europejskiego.
(Posiedzenie zostało zamknięte o godz.16.20)
Az ülésszak folytatása
Újból megnyitom a 2007. július 12-én berekesztett ülést.
Az elnök nyilatkozata
Önök mindannyian megérdemelték a nyári szabadságukat.
Kipihentnek tűnnek és remélem, nagyon várják, hogy visszatérjünk az európai témákat érintő munkánkhoz.
Attól tartok rossz hírrel kell kezdenem.
Legutolsó találkozásunk óta, nagy szomorúsággal értesültünk két nagy európai, Gaston Thorn és Raymond Barre haláláról. Mindkét kiemelkedő férfi kiváló miniszterelnökként és az Európai Bizottság tagjaként országa szolgálatának szentelte magát.
Gaston Thorn tíz éven keresztül, 1959-től 1969-ig volt az Európai Parlament tagja.
1969-től 1974-ig Luxemburg külügyminisztere volt, majd 1974-ben az ország miniszterelnöke lett, ezt a tisztséget egészen 1979-ig töltötte be.
1981-től 1985-ig az Európai Bizottság elnökeként szolgált.
A Bizottság az ő vezetése alatt tárgyalta Spanyolország és Portugália csatlakozási feltételeit, kezdte meg a közös halászati politikát és jutott megállapodásra a Közösség költségvetési forrásai és jövőbeli finanszírozása körül kialakult vitatott kérdésekben.
Raymond Barre az Európai Bizottság alelnöke volt 1967 és 1973 között, 1976-tól 1981-ig pedig Franciaország miniszterelnöke.
Gazdasági és pénzügyi biztosként a Barre-terv keretében 1969-ben és 1970-ben ő terjesztette elő a gazdasági és monetáris unióra vonatkozó első javaslatokat.
Mindkét férfi élete végéig fáradhatatlanul dolgozott az európai integráció megvalósításán, rendkívül fontos és konkrét szerepet vállalt az integrációs folyamat támogatásában, amely akkoriban sokszor nagyon nehéz körülmények között zajlott.
Altiero Spinelli múlt héten ünnepelte volna 100. születésnapját.
A ma meglévő európai intézmények egyik alapító atyjaként, Altiero Spinello tíz éven keresztül volt ennek a Parlamentnek a képviselője.
Abban a nagy megtiszteltetésben volt részem, hogy a tízből hét éven keresztül, egészen az 1986-ban bekövetkezett haláláig vele dolgozhattam.
Az Európai Parlament képviselőjeként eltöltött tíz év és az intézményügyi bizottság elnökeként eltöltött idő alatt kulcsfontosságú szerepet játszott az intézményi reformra vonatkozó nagyratörő cselekvési program megalkotásában.
Az Európai Unió létrehozásáról szóló szerződéstervezet, amelyet az Európai Parlament 1984-ben tekintélyes többséggel elfogadott, megteremtette a szerződés későbbi reformjaihoz köthető több fontos változtatások - beleértve az Európai Parlament jogalkotói hatásköreinek jelentős kibővítését - alapját.
A nyári szünet alatt egy sor természeti katasztrófának voltunk szemtanúi: kezdve az egyesült királyságbeli hatalmas árvizektől, egészen a Földközi-tenger keleti térségében tapasztalt hőhullámig és a közelmúltban, Görögországban pusztító tragikus erdőtüzekig.
Görögországban, több mint 60 ember halt meg a nagyobb erdőtüzekben.
Nagyon is helyénvaló, hogy ez a tragikus esemény a ma délutáni napirendünk első fontos pontja és biztos vagyok abban, hogy amikor őszinte részvétünket nyilvánítom ezen és más tragikus események áldozatainak, akkor azt a Ház minden tagja nevében teszem.
Együttérzünk a perui földrengésben augusztus 15-én meghalt több mint 500 ember hozzátartozóival, valamint azzal a több ezer emberrel, akik legutóbbi ülésszakunk óta az értelmetlen erőszak áldozataivá váltak Irakban.
Sajnálattal és aggodalommal tölt el annak a számtalan menekültnek a kilátástalan helyzete is, akik meghalnak miközben a Földközi-tengeren vagy az Atlanti-óceánon átevezve próbálnak meg eljutni az Európai Unió területére.
Mindannyiunkra vár a feladat, hogy véget vessünk az ilyen tragédiáknak.
Kérem Önöket, hogy álljanak fel és egy perc néma csenddel emlékezzünk a halottakra.
(A Ház feláll, amit egy perces néma csend követ.)
Az előző ülés jegyzőkönyvének elfogadása: lásd a jegyzőkönyvet
Dokumentumok benyújtása: lásd a jegyzőkönyvet
A Parlament tagjai: lásd a jegyzőkönyvet
A bizottságok és a küldöttségek tagjai: lásd a jegyzőkönyvet
Együttdöntéssel elfogadott jogi aktusok aláírása: lásd a jegyzőkönyvet
A Tanács közös álláspontjainak közlése: lásd a jegyzőkönyvet
A megállapodások szövegeinek Tanács általi előterjesztése: lásd a jegyzőkönyvet
Petíciók: lásd a jegyzőkönyvet
Előirányzatok átcsoportosítása: lásd a jegyzőkönyvet
Szóbeli választ igénylő kérdések és írásbeli nyilatkozatok (benyújtás): lásd a jegyzőkönyvet
A Parlament álláspontjaival és állásfoglalásaival kapcsolatos további intézkedések: lásd a jegyzőkönyvet
Ügyrend: lásd a jegyzőkönyvet
Egyperces felszólalások jelentős politikai kérdésekben
A következő napirendi pont az egyperces felszólások a jelentős politikai kérdésekben a 144. cikk rendelkezései szerint.
(RO) Elnök úr! A Moldovai Köztársaságban politikai okokból tíz évet börtönben töltött Ilascu-csoport tagjai a közelmúltban meghívást kaptak az Európai Parlamentbe, ahol az emberi jogi albizottság meghallgatta őket.
Adrian Avantoc, Tudor Petru Popa és Alexandru Lesku könnyek között beszélt a Nyisztrán túli börtönökben elszenvedett kínzásokról, az emberi jogokkal való állandó visszaélésekről és azok megsértéséről.
Felkérték az Európai Közösséget, hogy több lépést tegyen a regionális konfliktus megoldására az összes nemzetközi - elsősorban az orosz csapatok Nyisztrán túli területéről való kivonulására vonatkozó - megállapodás végrehajtása érdekében.
Ahhoz, hogy ezek a jogos óhajok valósággá váljanak, az Európai Parlamentnek össze kellene fognia és támaszkodnia kellene az Emberi Jogok Helsinki Bizottságára, amikor a nem kormányzati szervek támogatását célzó tényleges intézkedéseket javasol Moldovában, ösztönöznie és támogatnia kellene ezen a területen az újságok és folyóiratok megjelenését, a Nyisztra jobb partján egy televíziós hálózatot kellene felépítenie a moldovai rádió és televíziós csatornák foghatóságának biztosítására.
Végül, de nem utolsósorban kívánatos a Nyisztrán túli probléma tárgyalásos módjának gyökeres megváltoztatása.
Az Európai Unió és Románia is - az Unió tagjaként - teljes jogú tag státusszá kell, hogy változtassa a megfigyelők státuszát.
(PL) Elnök úr! Néhány hónappal ezelőtt a Parlament elfogadott egy állásfoglalást, amely elítéli az Európában tapasztalt idegengyűlöletet és virágzó nacionalizmust.
A mód, ahogy a dokumentumban kiosztottak egyes országokat, beleértve Lengyelországot is, alaptalanul durva és teljesen aránytalan volt a probléma súlyosságához képest.
Természetesen nagyon komolyan kell foglalkozni a faji gyűlölettel kapcsolatos kérdésekkel.
Ezért csodálkozom, hogy az Európai Bizottság nem tesz határozott lépéseket az egyes országokban egyre nagyobb mértékben érvényesülő fasiszta természetű pártokkal szemben.
Még olyan országok is vannak, ahol az ilyen pártok képviselői választott tisztségeket viselnek regionális szinten.
Ezekből a pártokból alakuló büntető osztagok az utcán zaklatják a külföldieket és nyilvánosan szólítanak fel határrevízióra.
Ez komoly probléma, ami leginkább az úgynevezett régi Unió számos országát érinti.
Az érintett országoknak már régen foglalkozniuk kellett volna ezzel a problémával, ehelyett a Közösség vezetői most ujjal mutogatnak az új tagállamokra, még jelentéktelen incidensek esetében is.
- (ES) Elnök úr! Augusztus 12-én a Torm Gertrud olaj tartályhajó és a New Flame teherszállító hajó összeütközött a Gibraltári-szorosban.
A világ egyik legforgalmasabb hajózási útvonalán, amelyet évente több mint 100.000 hajó használ, ez volt a kilencedik baleset.
Ez a baleset felhívja a figyelmet a Spanyol Királyság, az Egyesült Királyság és Gibraltár között kialakítandó felügyeleti és ellenőrző kikötői hatóság létrehozásának sürgető szükségességére.
Az ilyen hajózási ellenőrzés hiányának ténye életeket veszélyeztet és értelemszerűen hozzájárul az érintett környezet fenyegetettségéhez.
Mind a mai napig nem tudjuk és úgy gondolom, hogy az Európai Bizottságnak mindent el kellene követnie, hogy megtudja, hogy mit szállít az elsüllyedt hajó: 27.000 tonna fémhulladékot, valószínűleg veszélyes, szennyezett hulladékot.
Különösen fontosnak tartom, hogy a Parlament és az Európai Bizottság szorgalmazza a spanyolországi, egyesült királyság és gibraltári hatóságoknál a hajózási felügyeletet és ellenőrzést végző szerv létrehozását.
Elnök úr! Szeretném felhívni a figyelmet a tengeri környezet megőrzése terén elért egyik innovációra.
Szombaton, Skócia lett az első ország, amely bevezette a halászterületek valós idejű korlátozásának önkéntes rendszerét tőkehalállományának megóvása céljából.
Ez a rendszer, amely az új skót kormány és a halászati ágazat közös kezdeményezéseként jött létre, remélhetőleg a tengeri környezet megőrzésének példájaként szolgál majd a jövőben létrejövő projektek számára.
Tudomásom szerint a skót kormány felvette a kapcsolatot a dán és norvég kormánnyal, abból a célból, hogy megismerjék ennek a projektnek a tanulságait.
A mai napig Skócia számára a közös halászati politika nem volt egyéb, mint egy nagy katasztrófa és határozottan hiszem, hogy a halgazdálkodás jövőjének nem a Brüsszelből jövő központi irányításra, hanem a halásznemzetek közötti közvetlen együttműködésre kell épülnie.
Mind a skót kormányt, mind az ágazatot dicséret illeti a téma újító jellegű megközelítéséért.
Egyben remélem, hogy a Tanács decemberi ülésén figyelembe veszik, felismerik és elismerik önkéntes erőfeszítéseiket.
(PL) Elnök úr! Lengyelország náci megszállása 1939. szeptember 1-jén a hazám ellen elkövetett erőszakos cselekmények egyike volt.
A háború következő hat évében, több mint hat millió lengyel pusztult el, ami akkor Lengyelország 35 milliós lakosságának 17%-át jelentette.
Két héttel később, 1939. szeptember 17-én a Molotov-Ribbentrop-paktum alapján, a Szovjetunió is megtámadta Lengyelországot.
Lengyelország több mint 22.000 elit értelmiségije vesztette el az életét, hátulról lőtték őket fejbe a szovjetek, akik azután hosszú évekre megszállás alatt tartották a hazámat.
Ez magyarázza, hogy függetlenségünk ismételt elnyerésekor miért volt olyan bizakodó több millió honfitársam.
Az egyenlő jogokról és a megkülönböztetés tilalmáról szóló szép szavak és uniós jelmondatok ellenére azonban egyes német politikusok és a német média bizonyos képviselői állandó támadást intéznek a hazám, a lengyel nép, Lengyelország kormánya és a katolikus média, nevezetesen a Maryja rádió ellen.
Ez bizonyítja, hogy még mindig léteznek agresszív, lengyelellenes érzelmek.
Lengyelország megszállásának évfordulóján és az élők és holtak nevében követelem, hogy vessenek véget ennek az erőszaknak, amelyet felfoghatunk olyan célok megvalósítására tett kísérletnek, amelyeket háborúval nem sikerült elérni.
Köszönöm.
Európában a megbékélés mindig fontos feladat marad.
(RO) Elnök úr! Az Európai Unióról szóló szerződés 29. cikke a terrorizmust súlyos bűncselekményként határozza meg.
Az Európai Unióról szóló szerződés minden olyan cselekedetet, amely veszélyezteti az emberi életet, ami erőszakot szül és amely a lakosság megfélemlítésére törekszik, terrorista bűncselekménynek minősít.
Amit Budapesten, a Magyar Gárda megalakulásakor láthattunk, beleillik a meghatározás kritériumaiba.
A Magyar Gárda vezetőjének ott elhangzott beszéde néhány igen megdöbbentő nyilatkozatot tartalmazott, aggodalmát fejezte ki a magyar közösségnek is otthont adó Szlovákia és Románia miatt, amely két ország akár Magyarországot is megtámadhatja.
Úgy hiszem, hogy az ilyen szervezetek és szélsőséges cselekedetek, szeparatista mozgalomra buzdítanak olyan kisebbségekben, amelyekben már léteznek autonóm irányzatok és egy ilyen helyzet nem felel meg egy uniós tagállamtól elvárt helyes magatartásnak.
Az ilyen szervezeteket fel kellene oszlatni és a Magyar Gárdához hasonló viselkedést be kellene tiltani és a törvény szerint megbüntetni.
Ezért veszem magamnak a bátorságot és felszólítom az Európai Unió intézményeinek vezetőit, hogy határozottan ítéljenek el minden hasonló magatartást és kérjék meg az Alapjogi Ügynökséget, hogy állítson össze egy jelentést a tények alapján és kövesse figyelemmel a Magyarországon élő kisebbségek helyzetét.
(FR) Elnök úr! A drámai helyzet, ami több országunkban is kialakult, ismét előtérbe állítja az európai kötelezettségeink kérdését.
Ez vonatkozik a hazámra, ahol egy teherszállító hajó egy halász halálát okozta.
Ez elvezet bennünket a tengerbiztonság kérdéséhez, most már tudják a franciák, hogy hol van a Kiribati Köztársaság.
Felszólítom Önöket, hogy vessenek egy pillantást a térképre: nem nagyon ismert, de lobogója ún. olcsó lobogó.
Az Európai Uniónak sürgősen és keményen kell fellépnie az ún. olcsó lobogókkal szemben, fel kell gyorsítania az Erika III. csomagon belül a jogalkotást és ki kell dolgoznia a tengerészek képzésének és munkakörülményeinek szociális kérdéseivel foglalkozó "Erika IV.” csomagot és ezzel egyidejűleg biztosítania kell az összehangoltabb fellépést a Nemzetközi Tengerészeti Szervezeten belül.
Ez egy rendszeres időközönként visszatérő, ősrégi kérdés, de a sok tragédia kapcsán mindig visszatérünk rá.
Nyomatékosan kérem Önt, biztos úr és a Tanácsot képviselő, nem jelen lévő urat vagy hölgyet, hogy fokozzák az ezen irányba tett erőfeszítéseket.
(RO) Elnök úr! 2007. október 18-án az Európai Bizottság bevezeti az uniós emberkereskedelem elleni napot.
Örömmel fogadom ezt a kezdeményezést, amely az évente 2 és fél millió áldozatot követelő kényes és nagyrészt ismeretlen témára irányítja az európai állampolgárok figyelmét.
Ezért ismét fel szeretném hívni arra a figyelmet, hogy a jelenséggel szemben folytatott eredményes küzdelem érdekében szükség van a tagállamok erőfeszítésének hatékonyabb összehangolására.
Jelenleg a nemzeti jogszabályok nem teszik ezt lehetővé.
Azonban a tagállamok rendelkezésére áll az Európa Tanács emberkereskedelem elleni fellépésről szóló egyezménye, amely a jelenség ellen folytatott küzdelem legátfogóbb jogi eszköze.
Idáig azonban a 27 tagállamból összesen 18 írta alá és mindössze 3 tagállam erősítette meg az egyezményt.
Ezért bátorkodom megkérni az Európai Bizottságot, hogy kérjen felhatalmazást a Tanácstól az emberkereskedelem elleni fellépésről szóló egyezménynek az Európai Közösségek nevében való aláírására.
Elnök úr! Az emberkereskedelem az emberi jogok súlyos megsértésének számít.
A szavakról a tettekre kell váltanunk.
Eljött a cselekvés ideje, annak érdekében, hogy könnyebben megbüntethessük az emberkereskedőket és megvédhessük az áldozatok jogait.
Ezeket az áldozatokat eladják és újra eladják, rabszolgaként bánnak velük, mindezt egy modern Európában, egy olyan Európában, amelyről büszkén állítjuk, hogy az emberi jogok tiszteletben tartására épül.
(PL) Elnök úr! Először is őszinte részvétem fejezem ki a Görögországban és más országokban bekövetkezett természeti katasztrófákban meghalt áldozatok hozzátartozóinak.
Vérzik értük a szívem.
Én magam egy 10 évvel ezelőtti árvíz érintettje voltam, ezért tisztában vagyok azzal, hogy ez mit jelent.
Sajnos, a jövőben is lesznek majd természeti katasztrófák.
Ezért van kifejezetten szükség az európai gyorsreagálású csapatok létesítésére.
Határozottan támogatom, hogy az első adandó alkalommal alakuljon meg egy ilyen csapat.
Meglepő, hogy gyakorlatilag semmilyen ellenvetéssel sem élünk a legkülönbözőbb európai ügynökségek megalakításakor, annak ellenére, hogy már több tucat hasonló jellegű bürokratikus intézmény létezik.
Azonban minden alkalommal, ha emberéletek forognak kockán, számtalan fenntartást fogalmazunk meg.
Itt az ideje, hogy túllépjünk ezen és az ENSZ úgynevezett kéksapkásainak mintájára létrehozzuk a mi piros vagy fehér sapkás európai egységeinket.
Ezeknek az egységeknek a feladata nem az emberek, hanem a természeti támadások által jelentett fenyegetettséggel szembeni védelmünk lenne.
Az élet gyorsan igazolta azokat a szakmailag megalapozott érveket, amelyekkel európai parlamenti képviselőtársaimmal együtt küzdöttünk az Európai Bizottság ellen, amelyik megszüntette a kukoricaintervenciót.
A Bizottság attól félt, hogy a kukoricafeleslegek miatt fenntarthatatlan lesz az intervenciós rendszer, miközben a piaci trendek nem ezt mutatták.
Megvette a Bizottság 101 euróért, most pedig ennek a duplájáért adja el, vagyis erősen nyerészkedik ezen az egész kukoricaintervención, miközben Európát aszály sújtotta, és az állattartóknak nincs elég gabonájuk.
Ez az Unió hitelességét kérdőjelezi meg, hogy ott vannak a még meglévő készletek, de spekuláns multinacionális cégek megveszik ezeket a készleteket, a becsületes állattartók pedig nem tudnak a jószágnak elegendő takarmányt adni.
Ez aláássa az Európai Bizottság és az Európai Unió hitelét.
Elnök úr!
Tisztelt képviselőtársak! A román kormány 2007. november 25-ét jelölte meg az európai parlamenti választások napjaként.
Azon a napon, mondhatni, egy történelmi pillanat részesei leszünk.
A román állampolgárok közvetlenül választhatják meg az európai parlamenti képviselőket.
Az a nap az uniós tagság iránti elszántságunk és elkötelezettségünk próbatétele lesz.
Romániában a választási kampány során lehetőség nyílik az Európai Unióval - nevezetesen az EU jövőjével, az alkotmányszerződéssel, a soron következő bővítéssel, a belső reformmal, az európai intézmények hatékonyságával és a munkaerő-piachoz való szabad hozzáféréssel - kapcsolatos érdekes kérdések megvitatására.
Ezekkel a kérdésekkel kellene a választási kampány során foglalkozni és nem olyan politikai kérdésekkel, amelyek nem szerepelnek a polgárok mindennapi menetrendjén, mint amilyenek az előrehozott választások, a bizalmatlansági indítvány és az alaptalan politikai támadások.
Annak érdekében, hogy a választásokat megelőző időszakban és a választási kampány során magasabb színvonalú viták legyenek, felszólítom a tapasztalt európai parlamenti képviselőket, hogy politikai nézetre való tekintet nélkül a választásokat megelőző időszakban látogassanak el Romániába, hogy az európai parlamenti kampány témái közé olyan kérdések is felkerüljenek, amelyekről mind Romániában, mind más európai országban következetesen és komolyan kell beszélni.
(FR) Elnök úr! Tájékoztatni kívánom a hét tunéziai halász ellen folytatott bírósági tárgyalásról, amelyet a szicíliai Agrigentóban tartanak, akiket illegális bevándorlásban való segítségnyújtással vádolnak, annak ellenére, hogy augusztus 8-án 44 embert mentettek meg, többek között 11 nőt - többek között két várandós asszonyt - és 2 gyereket.
Illegális bevándorlásban való segítségnyújtással vádolják őket, és mindez európai földön történik.
A szolidaritás elleni bűntettet, amit a most zajló tárgyalás is jól mutat, úgy gondolom, a Parlamentnek el kell ítélnie.
Most pénteken egy delegáció is érkezik Agrigentóba és arra biztatom a küldöttség tagjait és vezetőjüket, valamint Önt elnök úr, hogy szóljanak a hét tunéziai halász támogatása érdekében.
Elnök úr! Ezen a héten a Szabadság Hajtói visszatérnek a Parlamentbe.
A Szabadság Hajtók fogyatékkal élő vagy jelentős segítségre szoruló emberek, akik ugyanolyan mozgásszabadságot akarnak, mint mindenki más és amit Európa képvisel.
Azért jöttek, hogy olyan jogszabályt kérjenek, amely biztosítja számukra ezt a mozgásszabadságot.
Elmagyarázzák majd az előttük álló akadályokat.
Az akadályok nagy részét mi állítottuk fel és ezek megszüntetése mind a Parlament, mind az általunk képviselt országok és emberek számára erőpróbát jelent.
Kérdezem Öntől, biztos úr, miért van az, hogy harmadik éve látogatnak ide és alig változott valami.
Igen, a légiutasok jogainak terén van javulás, de mást nem nagyon tudunk nekik mondani.
Mikorra számíthatunk a régóta várt, fogyatékkal élőkkel kapcsolatos irányelvre, amely komoly jogszabályi támogatást nyújt a fogyatékkal élők esélyegyenlőségének biztosításához?
(SK) Elnök úr! Az Unióhoz való csatlakozást megelőzően, egyesek Közép-Európában úgy gondolták, hogy az uniós tagsággal minden probléma megoldódik.
Ez nem így történt.
Habár az Unió az európai béke megőrzése céljából alakult meg, most mégis a magyarországi helyzet radikalizálódásáról kell szólnom.
Az úgynevezett "Magyar Gárda” tagjai néhány nappal ezelőtt tették le esküjüket.
Vezetőik az összes magyar számára egyetlen közös határt hirdetnek és a szervezet okirata kötelező fegyveres kiképzésről beszél.
Egyenruhát hordanak és élvezik az előző miniszterelnök támogatását.
A közelmúltban megromlottak a szlovák-magyar kapcsolatok.
Néhány hónappal ezelőtt a magyar miniszterelnök nem volt hajlandó találkozni szlovák kollégájával és újra beszédtéma lett a II. világháború kimenetelének revíziója.
Felszólítom a magyar kormányt a katonai jellegű gárda elleni fellépésre és annak feloszlatására.
Mi szlovákok, betiltottunk egy hasonló jellegű radikális szervezetet.
A XXI. század Európájában semmi ilyesminek nincs helye.
Közös érdekünk a megbékélés és kölcsönös bocsánatkérés. Jó példával szolgáltak tavaly a szlovák és magyar katolikus érsekek Ostrihomban.
Ilyen az, amikor a valóságban "nem”-et mondunk a szélsőségességre.
Elnök úr! A közelmúltban egy nagyon furcsa jelenséget tapasztaltam a frankfurti repülőtér 1B termináljában.
A Bulgaria Air légitársaság Szófiába repülő utasainak két, egymást követő, teljes azonos biztonsági ellenőrzésen kellett áthaladniuk.
Miután megkérdeztem a terminál illetékeseit, hogy miért szükséges két teljesen egyforma biztonsági ellenőrzéshez az utasoknak kétszer is végigállniuk a hosszú sort, azt a képtelen magyarázatot kaptam, hogy a frankfurti repülőtér túlterhelt és az újonnan érkező plusz utasok miatt szükséges az ismételt ellenőrzés.
Egy megbízható forrás arról tájékoztatott, hogy az 1B terminálon ezeket az újraellenőrzéseket csak a hét bizonyos napjain és bizonyos uniós országok esetében - Bulgária, Lengyelország és Románia - végzik el.
Elnök úr! Elvárom a Bizottságtól, hogy reagáljon erre az eljárásra, mert ez nemcsak a légiutasok jogait, de az uniós polgárok jogait is érinti.
(RO) Elnök úr! Az Európai Unióhoz való csatlakozási szerződésben Románia vállalta, hogy ez év végéig megtartja az európai parlamenti választásokat.
Sajnálatos módon, a román kormány az európai parlamenti választások eredeti, május 13-i időpontját elhalasztotta november 25-re.
Az elemzők szerint a halasztás oka a kormányon lévő párttól és más politikai pártoktól való félelem, a választások eredményét illetően.
Egy régi román közmondás szerint "elfuthatsz, de nem bújhatsz el”.
A román kormány nemcsak ezektől a választásoktól, de sajnos a román nőktől is fél.
Nincs nő a kormányban és ez nagyon különös az uniós tagállamok között.
A jelenlegi 35 román európai parlamenti képviselő közül 12 nő.
A novemberi választásokat követően a politikai pártok képesek lesznek változtatni a nemek arányán és legalább 18 nőt kellene küldeniük az Európai Parlamentbe.
Szeretném biztosítani Önöket, hogy a Demokrata Párt - mint az Európai Néppárt tagja - ennek megfelelően fog eljárni.
Ezért szeretném emlékeztetni a román miniszterelnököt, hogy január 1-je óta Románia az Európai Unió része és 2007 az esélyegyenlőség mindenki számára európai éve.
(PL) Elnök úr! Múlt pénteken, lengyel szakszervezeti tagok a gdanski hajógyárból, Brüsszelben az Európai Bizottság székháza előtt tüntettek.
Júliusban az Európai Bizottság egy hónapos ultimátumot adott Lengyelországnak, hogy a hajógyár gyártókapacitásának csökkentésére vonatkozó terveket előterjessze.
Amennyiben a hajógyárnak nem kell visszafizetnie a 2004. május 1-je óta a lengyel kormánytól kapott állami támogatást, úgy a Bizottság a háromból két sólyatér bezárására szólít fel.
Az uniós biztosok állítják, hogy a Bizottság szándéka a hajógyár modernizálása és nem annak bezárása.
Valójában, a gyártókapacitás ilyen drasztikus csökkentése és a három sólyatérből kettőnek a bezárása a létesítményt veszteségessé tenné.
Gyakorlatilag, nagyon sok munkahely szűnne meg és végső soron a hajógyár összeomlásához vezetne.
A gdanski hajógyár azonban nemcsak sok embert foglalkoztató, közönséges hajóépítő létesítmény.
A gdanski hajógyár egyben Lengyelország és az egységes Európánk jelenkori történelmének egyik legfontosabb jelképe is, nevezetesen a Szolidaritás mozgalom szülőhelye.
Az Európai Parlamentnek ösztönöznie kellene az Európai Bizottságot a helyzet megfelelő megoldására, amely kiemelt fontossággal kezelné a létesítmény és dolgozói érdekeit.
Az európai társadalom nevében ki kellene fejeznünk szolidaritásunkat a hajógyári munkásokkal. Olyan megoldáshoz kellene ragaszkodunk, amely biztosítja mind a hajógyár stabilitását, mind pedig a jelenkori Európa történelmének szimbóluma iránti tiszteletet.
Elnök úr! Az Amnesty Inernational egy feddhetetlen hitelű jogvédő szervezet, mely sok éves kemény munkájával jelentősen segítette az emberi jogok semmibevétele elleni küzdelmet világszerte és kivívta az igazság, a szabadság és a demokrácia védelmezőinek tiszteletét.
Nem meglepő azonban, hogy az Amnesty International emberjogi szervezet, sok ellenséget is szerzett.
Egy ilyen ellenség Törökországban található.
Az Amnesty International emberjogi szervezet több jelentése is foglalkozik Törökországgal és ez feldühítette a hadsereg irányítása alatt működő "az államba mélyen beágyazott” hatalmi szervezetet.
Ez a hatalmi szervezet a közelmúltban újra agresszívan reagált.
Mint ahogy Önök előtt is valószínűleg ismeretes, a konstantinápolyi hatóságokon keresztül kiadott egy úgynevezett "illegális adománygyűjtés”-re vonatkozó határozatot, majd ezt követően befagyasztotta az Amnesty International szervezet Törökországban vezetett bankszámláit.
Ez egyértelműen az Amnesty International törökországi megnyomorítására irányuló kísérlet.
Felszólítom Önöket, hogy nyomatékos lépjenek fel a török kormánynál, egyértelművé téve, hogy nem fogadnak el semmilyen, fent említett támadást az Amnesty International ellen és azt, hogy az ilyen jellegű támadások jelentős mértékben hátráltatják Törökországnak az EU-hoz való csatlakozását.
Elnök úr! Mennyibe kerül a tagság Nagy-Britanniának?
Múlt héten adtam ki az ezzel kapcsolatos második éves jelentésemet.
A közvetlen és közvetett költségek kiszámolásával kimutattam, hogy az uniós tagság Nagy-Britanniának legalább évi bruttó 60,1 milliárd GBP-be, illetve évi nettó 50,6 milliárd GBP-be kerül.
Ez, minden egyes férfire, nőre és gyerekre az Egyesült Királyságban, több mint bruttó 1000 GBP-nek, illetve nettó 843 GBP-nek felel meg.
Másképp megközelítve, ez bruttó 114.000 GBP/percet illetve nettó 96.000 GBP/percet jelent.
Az emberek többsége felismeri, hogy ez egy óriási pénzkidobás.
Nem csoda, hogy az angol miniszterelnök, Gordon Brown nem akar népszavazást tartani az új reformszerződésről.
Ha úgy gondolja, hogy az Európai Unió pénzben kifejezhető érték, akkor nézzen kihívásom elé és végeztessen el egy független költség-haszon elemzést, amivel bebizonyítja az igazát.
Ez bölcs dolog lenne.
(SK) Elnök úr! Az előre gyártott lakótömbök Bulgáriában, Romániában és a visegrádi négyek országaiban 40 évvel ezelőtt épültek és felújításra szorulnak.
A Strukturális Alapoktól lehetetlen pénzt kapni a de minimis szabály miatt.
Ennek a feltételnek az értelmében három éves időszakra az Európai Bizottság jóváhagyása nélkül egyetlen kedvezményezett sem részesülhet 200.000 EUR-nál (körülbelül 6,8 millió szlovák korona) nagyobb állami támogatásban.
Az előre gyártott ingatlanok kezelését néhány csoport, lakásszövetkezet vagy ingatlankezelő végzi.
Egy előre gyártott ház átlagos felújítási költsége körülbelül 580.000 szlovák korona, míg egy lakásnál ez a költség körülbelül 17.000 szlovák korona.
Kedvező lenne az új tagállamok számára, ha bizonyos esetekben a Bizottság nem érvényesítené a de minimis szabályt.
Június végén ezen országok miniszterei megegyeztek egy szakértői csoport felállításában, amelyet bevonnak majd a Bizottsággal folytatott tárgyalásokba.
Az lesz a feladata, hogy a jogszabályokat összhangba hozza azokkal a feltételekkel, amelyek lehetővé teszik az előre gyártott lakásépítés felújításának a Strukturális Alapok keretében történő uniós finanszírozását.
Az előre gyártott házak jelentik a legfőbb problémát az új tagállamok számára.
Mivel ezek a házak nagyon leromlott állapotban vannak, kérem az Európai Bizottságot és Önöket, képviselőtársaim, hogy támogassák ezt a kezdeményezést.
Elnök úr! Szeretném felhívni a tisztelt Ház figyelmét arra a tragikus tűzesetre, amely választókörzetemben Cornwallban, a Newquay tenger felőli oldalon lévő Penhallow Hotelben történt.
Három ember lelte halálát a tűzben, egyikük a magas emeleti ablakból ugrott ki, a másik kettő - az egyikről azt híresztelik, hogy mozgássérült volt - a szobájában halt meg.
Ezek az emberek, ha az Európai Unió bármely más részén éltek volna, valószínűleg nem halnak meg.
Magyarországon például az ilyen magas szállodákat, tűzoltókészülékkel kell ellátni.
Az elmúlt négy évben, 60 ember halt meg olyan szállodatűzben, ahol nem volt tűzoltókészülek, de tűzoltókészülékkel felszerelt szállodában, soha senki nem halt meg tűzben.
Kérem a Bizottságot, hogy vegye figyelembe ezt a tényt és terjesszen elő javaslatokat az európai szállodák tűzbiztonsági jogszabályára vonatkozóan.
(IT) Elnök úr!
Hölgyeim és Uraim! A legutolsó parlamenti ülésszak során, képviselőtársunk, a radikális párti Maurizio Turco kérdéseket intézett az Európai Bizottsághoz az Olaszországban és Spanyolországban működő katolikus egyház és holdudvarához tartozó cégek adókiváltságait illetően.
Éppen néhány héttel ezelőtt érkeztek meg Olaszországba az információkéréssel kapcsolatos bizottsági válaszok.
Spanyolországban a kérdésfelvetések az ÁFA jogszabály módosításához vezettek, megszüntetve az előnyöket és a kiváltságokat.
Olaszországban viszont egy sor teljesen illetlen reakciót váltott ki: egyesek - beleértve az előző minisztert, Maurizio Gasparrit - olyan messzire mentek, hogy Bin Laden-stílusú lépésekről beszéltek, míg mások antiklerikális rasszizmust emlegettek.
Még Mauro úr, az Európai Parlament alelnöke is hangsúlyozta a radikális párti miniszter, Bonino asszony által képviselt katolikus-ellenes és antiszociális vonalát.
Véleményem szerint, a Háznak elégedettnek kellene lennie, hogy most az egyszer ilyen kézzelfogható eredménye lett az Európai Bizottsághoz intézett kérdéseknek, és hiszem, hogy továbbra is támogatnunk kell ezt a kezdeményezést.
- (NL) Elnök úr! Mint ahogy Ön is tudhatja, úgy volt, hogy Brüsszelben, szeptember 11-én békés tüntetést tartanak Európa iszlamizációja ellen.
A tüntetést több tagállam állampolgárai akarták megszervezni és a tüntetés célja elsődlegesen az volt, hogy felhívást intézzenek általánosságban az európai intézményekhez és különösképpen az Európai Parlamenthez.
Ezért jelölték ki a közvetlenül a Parlament bejárata mellett elhelyezkedő Luxemburgpleint.
Most azonban, Brüsszel szocialista polgármestere egyenesen betiltotta a tüntetést.
Ez a tett gúnyt űz a szólásszabadságból és a szabad gyülekezéshez való jogból.
Ez nem Brüsszel vagy Belgium belső ügye, de mindannyiunkat, a Parlament egészét érintő ügy, ezért helyénvaló lenne, ha tiltakozását fejezné ki a Brüsszelben betiltott tüntetéssel szemben.
Az nem lehetséges, hogy mi itt Európában a különböző európai intézményeken keresztül mindent megteszünk, hogy világszerte előmozdítsuk az alapvető emberi jogokat, miközben Brüsszelben, az Európai Unió szívében ugyanezeket az alapvető jogokat lábbal tiporják.
Elnök úr! Sajnálattal szólalok fel, mivel nagy csodálatot és tiszteletet érzek Ön iránt.
Tiltakozásomat szeretném azonban kifejezni a múlt héten Brüsszelben, a Parlament épületében engedélyezett konferenciával kapcsolatban, amelyet állítólagosan a közel-keleti béke kérdésének szenteltek, de amelyről valójában kiderült, hogy az egy egyoldalú, előítéletekkel áthatott, elfogult, példátlan támadás volt Izrael Állam ellen.
Attól tartok, hogy ez szöges ellentéte volt annak, ami a régióban valójában történik, ahol amerikai segédlettel nagyon nyugodt tárgyalások folynak Izrael miniszterelnöke és a Palesztin Hatóság elnöke között.
Ezt a konferenciát - mint ahogy Ön is tudja - nem az Európai Parlament szervezte.
A Parlament épületében tartották a konferenciát és ez lehetővé tette, hogy a szervezők hitelessé tegyék és megszerezzék jóváhagyásunkat az elhangzottakhoz.
Önnek személyesen is megköszönték a konferencia megtartásához nyújtott segítségét.
Ezen alaposan el kellene gondolkodnunk, mielőtt ismét ezt tennénk.
Az Európai Parlament épülete nem azt a célt szolgálja, hogy a világ különböző, ilyen-olyan problémái ellen tiltakozó csoportok üléseinek adjon otthont.
Semmi esetre sem szabad megengedni, hogy kisajátítsák maguknak azok a szélsőségesek, akik sohasem fogják elismerni, hogy a közel-keleti béke, mint a világ bármely más részén, csak tárgyalásos úton és nem puskagolyókkal vagy bombákkal érhető el.
Erdőtüzek Görögországban, ezek következményei és a megelőző és figyelmeztető intézkedésekre irányuló levonandó következtetések (vita)
A következő pont a Bizottság nyilatkozata a Görögországban történt erdőtüzekről, ezek következményeiről és a megelőző és figyelmeztető intézkedésekre irányuló levonandó következtetésekről.
a PPE-DE képviselőcsoport nevében. - (EL) Elnök úr! Špidla biztos úr részletesen leírta az országom által elszenvedett jelentős katasztrófát.
Az Európai Bizottság elnöke, Barroso úr és Hübner biztos asszony ellátogatott Görögországba és a többi katasztrófa sújtotta térségbe.
Szeretném megragadni az alkalmat és minden görög ember nevében megköszönni az Európai Uniónak, a tagállamoknak és a többi országnak, hogy késedelem nélkül küldtek speciálisan kiképzett tűzoltókat és légi támogatást, ami a katasztrofális tüzek elleni harcban létfontosságú segítséget jelentett az országom számára.
Szeretném kiemelni, hogy az összes dél-európai ország, amely azonos körülményekkel rendelkezik, átélt már hasonló katasztrofális tűzesetet (habár nem érték el a Görögországban tapasztalt mértéket).
Az elsődleges feladat, hogy a már folyamatban lévő, következő szakaszra irányítsuk figyelmünket.
Az áldozatokat segítő, első gazdasági intézkedések már hatékonynak bizonyulnak.
Azonnali szükségleteik kielégítéséhez és a háztartások ingóságainak pótlásához pénzbeni támogatásra jogosultak többsége, néhány napon belül megkapta a támogatást.
Sok hajléktalan ember számára a mobil házak nyújtanak átmeneti szállást.
A görög kormány és az Európai Bizottság között megkötött megállapodást követően a károsult mezőgazdasági termelők és marhatenyésztők (az utóbbival kapcsolatban el kell mondanom, hogy több mint 73.000 szarvasmarha pusztult el a tűzben), pénzbeni előleget kapnak a terményüket, az állatállományukat és berendezésüket ért kár kompenzálására.
Szeretném tájékoztatni a biztos urat, hogy amit ő javasolt az már folyamatban is van: egy tanulmány és az összes tűz sújtotta területre vonatkozó újjáépítési tervjavaslat.
A terv célja a károsultak gazdasági és emberi szükségleteinek gyors és hatékony kielégítése, valamint a környezeti károk mielőbbi helyreállítása.
A terv egy külön része az Olimpia régészeti területét magában foglaló vidék regenerálásával foglalkozik, ennek a területnek, valamint az ókori stadionnak, a múzeumnak és egyéb épületeknek a megmentése a tűzoltók emberfeletti erőfeszítésének köszönhető.
El kell ismernünk, hogy a Közösségi Polgári Védelmi Mechanizmus 2001-es létrehozása óta Görögországnak nyújtotta az eddigi legnagyobb támogatást.
Ez a segítségnyújtás megmutatta, hogy az együttműködés és szolidaritás alapelvei az Európai Unió számára központi fontossággal bírnak.
Azzal az állásfoglalással, amelyről holnap szavazunk, az a célunk, hogy az Európai Bizottság képes legyen az uniós Szolidaritási Alap gyors mobilizálására és a közép- és hosszú távú következmények leküzdésére előirányzott pénzügyi források biztosítására.
Másodszor, a komoly természeti katasztrófák esetére egy speciális, gyorsreagálású mechanizmus kialakítása szükséges, ezen a téren már történtek előmunkálatok.
Véleményünk szerint - Spidla úr már említette, de engedjék meg, hogy én is kiemeljem ezt a kérdést - a Bizottságnak foglalkoznia kellene olyan független, kiegészítő erő létrehozásával, mely részben magán tűzoltó repülőkből, részben olyan európai országokból állna, melyeket a nyári hónapokban nem fenyeget komoly tűzveszély.
Ez a segítő erő 2008 nyarától kezdve, bevetésre készen állomásozhatna az erősen veszélyeztetett területeken.
Biztos vagyok, hogy az Európai Unió kiáll országom mellett és gyakorlatban is bebizonyítja, hogy a közöttünk fennálló kapcsolatokat a szolidaritás alapelve határozza meg.
Befejezésképpen, szeretném még egyszer megköszönni Önöknek az eddig nyújtott segítséget.
(Taps)
a PSE képviselőcsoport nevében. - (DE) Elnök úr!
Hölgyeim és Uraim! Lehetőségem volt, hogy a hétvégén saját szememmel lássam Görögországban a katasztrófát és annak hatásait.
Kollégáimmal elutaztunk néhány katasztrófa sújtotta területre és el kell mondanom, hogy még soha életemben nem láttam ilyen tragédiát.
Vannak emberek, akiknek néhány perc leforgása alatt mindenük - az otthonuk, minden tulajdonuk - odaveszett a tűzben.
Beszéltem olyan emberekkel, akik az életükért futottak és szó szoros értelemben csak a ruhájuk volt a hátukon.
A helyzet kritikus.
Sok ember megélhetése forog kockán, nekik rövid időn belül van szükségük segítségre.
Spidla biztos helyesen mondja, hogy gyors segélyre és bürokráciamentes segélyre van szükségünk.
Képviselőcsoportom nevében szólva, amikor gyors és bürokrácia-mentes segélyről beszélek, akkor nem két-három hónapos időtartamra gondolunk - mint ahogyan egyes bizottsági tisztviselők gondolják.
Nem, a segélyt most, azonnal és közvetlenül kell nyújtani.
Az embereknek nem két hónap múlva, hanem most van szükségük a segítségre.
Ezért kérjük, hogy közvetlenül a Szolidaritási Alapból biztosítsanak forrásokat és ha bármilyen összeg megmaradt a Strukturális Alapokból vagy más költségvetésből, akkor ezt is rendelkezésre kell bocsátani amilyen gyorsan csak lehetséges.
Nem most tartunk először vitát a katasztrófákról.
Az elmúlt tíz év során már jó néhányszor ültünk itt és beszéltünk arról, hogy mi a teendő.
Ez nemcsak Görögországra vonatkozik, de vonatkozik Nagy-Britannia árvízkárosultjaira, akiket hasonló módon érintett az idei nyár, vagy akár a földrengések károsultjaira is, és valójában minden katasztrófa sújtotta területre.
Fontos a következő szempont: nem segít a központosított megközelítés, amikor helyi szinten próbáljuk a katasztrófa hatásait enyhíteni.
Ha tűz üt ki Athén körül, akkor hatékony, helyi tűzoltóságra és nem egy brüsszeli katasztrófabiztosra van szükségünk.
Ez mindennek a kulcsa: a katasztrófaelhárítást decentralizált alapon kell megszervezni.
Az Európai Unió kormányainak tehát saját országukban, a saját joghatóságukon belül, a helyi körülmények alapján kell kialakítaniuk saját infrastruktúrájukat.
Tűzvész vagy árvíz esetén, ennek az infrastruktúrának kell gyorsan és hatékonyan működnie helyi szinten.
A hatékony koordinálás érdekében az Európai Uniónak élnie kell a rendelkezésére álló lehetőségekkel.
Vannak olyan kormányok, amelyek kezdetben mindent maguk akarnak csinálni - még akkor is, ha az elmúlt tíz év során az infrastruktúra fejlesztésére felkínálkozó egyetlen lehetőséggel sem éltek -, majd rosszul értelmezett szégyenérzet vagy becsvágy miatt, túl későn fordulnak másokhoz segítségért.
Tisztázzunk egy dolgot, hölgyeim és uraim a kormányban, a nemzetközi segítségkérés nem jelenti a bukás beismerését.
Ellenkezőleg, felelősségérzetről tesz tanúbizonyságot és hatékony válságkezelési megközelítésre vall.
A kormányoknak ezáltal sokkal gyorsabban kell lépniük.
Ezt követően a koordinációs mechanizmusokat kell kialakítanunk, amelyek hatékony fellépést tesznek számunkra lehetővé.
Politikusokként mindannyiunknak tisztában kell azzal lenni, hogy az emberek nem szeretik az Államot.
Az Állammal csak hatósági jogkörében vagy az adóhatóság szerepében találkoznak és tisztában vagyunk azzal, hogy az állampolgárokat ez csak érintőlegesen érdekli.
Azonban van egy dolog, ami érdekli az állampolgárokat, amikor az Államról vagy a központi kormányzatról esik szó, nevezetesen annak tudata, hogy az Állam segít az embereken, ha igazán szorult helyzetbe kerülnek.
Ha az Állam nem nyújt segítséget, amikor sürgős szükség van rá, ha nem intézkedik, amikor a rendőrségre vagy a tűzoltókra van szükség, azt az állampolgárok sohasem felejtik el.
Minden ország, minden felelős beosztású tagjának mindig észben kell ezt tartania!
Valójában mi most itt a teendőnk?
A feladatunk az emberek életét fenyegető alapvető kockázatok enyhítését célzó paraméterek megteremtése.
Ennek helyi szinten kell megtörténnie.
Ezt meg kell ismételnem.
Azokon a helyeken, amelyeket meglátogattam nem volt önkéntes tűzoltóság.
A hazámban, abban a városban, ahol polgármester voltam, létezett önkéntes tűzoltóság, ez olyan férfiakból és nőkből állt, akik szabadidejüket áldozták fel azért, hogy másokat megvédjenek a tűztől.
Görögországban, az általam meglátogatott helyeken nincs ilyen.
A szolidaritás tettekben való megnyilvánulása lenne, ha például az ilyen szolgáltatással rendelkező országok együttdolgoznának a katasztrófasújtott közösségekkel, pl. Görögországban, és el kell gondolkodni egy ilyen rendszer kiépítésén, a struktúrák kialakítását az Európai Unió segítsége, anyagi támogatása és a felszerelések biztosítása tenné lehetővé.
Ez kellene, hogy legyen az események egyik tanulsága.
Hadd tegyek egy utolsó megjegyzést, amit nagyon fontosnak tartok. Hiszem, hogy abban a helyzetben, amelyikben Görögország népe van ma, fontos, hogy érezzék, hogy nincsenek egyedül.
Ezért tartottam olyan fontosnak, hogy mi, mint az Európai Parlament Szocialista Képviselőcsoportja üzenetet küldjünk az ottani embereknek.
Mondjuk hát nekik: "Mindannyian - pártállástól függetlenül - tudjuk, hogy min mentek keresztül.”
Ebben a helyzetben nincsenek ideológiai különbségek.
Nincs olyan, hogy kereszténydemokrata vagy szocialista tűzvédelem!
Ami viszont van, az a szolidaritás a bajba jutott emberekkel.
Még egy megjegyzésem van, mindig lesznek bajba jutott emberek - akár árvíz, akár tűzvész miatt - kivéve, ha arról értesülünk, hogy bűnöző elemekről van szó.
Igen, úgy gondolom, hogy a gyújtogatók, akik a természetes környezet elpusztításával akarnak egy darab földhöz jutni, nem mások, mint primitív bűnözők.
Ők valóban léteznek.
Mindazonáltal, amit az elmúlt években tapasztaltunk, az többnyire az éghajlatváltozás következménye és a jelenleg tapasztalhatónál sokkal keményebb változásokhoz kell majd akklimatizálódnunk.
Nem elég csak a következményeket kezelni.
Az okokat is meg kell vizsgálnunk.
Ezért játszik majd szintén kulcsfontosságú szerepet egy új klímapolitikai folyamat is a Görögországban és máshol látott problémák hatékonyabb kezelésében.
(Taps)
Az ALDE képviselőcsoport nevében. - (IT) Elnök úr! Hölgyeim és Uraim!
Hálás vagyok Spidla úrnak, hogy ma itt volt és megtartotta előadását. Először is, szolidaritásomat kívánom kifejezni, elsősorban a görög néppel, de azokkal is, akiket más országokban és területeken, mint Szicília és Olaszország déli részén hasonló katasztrófák sújtottak.
Tisztelettel adózom a tűzoltók és önkéntesek önfeláldozása előtt is és természetesen együttérzésem fejezem ki az áldozatok és családjuk iránt.
Szeretném azt folytatni, amit Schulz úr utoljára mondott a megelőző intézkedések fontosságával kapcsolatban.
Meglátásom szerint ezek kulcsfontosságú intézkedések, különösképpen az éghajlatváltozás tükrében és remélem, hogy mindannyian képesek leszünk belátni, hogy ez maga a valóság és nem pusztán egy szlogen.
Az éghajlatváltozás alapvetően a szélsőséges események súlyosbodásához vezet, ezért tapasztalunk nagyobb csapadékmennyiséget és hosszabb ideig tartó szárazságot.
Ez teljesen új kihívást jelent országaink számára.
Gyakorlati lépésekre lebontható talajkarbantartás szükséges az ilyen jelenségek, elsősorban az erdőtüzek, leküzdéséhez.
Az erdőtűz kialakulásának kockázata csökkenthető faritkítással, a tűz terjedését elősegítő minden tényező eltüntetésével, ezáltal esély nyílik a tüzet tápláló anyagok és a lángok terjedési sebességének a csökkentésére.
Alapvető fontosságú tehát a karbantartás és ebbe beletartozik a vízmedrek alakítása árvíz esetén, növelve ezáltal a víz mederbentartásának idejét.
Egyszerűen csak meg kell vizsgálnunk a Barnier-jelentésben található javaslatokat, amelyek a természeti katasztrófák kezelésével megbízott közösségi erő létrehozására szólítanak fel.
Összefoglalva, minden jel arra mutat, hogy a polgári védelmi szektor egy olyan terület, ahol szükség van az Európai Unió cselekvőképességére, mivel bizonyos katasztrófák mérete messze meghaladja azt a szintet, amivel egy tagállam képes lenne egyedül megküzdeni.
a Verts/ALE képviselőcsoport nevében. - (SV) Elnök úr! Először is együttérzünk azokkal a családokkal, akik családtagjaikat, otthonaikat és ingóságaikat veszítették el.
A lehető leggyorsabban meg kell kezdeni a katasztrófa-elhárítást.
A társadalom is értékes erdőket és élőhelyeket veszített.
Fontos, hogy a hosszú távú segítség a fenntartható fejlődés szempontrendszerének figyelembe vételével történjék, tehát ne azért fektessünk beléjük pénzt, hogy ismét leégjenek.
Természeti katasztrófákról beszélünk, de egyre inkább emberi eredetű katasztrófák következnek be.
Megváltoztatjuk a klímát, ennek eredményeképpen szélsőséges szárazságok és esőzések alakulnak ki.
Bizonyos esetekben erdeink védelme nem megfelelő.
Bizonyos esetekben leépítjük azt a polgári védelmet, amely megóv bennünket a tűzvésztől.
Ha hosszú távú fenntarthatóságról beszélünk, tennünk kell valamit az éghajlatváltozás ügyében, jogszabályokra és az élőhelyek stabil védelmére is szükség van.
Remélem, hogy az újjáépítésben nyújtandó európai segítség egyik feltétele az újraerdősítés, és hogy a pénz nem az erdőtüzek cinikus módon történő kihasználását, nem új turistaközpontok építését illetve a földterületek egyéb módon történő hasznosítását szolgálja.
Görögországi zöld kollégáim megkértek, mondjam el azt is - sajnos Görögországból nincsenek zöld európai parlamenti képviselők - hogy a görög alkotmány 24. cikkének módosítását meg akarjuk akadályozni, mivel ez gyengíti az erdők védelmét.
Az erdőknek most több védelemre van szüksége.
Ma sem kritizálni, sem védeni nem kívánom a kormányt.
Zajlik a választási kampány, egyesek kritizálni, mások védeni próbálják a kormányt.
Ebben a pillanatban azonban segítenünk kell Görögországnak és a többi érintett országnak - amikor a katasztrófa kapcsán megtettük amit kell, akkor jöhet majd a kritika és az elemzés.
a GUE/NGL képviselőcsoport nevében. - (EL) Elnök úr, biztos úr! Görögország, saját országom, tragédia áldozata.
Idén nyáron 75 ember vesztette életét.
Körülbelül 300 ezer hektár erdőség égett le; hatalmas ökológiai és gazdasági katasztrófa előtt állunk.
A kormányt készületlenül érték az események.
Megpróbálta a tragédiát egy láthatatlan ellenség és az "aszimmetrikus fenyegetések” nyakába varrni, utóbbival belső és külső terrorista akciókra utalt.
Valójában azonban a jelenlegi és előző kormányok bűneinek most fizetjük meg az árát.
Görögország az egyetlen ország, amely nem rendelkezik sem erdőnyilvántartási rendszerrel, sem ingatlannyilvántartással.
Görögországban most éppen azzal próbálkoznak, hogy az alkotmány 24. cikkének felülvizsgálatával gyengítsék az erdők védelmét.
Ebben az országban 2 millió épület épült engedély nélkül, ezek közül sok erdőterületeken; hála azoknak a törvénymódosításoknak, amelyekkel a különböző kormányok szavazatokat próbáltak szerezni, manapság leégett erdőségi területekre könnyen lehet családi házat építeni, majd azt követően bevezettetni az áramot és a vizet.
Itt változásra van szükség.
Sajnos e tragédia megakadályozásában nem történtek megfelelő lépések.
Bár a száraz, csapadékmentes tél, majd az azt követő hőség hozzájárult a komoly tüzek kialakulásához, a megelőző intézkedések nem voltak megfelelőek.
Amikor azután bekövetkezett a tragédia, a mentési munkálatok koordinálása nem volt megfelelő, és a mai napig nem használtak föl több tízmillió euró nagyságrendű pénzösszeget a Kohéziós Alap által erdőmegóvási célra jóváhagyott pénzből.
Ez az összeg 2000 óta elérte a 33 millió eurót, amely összegből a mai napig egyetlen eurót sem használtak föl.
Tagállamként Görögországnak a jelenleginél többet kell tennie.
Ugyanígy azonban nekünk - az Európai Uniónak és az Európa Parlamentnek - is többet kell tennünk közös erdeink megóvásáért.
De elég a locsogásból, Špidla úr.
"Nézzük meg közelebbről Barnier javaslatokat”: mindez üres szócséplés, tekintve, hogy ezekkel a javaslatokkal régóta nem történik semmi.
Ön kérte, hogy legyenek javaslatok, önnek kell gondoskodnia arról, hogy megvalósuljanak, önnek kell népszerűsítenie azokat.
A Szolidaritási Alapból és a Vidékfejlesztési Alapból a bürokrácia maximális kiiktatásával, minden további késlekedés nélkül több pénzt kell elkülöníteni Görögország és a többi érintett ország számára.
Végül pedig tűzvédelmi pénzalapot kell létrehozni az európai területek erdőinek védelmére.
Ugyanúgy, ahogy az árvizek esetében tették, meg kell vizsgálni, milyen, a tűzkárok megelőzését szolgáló irányelvet lenne érdemes kibocsátani.
Ezen felül engedjék meg, hogy képviselőcsoportom nevében kéréssel forduljak önökhöz.
Az erdők és a környezet védelmének kérdésében komolyabb európai részvételre lenne szükség.
Ahelyett, hogy az amerikaiakat segítjük gyorsreagálású erőink Irakba és Afganisztánba vezénylésével, Európában kellene létrehoznunk egy, a természeti katasztrófák esetén bevethető gyorsreagálású katonai alakulatot.
Nem elég elvont beszélgetéseket folytatni az éghajlatváltozásról.
Nekünk itt az Európai Unióban többet kellene tennünk ebben a kérdésben, ez pedig közös politikát jelent, több forrást a közös alapból, valamint szigorúbb föllépést a tagállamokkal szemben, ha azok megsértik az európai környezetvédelmi előírásokat.
az IND/DEM képviselőcsoport nevében. - Elnök úr! Georgios Karatzaferis, képviselőcsoportom görög tagja nevében szólok a Házhoz.
Személyesen vette kezébe az ügyeket Görögországban, ahol 63 állampolgár halt meg, 120 falu és kisváros szenvedett kárt és fák milliói égtek le.
A GNP veszteség 2 százalékra tehető.
Katasztrófa ez, Görögországnak minden lehetséges segítségre szüksége van a többi tagállamtól és az európai intézményektől.
Úgy tűnik, hogy az ehhez hasonló katasztrófák megelőzésére létrehozott uniós alapokat nem megfelelően használják.
Ezért arra kérem a Bizottságot, indítson teljes körű vizsgálatot annak érdekében, hogy megállapíthassuk, mi is történt a földterületek fölmérésére és a tűzmegelőzésre elkülönített uniós alapokkal.
Ki a bűnös?
Kik a felelősök?
A 63 szerencsétlenül járt görög állampolgár családjai választ várnak, és ugyanígy mi is, mivel mi az adófizetőket képviseljük.
- (ES) Elnök úr! Az elmúlt években szomorú hagyománnyá vált, hogy a szeptemberi strassbourgi ülés a természeti katasztrófákkal foglalkozik.
Semmi kétség nem fér hozzá, hogy mind az anyagi kár, mind pedig az odaveszett emberek vonatkozásában különleges időket élünk, főleg a görögországi, de más európai régiókban bekövetkezett borzalmas tűzkatasztrófa óta.
Először is ki kell jelentenünk, szolidárisak vagyunk a görög hatóságokkal, a görög nép egészével, elsősorban pedig az elhunytak családjaival, akik nem mindig kapják meg azt a segítséget, amit megérdemelnének.
Ugyanakkor Európa állampolgárai joggal követelnek ennél többet intézményeiktől: az Európai Unió Szolidaritási Alapja által nyújtott lehetőségek rugalmas felhasználását, amint arról Špidla biztos már szólt, és ami nem mindig valósult meg, illetve bizonyos konkrét döntések meghozatalát.
Ezért aztán a Tanácsnak kell megválaszolnia a kérdést: minek kell még történnie ahhoz, hogy megvilágosodjon a Tanács előtt: egy elavult alap átalakítása munka nélkül nem megy.
Úgy gondolom, emlékeztetnem kell a Tisztelt Házat arra, hogy az Európai Bizottság vonatkozó javaslata, valamint az Európai Parlament módosításai több mint egy évvel ezelőtt a Ház elé kerültek, saját képviselőcsoportom ezért arra kéri a portugál elnökséget, komolyan vegye fontolóra a Tanács rendkívüli ülésének e célból történő összehívását.
Képviselőcsoportom egy másik ügy kapcsán - amely szintén a Tanács passzív magatartásával függ össze - arra kéri az Európai Bizottságot, a Barnier-jelentés szellemének megfelelő konkrét közösségi javaslatokat nyújtson be a polgári védelem kérdésében.
Elnök úr, képviselőcsoportom aktív szerepet játszott az általa fenntartások nélkül támogatott közös állásfoglalás kialakítása terén folytatott tárgyalásokon.
Biztos vagyok benne, hogy a mostani vitát senki nem fogja arra használni, hogy beleavatkozzon a görög választási kampányba, szerintem ugyanis abban mindnyájan egyetértünk: mélységesen elítélendő az a magatartás, ha bárki emberi tragédiákból próbál politikai tőkét kovácsolni.
(EL) Elnök úr! A mai napon gyászoljuk azt a 65 embert, aki a görögországi tűzvész során pusztult el.
Tanúi voltunk annak, ahogy a görögországi erdők - Európai erdészeti örökségének - több mint 12 százaléka egy hét alatt elpusztult.
Katasztrófák idején a hatalmon lévők nem pusztán együttérzéssel, hanem felelőséggel is tartoznak.
A görög erdőtüzek miatti felelősség persze nem a Házat terheli, európai parlamenti képviselőként ugyanakkor a mi felelősségünk, hogy Európa azonnal, bürokratikus akadályok nélkül rendelkezésre bocsássa a meglévő segélyeket, amelyek a katasztrófa sújtotta területek rehabilitációját szolgálják.
Az is a felelősségünk, hogy levonjunk minden, az ilyen tüzek megakadályozása és ellenőrzése kapcsán felmerülő problémákból adódó szükséges következtetést azért, hogy sem Görögországban, sem bármely más tagállamban ilyen tragédia még egyszer ne fordulhasson elő.
Mi, a PASOK-párt színeiben jelenlévő európai parlamenti képviselők szeretnénk köszönetet mondani azoknak a különböző politikai pártokban helyet foglaló képviselőtársainknak, akik telefon és üzenet formájában biztosították támogatásukról a görög állampolgárokat.
Szeretnénk köszönetet mondani Martin Schultznak, aki azonnal országunkba utazott és aki Giorgos Papandreouval együtt késlekedés nélkül azon volt, hogy hírt adjon az ottani helyzetről és európai részről segítséget szerezzen.
Szeretnénk továbbá megköszönni mindazon európai kormányok közreműködését, akik segítettek, valamint a Bizottságnak a munkálatok összehangolása terén folytatott tevékenységét.
Biztos úr, örömmel nyugtázom az Ön által a mai nap során tett ígéreteket, amelyek összhangban vannak mind a szocialista, mind más parlamenti frakciók kérésével.
A Szolidaritási Alapot végre oly módon kell átalakítani, hogy az valódi, azonnali beavatkozás esetén hozzáférhető legyen.
Külön örömmel tölt el, hogy a Bizottság kedvezően fogadta a 3. keretprogram eszközök felszabadítására vonatkozó javaslatot.
Még egy ilyen súlyú tragédia közepette is nagyon oda kell figyelnünk, mi történik az áldozatoknak szánt pénzösszegekkel: fennáll a veszélye, hogy a nem szakszerű kezelés következtében a pénz elvész.
Végül pedig teljes mértékben egyetértek egy gyorsreagálású katonai alakulat létrehozásával - a cél persze nem az, hogy az egyes országok egyéni felelősségét magunkra vállaljuk, hanem hogy segítsünk az országoknak az ilyen szörnyűséges katasztrófák leküzdésében.
A katasztrófából remény is származhat, ehhez azonban szükséges az alábbi követelmények teljesülése:
· először is, a tűz sújtotta területeket a fenntartható, dinamikus fejlődés környezetvédelmi visszaesésektől mentes, globális, modell-értékű példáivá kell alakítani;
· másodszor, szükség van nagy méretekben elvégzett újraerdősítésre;
· harmadszor, szóba sem jöhet az erdőségi területté történő minősítés megszüntetése, mert ez a gyújtogatni szándékozók kezére játszik;
· negyedszer, a kiégett területeken történő illegális építkezések szigorú betiltása szükséges;
· ötödször, épp Görögországban régóta húzódik a független Környezetvédelmi Minisztérium ügye, amelyet létre kell hozni.
Milyen következtetéseket vonhatunk le a történtekből?
Ez a tragédia sajnálatos módon nem volt elkerülhetetlen.
Egy nemrég a Bizottság elé tárt jelentésében maga a görög kormány jelezte annak esetleges bekövetkezését; elismerte, hogy az egyes minisztériumok együttműködésében igen komoly hiányosságok vannak, továbbá, hogy nincsenek katasztrófa-megelőzési tervek.
Görögország azonban - amint ezt maga a jelentés hangsúlyozza - úgy ítélte meg, hogy a 2001 és 2004 közötti időszakban látványos javulás volt tapasztalható a az erdővédelem hatékonyságának vonatkozásában.
Azt sem lehet mondani, hogy korábban nem lettek volna több helyen egyszerre pusztító tüzek.
2000-ben a mostanihoz hasonló számú tűz pusztított, a végkifejlet azonban teljesen más volt.
A 2007-es esztendő görögországi tragédiája arra hívja föl a figyelmet, hogy tüzek mindig lesznek, éppúgy, ahogy gyújtogatók is.
Nagyon fontos tehát a szigorú elvek alkalmazása a tüzek megelőzésében és elfojtásában.
Meg kell vizsgálnunk, milyen problémákkal küzd Görögország - nem azért, hogy ítélkezzünk, hanem hogy elejét vegyük hasonló tragédiáknak.
2007-ben 65 ember halála elfogadhatatlan Európában.
(Taps)
Elnök úr! A nemrégiben Görögországban pusztító erdőtüzek komoly károkat okoztak a tűzvész által érintett közösségeknek.
Emberéletek tucatjai estek áldozatul a tragédiának, a sebesültek száma százakban mérhető, ezer számra pusztult el az állatállomány, egész falvak égtek porrá, több ezer hektárnyi erdőség semmisült meg.
Osztozunk Görögország népének gyászában és együttérzünk velük.
Csaknem tíz napig megrökönyödve figyeltük, ahogy a tűzvész életeket, ingóságot és környezetet nem kímélve pusztított Görögországban, emlékezetünkbe idézve az előző évek portugáliai, olaszországi, spanyolországi és Európa más térségeiben bekövetkezett hasonló katasztrófáit.
Az EU kötelessége annak biztosítása, hogy kártérítési ügyekben megfelelő és gyors intézkedések történjenek.
Az is feladata továbbá, hogy kritikus szemmel vizsgálódjon a tekintetben, miért volt az erdőtüzeknek ilyen katasztrofális következménye, kielemezze, milyen hibákat követtek el a megelőzés során, mi csökkentette a tűzoltás hatékonyságát, valamint, hogy levonja azokat a következtetéseket, amelyek a jövőben segítségünkre lehetnek.
A Görögországból ideérkező jelentések az egymást követő kormányzatok és önkormányzatok számlájára írható komoly hiányosságokat valószínűsítenek, melyek során elmaradtak mind a szükséges megelőző, mind a tűzoltással összefüggő intézkedések.
A jelek arra utalnak, hogy az erdőkben nem voltak megfelelő tűzvédelmi zónák, hiányoztak a veszély esetén használható vízkészletek, víztározók, a szakszerű oltási tervek és a falvak rendezett módon történő evakuációját elősegítő forgatókönyvek emellett - bizonyos esetekben - a tűzoltók nem kaptak modern kiképzést.
Mi történt az EU erdőtüzekkel kapcsolatos tűzvédelmi elvei végrehajtását központilag ellenőrizni hivatott rendszerrel?
A Bizottságnak talán nem volt tudomása arról hogy Görögországban nyilvánvalóan milyen gyenge a helyzet, illetve milyen intézkedések születtek - ha voltak ilyenek egyáltalán - a helyzet javítására?
Ezek a kérdések gyors és egyértelmű választ várnak.
Azonban van az ügynek egy másik vonulata is, amelyen el kell gondolkoznunk, nevezetesen az a tény, hogy a görög kormány szerint komoly bizonyítékok vannak arra vonatkozóan, hogy számos esetben gyújtogatás történt.
A görögországi tüzek bizonyították, hogy megjelent a terrorizmus egy újabb formája: a gyújtogató terrorizmus.
A terrorizmusnak ez a formája nehezebben kezelhető, mivel a terrorista gyújtogatókat a modern biztonsági ellenőrzések nem szűrik ki, elég, ha beülnek az autóikba és elmennek a városon kívüli természetbe.
Nincs szükségük komplikált robbanó szerkezetekre: nem kell más, mint egy doboz gyufa.
Ideje tehát, hogy határozottan, együtt cselekedjünk annak érdekében, hogy elejét vehessük az európai terrorizmus ezen új, katasztrofális következményekkel járó formájának.
Végezetül fontos újra megemlíteni, mennyire hálásak vagyunk azoknak, akik az Evia és Pelloponésszosz hegyen végzett oltás során a katasztrofális tűzvésszel szemben folytatott küzdelemben életüket kockáztatták, mialatt az athéni politikusok különféle tévé műsorokban egymással veszekedtek.
(DE) Elnök úr! Szeretném kifejezni legmélyebb együttérzésemet a családtagjaikat és barátaikat gyászolóknak.
Együtt érzek az otthonaikat és ingóságaikat elvesztettekkel.
Szükségük van szolidaritásunkra.
A görög kormány kénytelen volt elismerni, hogy részben a joghézagok illetve a rossz politika okozták ezeket a pusztító tüzeket.
Az éghajlatváltozás korában a regionális politika elutasítása a természetes környezet szempontjából a mostanihoz hasonló katasztrofális következményekkel járhat.
Ezen a helyzeten változtatni kell Görögországban is.
Az újjáépítés során az egyik lényeges szempont a természetes környezet megóvása és helyreállítása, ezáltal a katasztrófa sújtotta területek újra lakhatóvá tétele, ahol új alapokra helyezik az ottani emberek megélhetését és ezáltal jövőjét is.
Az ingatlan spekuláció minden formáját el kell utasítani.
Ez nem megengedhető, főleg nem EU-s pénzből!
Attól is óvnám a Bizottságot, hogy a strukturális alapokkal összefüggő rendeleteket az azokba ágyazott fenntarthatóság és a partnerség elvének kárára módosítsák.
Ez most helytelen válasz lenne a görögországi erdőtüzek okozta pusztítás következményeire.
(EL) Elnök úr! Az idén nyáron bekövetkezett görögországi, olaszországi, portugáliai, nagy-britanniai és más EU országban bekövetkezett katasztrofális tüzek illetve áradások nem előzmény nélküli események voltak.
Az ilyen precedens nélküli tragédiák felhívják a figyelmet a valós okok felderítésének szükségességére, valamint arra, hogy nem megkerülhető a felelősök kézre kerítése ahhoz, hogy véget vessünk az emberiség ellen jelenleg zajló bűnözésnek.
A következőkre kívánjuk fölhívni a figyelmet: egy sor ultrakonzervatív szellemű törvény és intézkedés bevezetésével a tagállamok kormányai szabad utat engedtek az erdők és földterületek kereskedelmi célú hasznosításának illetve bárminek, amiről általában elmondhatjuk hogy társadalmi szempontból pozitív.
Az a tűzvész, amelyek 75 embertársunk életét követelte és több mint 250 ezer hektár erdőt semmisített meg, valamint családok ezreinek okozott hatalmas anyagi károkat, országunk népe ellen elkövetett példa nélkül álló, szörnyű politikai, gazdasági és ökológiai bűn.
Időben felhívtuk a figyelmet a szomorú következményekre és, hát, sajnálatos módon igazunk lett.
Hadd hívjam föl figyelmüket a görög parlament 1993-as pártközi bizottságának megállapításaira, amelyeket az összes párt egyöntetűen megszavazott.
Ezek a megállapítások rávilágítanak a tulajdonlás bizonytalan jogi státuszára, ami fölerősíti a spekuláns tevékenységet és az erdőségek illegális elfoglalásának gyakorlatát - elsősorban a városok környékén és a tengerparti területeken.
E megállapítások rávilágítanak az erdészeti célú beruházások nem megfelelő mértékére is.
Akkor az a javaslat született, hogy egy külön testület jöjjön létre, amelynek feladata az erővédelem kérdésének kezelése és az erdőnyilvántartás bevezetése.
És mi lett mindebből?
Az égvilágon semmi.
Az európai parlamenti frakciók görög erdőtüzek kapcsán hozott közös állásfoglalása, a pusztítás következményei és a megelőző intézkedések szempontjából levont tanulságok illetve időben leadandó figyelmeztetések egyike sem veszi figyelembe a valós okokat, valamint az Európai Unió és a tagállamok kormányainak lakosság-ellenes politikáját.
Nyilvánvalóan nyoma sincs az előrelátásnak.
Ez a különösen veszélyes, lakosság-ellenes politikai szemlélet a gyújtogatók pozícióját javítja és a földfoglalók kezére játszik.
Rombolja a környezetet, az emberiség számára pedig beláthatatlan következményekkel járó súlyos éghajlatváltozást okoz.
Mindaddig amíg ez a politika - amelyet súlyosbít az egyre tőkeorientáltabb szemlélet - folytatódhat, a gyújtogatók folytatni fogják az erdők és földek elpusztítását.
Tovább folytatódik a munkások - és általában az emberek - jogainak erodálódása a munkahelyen, oktatási intézményekben, az egészség, kultúra, sport és a környezet vonatkozásában egyaránt.
A monopóliumra törekvő csoportok a turista szektorban még ebben a helyzetben is saját hasznukat lesik tűz sújtotta országunk elszenesedett romjai között.
Nézetünk szerint legalább az alábbi kérdésekben kell garanciát nyújtani Görögországnak: a földhasználat változatlanul hagyása, azonnali és mindenkire kiterjedő kompenzáció a mezőgazdasági termékek és a mezőgazdasági tőkeveszteségek vonatkozásában; a vidéki lakosság azonnali, új lakhelyre történő költöztetése kormányhivatalok általi, állami finanszírozással lebonyolítva.
Ugyancsak rendkívül fontos az árvízvédelmi projektek és más alapvető fontosságú katasztrófa-megelőző infrastruktúrák azonnali megvalósítása az áradás okozta további tragédiák meggátolása érdekében, illetve olyan intézkedések végrehajtása, amelyek a környezet és a történelmi helyek közvetlen védelmét szolgálják; erdő nyilvántartási rendszer létrehozása; egy, az erdőket és azok védelmét felügyelő testület létrehozása, valamint az erdőellenes törvények eltörlése.
(EL) Elnök úr! A Görögországot sújtó számos erdőtűz - amelyek közül sok gyújtogatás, valamint a magas hőmérséklet, elhúzódó szárazság és erős szél következménye - életeket oltott ki, házakat semmisített meg, tönkretette a termést valamint ezer számra pusztította el az állatállományt.
Csodálatos erdőségek semmisültek meg a tűz hatására, és ez eddig még nem tapasztalt ökológiai katasztrófát eredményezett.
Az egyik Európai Uniós alapelv a szolidaritás elve.
Szolidaritásáról biztosította Görögországot számos tagállam, a Bizottság valamint nem tagállamok is, Görögország pedig hálás azoknak, akik gyorsan cselekedtek ebben a természeti katasztrófában, amely minden képzeletet meghaladó körülmények következményeként alakult ki.
Ha azonban célunk gyorsan, koordinált módon ugyanakkor hatékonyan demonstrálni szolidaritásunkat, szükség van egy olyan közösségi szintű polgári védelmi mechanizmusra, amely segít a természeti katasztrófák leküzdésében, különösen akkor, amikor azok jóval meghaladják a helyi és országos szintű védelmi testületek cselekvési képességét.
A közös állásfoglalás többek között javaslatot tesz az Európai Unió Szolidaritási Alapjának szerkezetátalakítására és új, rugalmasabb szabályok bevezetésére, a megelőző intézkedések összehangolására, valamint a természeti katasztrófák elleni harc során nyújtandó hatékony segítségnyújtásra.
Komoly támogatást élvez egy, az ilyen helyzetekben mozgósítható, különleges európai polgári védelmi erő létrehozása, természetesen - a Barnier-javaslattal összhangban - a nemzeti intézkedések kiegészítéseként.
Szeretném hinni, hogy hamarosan létrejön egy ilyen közösségi szintű polgári védelmi mechanizmus, és hogy az Európai Unió Szolidaritási Alapja hatékonyabbnak bizonyul majd mind a katasztrófa-helyzetek kezelésében, mind pedig a katasztrófák elszenvedőinek megsegítésében.
Többé nem fordulhat elő, hogy tétlenül nézzük, ami történik, az Európai Unió pedig nem várhat a kérdés újbóli napirendre tűzésével egészen addig, amíg egy újabb elkerülhetetlen katasztrófa be nem következik valamelyik tagállamában.
Most van itt a határozott cselekvés ideje, a természeti katasztrófák és polgári védelem kérdésében félre kell tennünk mindenféle szűklátókörű, kicsinyes politikai szemléletet.
(DE) Elnök úr! Mindnyájan együttérzünk azokkal, akik rokonaikat és barátaikat vesztették el, és persze azokkal, akik nagy részét elvesztették annak, amit saját, személyes életükben fontosnak tartanak.
Igen, együttérzünk velük, - igen, az Európai Uniónak szolidárisnak kell lennie.
Ez olyan alapelv, amit ebben a helyzetben is alkalmazni kívánunk és - igen, így akarunk felelősen cselekedni, amely felelősség mindegyik uniós országgal szemben kötelez bennünket.
Ha viszont felelős viselkedést várnak tőlünk, bizonyos felelősséget viszonzásképpen mi is elvárhatunk.
Föl kell tennünk a kérdést magunknak: elkerülhető lett volna mindez?
Előbb felszólalt képviselőtársaim felé fordulva mondom mindezt, azoknak, akik régóta tagjai a Háznak és akik számos jogszabályt és cselekvési programot fogadtak el.
Megalapozott az az állítás, miszerint - igen, a katasztrófa elkerülhető lett volna.
Kilenc év telt el azóta, hogy az Európai Parlament elfogadta a Polgári Védelmi Cselekvési Programot - miről is szól ez a cselekvési program, Trakatellis úr?
Ön, számos képviselővel együtt részt vett annak kidolgozásában.
A program a gyors segítségnyújtásról szól, ugyanakkor arról is, hogy megfelelő képzést és tájékoztatást kapjanak az emberek, hogy azután helyi szinten is képesek legyenek reagálni és gyors segítségért folyamodni.
Ennek talán ebben az esetben is működnie kellett volna, de lehet, hogy még nem mindenki tudja, mit is kell ilyenkor tennie.
És hát mi a helyzet a "Hangsúly az Erdőn” rendszerrel?
Vajon jelenleg komolyan vesszük az erdőgazdálkodást?
Az Európai Unió azon országaiban, ahol nyáron mindig meleg van - másképp fogalmazva Dél-Európa egész területén - gondolnak egyáltalán tűzoltó-sávok kialakítására?
Vagy ez talán ez nem hoz elég hasznot?
Olyan problémák ezek, amelyekkel foglalkoznunk kell.
Ha készek vagyunk felelősségünk tudatában cselekedni, jogunk van másokon is számon kérni a felelős hozzáállást.
Hogy állunk a hulladékgazdálkodási politikával?
Gyakran halljuk, hogy azt egyes tagállamok nem veszik komolyan.
Nem egyszer elhangzott már az Európai Bizottság részéről, hogy vannak országok, amelyek nem tartják be a meglévő jogszabályokat.
Ez persze azt jelenti, hogy egy gondatlanságból eldobott cigarettavég azonnal tüzet okozhat.
Igen, ki akarjuk fejezni szolidaritásunkat és segíteni akarunk.
De miről is szól ez a gyorsreagálású egység?
Kérdésem mindazokhoz szól, akik egy európai gyorsreagálású egység, vagy akár egy európai tűzoltó szervezet létrehozását szorgalmazzák.
Tőlük kérdezem: hány embernek is fog segíteni egy ilyen egység az Európai Unió 27 országában?
Közel 500 millió embernek?
Ezek a képviselők vagy megmosolyogtatóan naivak és egy mesevilágban élnek, vagy egyszerűen populisták: valamelyik a kettő közül.
Nem lenne szabad azzal áltatnunk az embereket, hogy az Európai Unió Brüsszelben - akár a Bizottság, akár itt a Parlament - képes elég tűzoltót és mentési szakembereket biztosítani, akik egy katasztrófa esetén beavatkoznak.
Kommunikációs rendszerekre van szükség, helikoptereket kell hívnunk Németországból, Finnországból és a Csehországból akkor, még aznap, amikor szükség van rájuk.
Végtére is az élelmiszer-ágazatban már létezik egy speciális esetekre fenntartott riasztó rendszer.
Ott a határidő 12 óra.
Szerintem ott is ennél rövidebb reakcióidőre lenne szükségünk.
Szerintem becsületesen meg kellene mondanunk az embereknek, hogy - igen, pénzt tudunk adni, és igen, meg tudunk szervezni kommunikációs rendszereket.
Megpróbálunk segíteni, de szükség van helyi szinten is felelősségteljes cselekvésre - függetlenül attól, ki hol van: Németországban, Észak-Európában, Dél-Európában, bárhol.
Bármilyen szörnyű is a jelenlegi helyzet és bármennyire is együttérzünk az áldozatokkal akikkel szolidárisaknak kell lennünk, holnapután már azt is tudnunk kell, min kell változtatnunk.
(EL) Elnök úr! Azok a dél-európai polgárok, akik ma szenvedő alanyai a katasztrofális tűzvésznek, nagyon nehéz időszakon mentek keresztül.
Önök mindnyájan jól tudták, miféle dráma zajlik Görögországban, ahol sokan meghaltak és hatalmas erdőterületek lettek a tűz martalékává.
A gazdasági következmények mellett a katasztrófának emberi és környezeti mellékhatásai is vannak.
Fel kell tennünk magunknak a kérdést, mi történik azokkal, akiknek odalett az otthonuk, megélhetésük és földjük.
A Szolidaritási Alap anyagi segítséget ugyan nyújt, de szociális értelemben hogyan lehet majd újraintegrálni a tűzvész károsultjait?
Azután mi lesz a környezettel?
Mivel hamarosan számíthatunk az első esőzésekre, tél közepén újabb katasztrófák várhatóak.
Ezekre a kérdésekre várunk választ a Bizottságtól, és - ugyanúgy, ahogy ezt a múlt évben egy hasonló javaslat során tettük - ragaszkodunk egy európai polgári védelmi hatóság létrehozásához.
(EL) Elnök úr! A görög kormány az országot bibliai méretekben sújtó katasztrófa elleni harcban bevetette a rendelkezésére álló forrásokat.
A természeti csapás mértéke azonban jelentősen meghaladja az ország erejét, amint erről Barroso és Schultz uraknak volt alkalmuk meggyőződni.
Az európai szolidaritás igazi jelentősége a mostanihoz hasonló időkben válik kézzelfoghatóvá.
A nemzetközi közvélemény figyeli és értékeli, vajon az európai nemzetek családja hogyan reagál az egyik tagját ért komoly szerencsétlenségre.
Távollétében tehát felszólítom Barroso urat, az alkotmányos státuszából adódó lehetőségekkel élve a rendelkezésére álló forrásokat maximális mértékben használja föl.
A következő lépéseket kell késedelem nélkül - vagyis azonnal - meg kell tenni:
· az Európai Szolidaritási Alap rugalmas módon történő aktiválása;
· a Szerződés 100. cikkének (2) bekezdésében foglaltak végrehajtása, melynek értelmében természeti katasztrófák esetén további közösségi finanszírozás biztosítható;
· A Bizottság és az Európai Környezetvédelmi Ügynökség bevonása a tűzvész sújtotta területek rehabilitálását célzó stratégiai terv elkészítésébe;
· a 3. és 4. közösségi támogatási keretprogram kármentés céljából történő kiigazítása;
· eltérés a mezőgazdasági és állattartási kvóták tekintetében, az állami támogatás, valamint adómentességekre vonatkozó közösségi szabályoktól.
Összefoglalva: hálásak vagyunk azért a segítségért, amit az utóbbi napokban a tagállamoktól kaptunk.
E segítség valóban felbecsülhetetlen volt számunkra.
Nem hinném azonban, hogy ne lenne szükség egy, a Sarkozy és Karamanlis urak által javasolt európai polgári védelmi szervezet létrehozására.
(PT) Elnök úr! Mindnyájan sajnáljuk azt, ami Görögországban és az Egyesült Királyságban történt.
Egységesen az áldozatok mellett vagyunk és reméljük, hogy az ehhez hasonló helyzetek nem ismétlődnek meg.
Sajnos - amint arra képviselőcsoportom frakcióvezetője felhívta a figyelmet - az Európai Parlament minden évben ez idő tájt elfogad egy állásfoglalást, amelyben a tagállamok sajnálatukat fejezik ki az ülésszakok szünetében bekövetkezett természeti katasztrófák miatt és intézkedésekre tesznek javaslatot, amelyek végrehajtása lassan történik.
A szavaktól el kell jutnunk a tettekig, hogy az ehhez hasonló helyzetek - egyre súlyosabb károkat okozva és egyre több áldozatot követelve - ne ismétlődjenek évről évre.
Azt kell hinnünk, hogy a kockázati tényezők növekedése az éghajlatváltozásra és a globális felmelegedésre vezethető vissza.
Számos olyan dokumentum létezik, amelyek olyan megoldásokról szólnak - hivatkoztunk ma már a Barnier-jelentésre és más, a Parlament és a Bizottság által benyújtott dokumentumokra is -, amelyek nem pusztán az európai szintű polgári védelem hatékonyságának javítását célozzák, hanem az egyes országok szintjén rendelkezésre álló források növelését is.
Ami a gyakran szóba kerülő kiadásokat illeti, hangsúlyoznunk kell, hogy a tragédia bekövetkezésekor a problémát orvosolni kell, a megsemmisült épületeket föl kell építeni, ez pedig pénzbe kerül.
A gyógyítás nyilvánvalóan költségesebb, mint a megelőzés.
Az Európai Parlament egyetlen állásfoglalása sem írja elő olyan térképek elkészítését, amelyek jeleznék azokat a tűzvész szempontjából kockázatos területeket, amelyekre tervezési és területfejlesztési szempontból figyelmet kell fordítani.
Ugyanakkor számos szankciót is be kell vezetni, mint például azt, hogy 10-15 évig nem lehet építkezni tűz-pusztította területeken.
A szükséges eszközök a tagállamok rendelkezésére állnak.
Emlékeztetném Önöket arra, hogy 2003-ban és 2005-ben Portugáliának is pusztító tűzvésszel kellett megküzdenie, az idén pedig szerencsére repülőgépekkel tudott segíteni Görögországnak a tűz megfékezésében.
Fokoznunk kell tehát az európai szintű koordinációt, nemzeti szinten pedig javítanunk kell a mechanizmusokat.
Kívánatos lenne, ha a Bizottság a tüzekkel kapcsolatban irányelveket dolgozna ki ugyanúgy, ahogy ezt az áradásokkal összefüggésben tette.
Azzal fejezem be, hogy Dimas biztosnak minél gyorsabb újjáépítést kívánok.
(EL) Elnök úr! Ma tértem vissza a katasztrófa sújtotta Pelloponésszosz-félszigetről.
Szülőhelyemen, Messiniában jártam, ahol száz éve most pusztított a legsúlyosabb erdőtűz.
Nem tűzvész vagy egyetlen frontvonal volt ez.
Egyszerre több száz helyen csaptak föl a lángok, mindenütt, éjjel és nappal, minden irányban.
Láttam, ahogy égtek a falvak, pusztultak az erdők és a termés: az idős emberek inkább a tűzhalált választották, minthogy elhagyják otthonaikat, a tűzoltók pedig kötelességük teljesítése közben hősként áldozták föl életüket.
Összesen 65 ember halt mártírhalált, legtöbbjük úgy, hogy lakhelyüket és falvaikat próbálták menteni.
Több, mint 250 ezer hektárnyi terület égett le.
Emberek tízezrei váltak hajléktalanná, és az egész lakosság sokkos állapotban van.
Ezeknek az embereknek a nevében kérem az Önök segítségét és azt, hogy legyenek szolidárisak velük.
Adják meg nekik a reményt, ami képessé teheti őket arra, hogy ismét talpra álljanak.
Szeretnék köszönetet mondani az Európai Parlamentnek és a Bizottságnak, amelyek a görög kormány egy sor fontos javaslatát elfogadták.
Szeretnék személyesen is köszönetet mondani a Költségvetési Bizottság nevében, amelynek tagja vagyok.
Holnap további, ide vonatkozó javaslatokat és módosításokat fogok benyújtani.
Az az Európa, amelynek építésén fáradozunk, szolidaritásról és önbizalomról szól.
Azoknak az embertársainknak, akiket természeti csapás ért, most arra a szolidaritásra és önbizalomra van szükségük, amit megkaphatnak az Európai Uniótól.
Ezáltal erősítjük Európát, annak belső kohézióját, valamint Európa népeinek az egységbe vetett hitét.
Elnök úr! Ebben a vitában a legtöbb felszólaló érthető módon a görögországi tűzvészről beszélt, amely mértékét tekintve - illetve az, hogy ez az esemény mennyire élénken él emlékezetünkben - még most is nehezen fogható fel.
De ne felejtsük el, hogy ez a vita - és ezzel együtt a most elfogadásra kerülő állásfoglalás - más, a nyár folyamán bekövetkezett természeti katasztrófákkal is foglalkozik.
Mindnyájan tudjuk, hogy azok az okok, amelyek e katasztrófákat előidézték, hosszútávon részben összefüggenek egymással.
Elsősorban azokra az áradásokra hívnám fel a figyelmet, amelyek Anglia számos térségében bekövetkeztek, köztük saját választókerületemben Yorkshire-ben és Humber torkolatánál.
Mind a Bizottságot, mind pedig az Európai Unió költségvetését - és az Unió által demonstrálható szolidaritás elvét is - érintő kérések elbírálásában részt vevőket arra biztatnám, hogy ezekben az ügyekben a szükséges eszközöket a lehető leggyorsabban, minden fölösleges bürokratikus akadály mellőzésével szabadítsák föl.
Ha gyors döntés születik és az emberek tudják, hogy a pénz már úton van, már annak megérkezése előtt tudnak tervezni.
Mind szimbolikus, mind politikai értelemben fontos ezen felül, hogy minden, a nyáron bekövetkezett katasztrófa által sújtott térség érezze a feléje irányuló szolidaritást.
Mivel újabb és újabb problémák kerülnek napirendre és a nyári események kezdenek elhalványulni azok emlékezetében, akik közvetlen módon nem érintettek, fontos, hogy ne vegyük le ezeket a napirendről és a lehető leggyorsabban megtegyünk mindent, amit meg kell tennünk.
(EL) Elnök úr! A tudósok előrejelzése szerint a Földközi-tenger térsége néhány évtizeden belül elsivatagosodik.
Az a környezeti katasztrófa, amelyet az erdőtüzek okoztak Görögországban, valamint azok a tüzek, amelyek több más mediterrán országot sújtottak, engem meggyőztek arról, hogy az említett előrejelzés valósággá válik, amennyiben a globális felmelegedés és a szélsőséges időjárási viszonyok folytatódnak.
Az Európai Unió szempontjából ez semmivel sem kevésbé súlyos veszély, mint a terrorizmus, az illegális bevándorlás, a szervezett bűnözés stb.
Ezért kell itt az Európai Unióban együttesen fellépnünk e veszéllyel való szembenézés érdekében.
Örömmel nyugtázom Špidla úr azzal kapcsolatos bejelentését, hogy a Bizottság közleményt készül kiadni.
Remélem, hogy a Bizottság a legfelkészültebb szakembereket vonja be az erdővédelem és az erdőtüzek kezelésének kérdésébe és ezáltal elősegíti a tűzoltási technikák javítását.
Ezzel együtt az a véleményem, hogy az Európai Uniónak ösztönöznie kellene a levegőből irányított, éjszaka is használható tűzoltási technológiák fejlesztését.
Abszurdnak érzem, hogy katonai repülőgépek képesek éjszakai bevetést végrehajtani, miközben a mostanihoz hasonló, Európa egészét érintő közvetlen veszély esetén alkalmazott, levegőből irányított technológiai megoldások ugyanerre nem alkalmasak.
Egy másik kérdés a Natura 2000 program, amely erdőségeinket is magában foglalja.
Racionálisan és alaposan kell tanulmányoznunk ezt a programot, amely megtiltja a tűzoltó-sávok és tűzoltóautók számára fenntartott útvonalak kialakítását.
A helyzet az, hogy miközben próbáljuk óvni erdőségeinkben a fákat, elveszítjük erdeinket.
Vizsgáljuk meg még egyszer ezt a kérdést.
Végül úgy hiszem, e tanulmányok alapján - amelyeket Európa-szerte el kell végezni - a mostaniakhoz hasonló ökológiai katasztrófák után még nagyobb hangsúlyt kell fektetni az újraerdősítésre és a környezet helyreállítására.
(IT) Elnök úr, hölgyeim és uraim! Az erdőtüzek sajnálatos módon az Európai Unió több országát érintették, sőt még emberéleteket is követeltek.
Az idén Olaszországot is újfent katasztrófa sújtotta.
Sajnos, ezek az események immár nem mennek újdonság számba; itt egy mindinkább fölerősödő jelenséggel van dolgunk, amelyet semmiképpen nem lehet évenként ismétlődő vészhelyzetnek tekinteni.
Őszintén szólva, ha azt akarjuk, hogy javaslatainknak és követeléseinknek súlya legyen és valóban hatékonyak legyenek, mindenek előtt arra kell rávilágítanunk, hogy számos esetben nem tragikus balesetekkel, hanem közönséges bűntettel állunk szemben: bűntettel, amelyet a környezet, az emberek, a társadalom egésze és annak jövője ellen spekuláns célzattal követtek el.
Az ilyen bűntettekkel gyorsan, hatékonyan, kellő szigorral, megfelelően megtervezett módon kell leszámolni úgy, hogy annak elrettentő ereje legyen.
Az ilyen katasztrófákkal és bűntettekkel szembeni reakcióban az Európai Unió a tagországokkal együtt vajon milyen szerepet vállalhat?
Milyen eszközök állnak rendelkezésére?
Jó ötlet egy olyan uniós munkacsoport felállítása, amelyik a mentési munkálatok során képes gyors segítséget nyújtani, a megfelelő forrásokat és segítséget a helyszínre eljuttatni, ha azonban a probléma gyökeréig akarunk eljutni, akkor a megoldás során ennél tágabb megközelítést kell alkalmaznunk.
Oly módon kell felvennünk a harcot a bűnözéssel és annak perverz, spekulatív nyerészkedést célzó rendszerével, hogy a tagállamok részvételével a földterületek kezelésével, valamint a tűz- és egyéb károkat elszenvedett területek hasznosításával kapcsolatban jogalkotási koordinációt alakítunk ki.
Határidőket kell megállapítani a mezőgazdasági területeken és legelőkön zajló illegális építkezések megakadályozása érdekében.
Megfelelő források ráfordításával kell segíteni a helyi lakosságot egy közös jelentéstételi hálózat kialakításában.
Ezzel lehet a megelőzést a bűnüldözés elé helyezni.
(DE) Elnök úr, hölgyeim és uraim! A mai vita során többször nyilvánvalóvá tettük, hogy az EU tagállamaiban - tehát nem csupán Görögországban - mostanában bekövetkezett természeti katasztrófák bizonyították, hogy a nemzeti szinten megteendő intézkedések mellett az Európai Unió egészére nézve sürgősen válságkezelő mechanizmusok kialakítására van szükség.
A Szolidaritási Alap előadójaként talány számomra, hogy a Tanács mindeddig miért nem tárgyalta a 2002-es szolidaritási instrumentum felülvizsgált változatát, amelyet a Bizottság és az Európai Parlament másfél évvel ezelőtt fogadott el.
Ez az új, felülvizsgált változat az eddiginél rugalmasabb és egyszerűbb segítségnyújtást tesz lehetővé: ha most, a portugál elnökség alatt, a nemrég bekövetkezett katasztrófákkal a hátunk mögött nem indítjuk útjára, akkor mikor?
Európa polgárai teljes joggal teszik fel maguknak a kérdést: az EU miért nem képes gyorsabban reagálni?
Vajon mennyit ér a sokat dicsért, tagállamok közötti szolidaritás?
A választ - nézetem szerint - a mostanihoz hasonló válsághelyzetek adják meg.
A Szolidaritási Alap Európai Parlament által 2006-ban elfogadott változata olyan erős és rugalmas eszköz, amely az EU érdekeit szolgálja, és amelynek bevezetése a támogatható területek lakosai számára lehetővé teszi azon előnyök kihasználását, amit a szolidaritáson alapuló hatékony segítség nyújtás és támogatás jelent.
Ez az alap nem pusztán az élet normalizálását és a működőképesség, az infrastruktúra, a gazdasági és társadalmi élet helyreállítását szolgálja; egyértelmű - és ez az EU szempontjából fontos - politikai jelzés az EU részéről azon polgárai felé, akik valamely akut válság szenvedő alanyaivá válnak.
Itt nem az alap több pénzzel történő feltöltéséről van szó.
Ezzel kapcsolatban nincsenek vitáink; továbbra is biztosítani kell az egymilliárd eurós nominális költségvetési kontingenst.
Az utóbbi idők eseményeinek fényében ugyanakkor azzal a kéréssel fordulok a Tanácshoz - és elsősorban a portugál elnökséghez -, hogy a szolidaritási eszköz felülvizsgált változatának hatálybalépését kiemelt fontosságú feladatként kezeljék.
- (ES) Elnök úr! Az idén nyáron bekövetkezett katasztrófák kapcsán szolidaritásomról kívánom biztosítani a görög népet, különösen pedig az odaveszettek családjainak gyászában kívánok osztozni.
Jó néhány alkalommal elhangzott már, hogy a természeti katasztrófák nem csak Görögországot sújtották.
Idén nyáron Spanyolországban Valenciában és főleg a Kanári-szigeteken voltak hatalmas tüzek.
Szerencsére jól működtek az állam rendelkezésére álló eszközök, a tüzeket sikerült időben eloltani, az állami intézmények jelenleg az érintettek kártalanítását intézik.
Egyetértek Galeote kollegámmal és örülök hogy hosszú idő után végre ő is azon a véleményen van, miszerint az ilyen jellegű vitákat nem lehet valamely kormány elleni politikai támadásra használni.
A szocialista párti parlamenti képviselők itt elhangzott megjegyzései mindig helyénvalóak voltak, céljuk a Görögország iránti szolidaritás kifejezése volt, nem próbáltak politikai előnyöket kovácsolni a helyzetből.
Remélem, hogy az elkövetkezendő viták során a Néppárt is képes lesz megőrizni ezt a hozzáállást.
Mindenesetre azon a véleményen vagyok, hogy Dagmar Roth-Behrendt igen jól fogalmazott: az alapvető joghatóság továbbra is az egyes tagállamok hatáskörébe tartozik, uniós szintű intézkedések viszont a Szolidaritási Alapon keresztül tehetők.
A biztos asszony, Dagmar Roth-Behrendt és más felszólalók egyaránt rámutattak az Európai Szolidaritási Alap fejlesztésével kapcsolatos késlekedésre.
Remélem, hogy az ehhez hasonló katasztrófáknak fokozottan kitett Portugália elnöksége alatt eredményeket ér majd el a Szolidaritási Alap fejlesztésének kérdésében, hogy azután egy, a mostanihoz hasonló katasztrófa esetén mindnyájan képesek legyünk együttműködni.
(EL) Elnök úr! Idén nyáron eddig nem tapasztalt helyzettel kerültünk szembe Görögországban, sajnálatos, hogy embereket ilyen mértékű katasztrófa sújt.
Ennek ellenére ma a régészeti feltárásokat fenyegető természeti katasztrófák veszélyére szeretném elsősorban felhívni a figyelmet.
A természeti katasztrófák - különösen az idén bekövetkezett görögországi erdőtüzek - veszélyeztetik az európai kulturális örökség részét képező, kiemelkedően fontos emlékműveket.
Nagy fájdalmat okozott, amint végig kellett néznünk, hogyan mentik ki az ősrégi Olympia múzeum műtárgyait és hogyan próbálják megóvni az első olimpiai játékok helyszínét.
Az időjárási viszonyok miatt a tűz elérte ezt a régészeti területet mielőtt megfékezhették volna.
A Kronosz-hegy ősi erdejének növényzete minden erőfeszítés ellenére teljesen megsemmisült.
A régi Olympia a világ kulturális örökségének része.
Itt született meg az olimpiai játékok eszméje, amelyek az ókori Görögország legfontosabb eseményei voltak.
Az olimpiai játékok fénye, amelyeket Zeusz tiszteletére rendeztek, átívelt az antikvitás birodalmán, ma ez a fény eléri a földkerekség minden pontját.
A sportesemények mellett a kulturális események kulcsfontosságú kellékei voltak az ünnepnek, és ma is azok.
Az ókori Olympia a civilizáció bölcsője.
Az állásfoglalás szövegében ezért külön is megemlítem.
Végül, ha már itt tartunk, engedjék meg, hogy hangot adjak kérésemnek, miszerint szükség lenne kifejezetten az ilyen esetekre elkülönített forrásokra, amelyek biztosítanák, hogy az európai kulturális örökség részét képező emlékművek és helyek a jövőben katasztrófa esetén védelmet élveznek illetve tűz általi megrongálódás esetén helyreállítják őket.
(EL) Elnök úr! Példa nélkül álló katasztrófáról, odaveszett emberéletekről, gazdasági és környezeti katasztrófáról beszélünk.
Ami itt történt, az az éghajlatváltozás, szárazság és magas hőmérséklet, a megelőzés és tervezés, legfőképpen pedig az összehangolt cselekvés hiányának következménye.
Az áldozatok megsegítése érdekében haladéktalanul és összehangoltan kell cselekednünk.
Azonnal hozzá kell látnunk az újraerdősítésnek és a védett területek helyreállításának.
Ezen felül meg kell akadályoznunk ezen földterületek illegális építési területté történő átalakítását.
Az "európai reflex” segít ebben nekünk, feltéve, ha bürokratikus késlekedés nélkül mozgósítjuk a közösségi pénzeszközöket; ha olyan, szigorú környezetvédelmi jogszabályokat fogadunk el és hajtatunk végre, amelyek segítségével védhetjük erdeinket és az ökoszisztémákat; ha felállítunk egy független európai gyorsreagálású csapatot; és ha végrehajtunk egy, az éghajlatváltozás hatásainak ellensúlyozására kidolgozott európai stratégiát.
Ugyanakkor a népesség kiszolgáltatottabb részeinek igényeire is rá kell irányítanunk a figyelmet, ilyenek a gyermekek, az idősek és a fogyatékkal élő személyek.
Szeretnék köszönetet mondani Špidla biztosnak, amiért emlékeztetett bennünket arra, hogy a görög cselekvési tervnek kirekesztés-ellenes intézkedéseket is tartalmaznia kell.
(RO) Elnök úr! Európa idén nyáron természeti katasztrófát élt át Görögországban: emberek vesztek oda és több ezer hektárnyi erdőség pusztult el.
Ennek persze mind a környezet, mind a gazdaság szempontjából rendkívül negatív hatásai lesznek.
Az Európai Unió a segítségnyújtás emberi, anyagi/operatív vonatkozásaiból egyaránt kivette a részét, és én a magam részéről remélem, hogy az itt szerzett tapasztalatok az európai polgári védelem jövője szempontjából hasznosak lesznek.
A valóság bizonyítja, hogy szükség van Európában egy állandó, gyorsreagálású erőre.
Ez a különféle természeti katasztrófáktól függően különféle reagáló egységeket foglalna magában, amelyek a reakcióidő lerövidítése érdekében regionális központok körül szerveződnének.
Ügyelnünk kell arra is, hogy pénzösszegeknek a Szolidaritási Alapból történő rendelkezésre bocsátására létezik egy megfelelő mechanizmus.
Az idén nyáron pusztító tüzek mellett Kelet-Európa - különösen Románia - szélsőségesen száraz időjárással küszködött, az elmúlt évek során ugyanakkor több országban szörnyű áradások is voltak.
2005-ben Romániában az elmúlt 20 év legsúlyosabb árvizei pusztítottak, amelyek az ország minden részére kiterjedtek.
Románia kapott ugyan pénzügyi segítséget az árvíz sújtotta térségek projektjeire az Európai Uniótól, ezek a pénzek azonban az optimális hatékonyság pillanatához képest későn jutottak el rendeltetési helyükre.
Idén nyáron az abnormálisan magas hőmérséklet Romániában halálesetekhez vezetett, emberek százai ájultak el, a Duna medre félig kiszáradt - ezzel szemben a múlt évben a Duna több tízezer hektárnyi területet öntött el, tíz megyét nyilvánítottak katasztrófa sújtotta területnek és ekkor fordult elő először, hogy a vörös riasztási fokozat lépett érvénybe.
Vitathatatlan, hogy a tagállamoknak egységesen kell fellépniük az éghajlatváltozás kérdésében.
Az éghajlatváltozással foglalkozó bizottságnak az éghajlatváltozást kiváltó okok megszüntetésére és az ezen okok megszüntetéséhez szükséges intézkedésekre vonatkozóan egyaránt egyértelmű következtetéseket kell a lehető leghamarabb levonnia.
(PT) Elnök úr! Azzal kezdeném, hogy személyesen is támogatásomról biztosítom a katasztrófák áldozatait, legyen szó akár a Kanári-szigetekről, akár Görögország nyugati részéről vagy éppen attól keletre, Bulgáriáról.
Másokhoz hasonlóan én is kiemelném a polgári védelemnek a katasztrófa megfékezésére tett erőfeszítéseit, külön kiemelve a tűzoltók munkáját.
Külön üdvözlöm Dimas biztos július 31-én tett nyilatkozatát, amelyben hangsúlyozza Barnier korábbi biztos jelentésének és az abban foglaltak végrehajtásának fontosságát, hogy ennek alapján Európa rendelkezzen megfelelően felszerelt polgári védelmi mechanizmussal, amely képes biztosítani azt a reakciót, amely eleddig hiányzott.
Míg egyfelől igaz, hogy létezik koordinálás, nem feledkezhetünk meg annak korlátairól: arról például, hogy Bulgária júliusban többször kért segítséget, amelyre nem kapott választ.
Számomra teljesen világos az előre vezető út: a Bizottságnak e jelentésben foglaltak alapján kell megfogalmaznia saját javaslatát, nekünk pedig itt a Parlamentben, és természetesen a Tanácsban, megfelelően kell mérlegelnünk illetve nyomon követnünk ezeket - az európai polgári védelem jövője szempontjából olyannyira fontos - javaslatokat.
Elnök úr! Az állásfoglalásra irányuló indítványból világosan kiderül, hogy Európában - akár a hőséget, akár az áradásokat tekintjük - szélsőséges időjárási viszonyokkal nehezített időszakot tudunk magunk mögött.
Sok mindent hallottunk ennek kapcsán.
Én is - kollegáimhoz hasonlóan - természetesen legmélyebb együttérzésemről biztosítom azokat, akik a görögországi tüzek miatt szenvedtek.
Vannak olyanok is - amint azt Corbett úr is említette - akiket áradások sújtottak és ez a helyzet saját választókerületemben is.
Meglep, hogy a biztos az áradásokról nem tett említést.
Végtére is természeti katasztrófákról beszélünk, ebbe beletartoznak az áradások is.
Saját országomban a feljegyzett adatok alapján ez volt az egyik legcsapadékosabb júniusi és júliusi hónap.
Ennek eredményeképpen a Brit Biztosító Társaságok Szövetségének becslése szerint a kár elérheti az 5 milliárd eurót.
Az áradás tíz emberéletet követelt, számtalan ingatlan megsemmisült, ugyancsak számtalan helyen üzletek rongálódtak meg illetve infrastruktúra semmisült meg.
Ezért rendkívül fontos lenne, hogy akármilyen intézkedésre tesz javaslatot a Bizottság, vegyék figyelembe az árvizek következményeit.
Biztos úr! A helyi lakosok ilyen és ehhez hasonló kérdéseket tesznek fel: képes-e az EU olyan támogatást nyújtani, amelyből - a nemzeti finanszírozással való kiegészítés esetén - gátépítéssel megelőzhetők a további áradások?
Másodszor: nem kellene-e felülvizsgálni azt az uniós irányelvet, amely nem engedélyezi a folyók és egyéb vízfolyások medrének kotrásából származó zagy folyóparton történő lerakását?
Ha megnézzük a jövőre vonatkozó becsléseket, senkinek nem lehetnek kétségei afelől, hogy valószínűsíthetően rosszabb állapotokkal kell majd számolni.
Klimatológusok szerint az országos csapadékmennyiség mintegy 20 százalékkal nő majd, mégpedig olyan módon, hogy előfordulhatnak szélsőséges, vízözön-szerű esőzések, amikor egy nap alatt leesik egy egész havi csapadékmennyiség.
Ebben a konkrét esetben nagy segítséget jelentene azok számára, akik a saját választókerületemben, Corbett úr választókerületében vagy bárhol az Egyesült Királyságban figyelhetik vitáinkat, ha biztosítanánk őket afelől, hogy az áradások is szerephez jutnak, amint ezt kimondtuk a képviselőcsoportunk állásfoglalásra irányuló indítványának 2. bekezdésében, illetve hogy a lehető leghamarabb, késlekedés nélkül eljut hozzájuk a segély.
A 2007. évi költségvetés főelőadójaként biztosíthatom Önöket, nagyon odafigyelek majd arra, hogy a pénzeket megfelelően és hatékonyan használják fel.
Elnök úr, hölgyeim és uraim! Mindenekelőtt engedjék meg, hogy az ITS képviselőcsoport nevében kifejezzem együttérzésemet, valamint támogatásomról biztosítsam mind az áldozatok családjait, mind pedig a görög nép egészét.
Hatvanhárman haltak meg, mások eltűntek, falvak dőltek romba, 200 000 hektár égett le, amint ezt kollégáim már említették, szarvasmarhák tízezrei égtek meg, azokról az eddig fel nem mért következményekről nem is beszélve, amit ez a nemzeti - és különösen a helyi - gazdaságra nézve jelent: ez tehát a Görögországot augusztus vége óta sújtó erdőtüzek szomorú mérlege.
Mint mindig, az Európai Unió előveszi csekkfüzetét és segít az újjáépítési munkálatokban és - mint mindig - egy ilyen tragikus helyzetet arra használ, hogy hatáskörének kiterjesztésért egy állandó európai polgári védelmi testület létrehozására tett javaslattal próbálja elérni.
Ez azonban semmivel nem járult volna hozzá az azon országok közötti szolidaritáshoz, amelyek görög kollegáik megsegítésére helikoptereket, légi tűzoltókat és tűzoltókat küldtek ugyanúgy, ahogy tették ezt két évvel ezelőtt Portugáliában és ahogy ezt tenni fogják az elkövetkező években is, ha egy tagállamnak szüksége lesz a segítségre.
Mint minden esetben, az Európai Unió leplezni próbálja saját felelősségét.
Az erdőtűz-megelőzési politikát önállóan nem finanszírozzák így azután ide-oda sodródik a Life program keretei között, amely a kérdés egy kisebb elemén belül a képzésre, kommunikációra és a statisztikai nyomon követésre helyezi a hangsúlyt
A görögök dühösek és erre minden okuk megvan, mivel a tragédia mértékét tekintve nyilvánvaló, hogy az jó néhány emberi mulasztás következménye: elhanyagolt aljnövényzet, rosszul kiképzett tűzoltók, nem megfelelő felszerelés, a műveletek összehangolásának hiánya, nem megfelelő várostervezés, túl későn leadott segélyhívások mindenek előtt pedig a megelőzést szolgáló eszközök hiánya.
Mindez még inkább súlyos egy Földközi-tengeri országban, ahol gyakoriak a tűzesetek és az aszályok, és ahol az év eleje óta a harmadik hőhullám söpört végig.
Nem ismerték fel, hogy - figyelembe véve az éghajlati viszonyokat - szükség lett volna valódi légi tűzoltóegységek bevetésére.
Ugyanakkor nem csak a Karamanlis kormányt kell hibáztatnunk, még akkor sem, ha a kormány első napokban tanúsított "majd csak lesz valahogy” magatartása különösen botrányos: mindössze ezer tűzoltó és 440 katona állt rendelkezésre.
Bizonyos parlamenti pártokat is meg kell említenünk, felelősség terheli a jelenlegi kormány elődjét a PASOK-ot is.
Az Új Demokráciát és szövetségeseit közös felelősség terheli, amiért nem álltak rendelkezésre a tűzoltáshoz szükséges megfelelő emberi és tárgyi források, de azért is, mert hiányzott az, amit tűzmegelőzési politikának neveznek.
A közelmúltban Görögországot ért szörnyű katasztrófa sajnálatos módon, egészen egyszerűen a rendszer működési zavaraira világít rá, néhány napon belül a görög népnek lehetősége lesz tehát arra, hogy saját, rosszul működő politikai osztályát megrendszabályozza és új politikai döntéshozókat válasszon.
Reménykedjünk, hogy a nép jól választ majd! !
Hölgyeim és uraim! Egy ilyen fontos problémáról szóló vita óhatatlanul egyéb, közvetlen vagy közvetett módon kapcsolódó témákat is érint.
Hadd tegyek néhány általános jellegű megjegyzést az európai szolidaritásról, a Szolidaritási Alapról és azokról az eseményekről, amelyekből a jövőre nézve van mit tanulnunk.
2002-ben egy olyan ország vezetésének feladatait tapasztaltam meg, amelyet a Németországi Szövetségi Köztársasággal és Ausztriával együtt szörnyű áradások sújtottak.
Az akkori katasztrófa olyan mértékű volt, hogy ennek kapcsán vált szükségessé a Szolidaritási Alap létrehozása.
A katasztrófa augusztusban következett be, Csehország az első pénzügyi átutalásokat a következő év januárjában kapta meg.
Nem habozok kimondani: az egész folyamat hihetetlenül gyorsan zajlott. Nulláról indulva kialakították a politikai elképzelést, létrehozták a struktúrát, majd pedig a gyakorlatban megvalósították a segélynyújtást.
Komoly segélyről van szó, amit országom nagyra értékelt.
Azóta tudom, milyen fontos a szolidaritás, nem egyszerűen pénzügyi szempontból, hanem általában véve is.
Soha nem fogom elfelejteni azokat a dán és francia tűzoltókat, sem azt a sok embert szerte Európából, akik hozzájárultak ahhoz, hogy sikeresen megbirkózzunk a katasztrófával.
Ez a tapasztalat segített annak felismerésében, hogy bármilyen jól szervezett is egy ország, mindig lesznek olyan katasztrófák, amelyek túlmutatnak határain.
Egyetlen ország sem képes az ilyen szélsőséges helyzetekkel való megbirkózáshoz szükséges forrásokat folyamatosan magas szinten tartani.
Ezért helyesnek tartom, ha megpróbáljuk megtalálni azokat a módokat és eszközöket, amelyek lehetővé teszik, hogy az ilyen helyzetekben uniós szinten összehangolt módon legyünk képesek cselekedni.
Ez kulcsfontosságú tényező.
Arról lehet vitatkozni, milyen konkrét formát öltsön.
Az viszont nyilvánvaló, hogy a reakcióképesség, valamint az esetleges erőforrások uniós szinten illetve az EU-n keresztül történő mobilizálása rendkívül fontos és jelenleg még mindig nem elégséges.
Keveset beszéltünk arról, hogy Bulgária semmiféle segítséget nem kapott.
Egyszerűen nem volt erre kapacitás.
Nem volt itt semmiféle titkos döntési folyamat: egyszerűen hiányoztak a repülőgépek, nem volt elegendő kiképzett személyzet.
Ami konkrétan Görögországot illeti, ma már tudjuk, hogy van segítség.
Ha a görög kormány erre igényt tart, meg is kapja.
A bizottsági testületek mindenesetre mindent megtesznek annak érdekében, hogy a segítségnyújtás a lehető leggyorsabban és leghatékonyabb formában történjen.
Engedjék meg, hogy röviden újra összefoglaljam, amit nyitóbeszédemben már elmondtam.
Vegyük a Szolidaritási Alapot, amelyet létrehozása óta már eddig is mintegy 20-30 esetben mobilizáltak.
Az Alapot az áradásokat követően hozták létre.
Olyan pusztító hurrikánok esetében jelentett segítséget, amilyen a Gudrun vagy a Kyril hurrikán volt.
Az Alapot most a legutóbbi pusztító erdőtüzekkel kapcsolatos segítségnyújtás érdekében használják fel.
Mindez a strukturális alapok adta lehetőségekből adódik, amelyeket az újabb tapasztalatoknak és igényeknek megfelelően át lehet alakítani, és mi - felbuzdulva többek között Hübner biztos Görögországban tett látogatása kapcsán - készek vagyunk erre.
Számomra a másik fontos tanulság az, hogy az ilyen tragédiák során szerzett személyes tapasztalat számtalan, a tévében látott dokumentumfilmmel ér fel.
Hölgyeim és uraim! E vitában érintettük az éghajlatváltozás, a megelőzés, az árvízmegelőzés, a környezetvédelmi stratégia, a városfejlesztés és sok minden más problematikáját.
Kétség sem férhet hozzá, hogy ezek a témák kapcsolódnak egymáshoz.
Ezért olyan fontos európai szinten válaszokat keresnünk, végül is ezért vagyunk itt.
Hölgyeim és uraim! Hadd zárjam beszédemet néhány egyszerű szóval!
Szolidaritásra szükség van, és amikor az ember megtapasztalja, úgy érzi - még a nagyon nehéz helyzetekben is - hogy sokkal erősebb, mint amilyennek valaha hitte magát.
Köszönöm.
Mielőtt berekeszteném a vitát, szeretnék köszönetet mondani az összes képviselőcsoportból felszólaló képviselőnek értékes gondolataikért.
Jómagam Peschiciben születtem, az egyik olyan dél-olasz faluban, amely igen súlyos károkat szenvedett a nyári tüzekben.
A tűzvész során életüket vesztettek közül hárman ottani lakosok voltak.
Megértem sok képviselő fájdalmát és megdöbbenését, hálás vagyok mindnyájuknak, amiért ennyire eltökéltek és lényegre törőek voltak.
Remélem, hogy a Tanács felnő a feladathoz, és képes lesz megoldani azokat a problémákat, amelyekről a Parlamentben és a Bizottságban beszéltünk.
Az eljárási szabályzat 103. cikkének (2) bekezdése alapján öt, állásfoglalásra irányuló indítványt kaptam.
A vitát berekesztem.
A szavazásra kedden kerül sor.
Írásbeli nyilatkozatok (142. cikk)
írásban. - (DE) Elnök úr, hölgyeim és uraim! A görögországi súlyos tűzvész képei egész nyáron át kísértettek bennünket.
Görögország sem azt a gyors segítséget, amelyet a tűz megfékezésében más EU országoktól kaptunk, sem a most felajánlott segélypénzeket nem fogja elfelejteni.
Van viszont valami, amiről évtizedekig megfeledkeztek Görögországban, és itt térek rá a mostani tragédia okára: nevezetesen arról van szó, hogy szükség van ingatlannyilvántartásra.
Az EU már korábban kötelezte Görögországot arra, hogy e vonatkozásban tegyen lépéseket, de eddig semmi nem történt.
Ennek következtében a görögországi erdőségek hatalmas területei továbbra is közös földek - gyakorlatilag senki földje.
Bárki, aki leégette az erdő egy részét és felhúzott rá valamilyen kis házikót, biztos lehetett benne, hogy a dolog következmények nélkül marad, cselekedetét a jog végül szentesíti majd.
Ebből azután az lett, hogy a gyújtogatás nemzeti sporttá vált.
Az EU most kész segítséget nyújtani a görög embereknek, Görögországnak azonban komolyan szembe kell néznie magával, és - amennyiben szükség van erre - meg kell dorgálnia önmagát.
Ez konkrétan azt jelenti, hogy amennyiben Görögország 2008 augusztusáig nem hozza létre ingatlan nyilvántartási rendszerét, nem csak halmozott büntetés tényleges kifizetésére válik esedékessé - milliós nagyságrendről van szó -, hanem egyéb fizetési kötelezettségekre is számíthat.
Az EU mezőgazdasági kiadásainak átláthatóságáért felelős előadóként erre komoly figyelmet fogok szentelni.
írásban - Míg egyfelől tudatában vagyok a görögországi tűzvész okozta pusztítás mértékének és sajnálom, hogy mindez emberek életébe került - hangsúlyoznom kell, hogy maga az állásfoglalás természeti katasztrófákról szól.
Csalódott vagyok tehát, hogy a biztos nem hozta szóba az Egyesült Királyságban bekövetkezett áradásokat.
Országszerte komoly károkat okoztak, többek között West Mindlandsben - saját körzetemben - is.
Worcestershire-ben több mint 5 ezer lakást és vállalkozást érintett és több mint 2 ezer embert kellett ideiglenesen máshová költöztetni.
Jelentős károk keletkeztek az infrastruktúrában, számos helyen az utak sok helyen hetekre víz alá kerültek, több helyen végleg eltűntek.
A mezőgazdaság is komoly károkat szenvedett és ennek hatása nem egyszerűen a megsemmisült termékekben, hanem gabonában, legelőterületben és a jövő évi termésben mérhető.
Ezért arra biztatnám a Bizottságot, hogy az Egyesült Királyságnak a Szolidaritási Alapból kiutalható finanszírozási segítségre irányuló kérelmét is vegye előre, így enyhítve valamennyire az áradások közvetlen következményeinek hatását.
Kulcskérdés, hogy a pénzeszközökhöz való hozzáférést lehetővé tevő rendszerek egymással összhangban működjenek, és hogy bármely, a javaslatokban szereplő, a tagállamok megsegítésére létrehozandó gyorsreagálású uniós testület tevékenysége terjedjen ki az árvizekre is.
írásban. - Nyári természeti katasztrófák
Az éghajlatváltozás az idei nyarat katasztrófák sorozatává tette.
Rekordáradások, aszályok és erdőtüzek pusztítottak Európaszerte.
Magyarországon az aszály miatt a kukoricatermés jelentős része megsemmisült, erdőtüzekben több mint 400 Ha lett a lángok martaléka, bár tűzoltóink derekasan helyt álltak nemcsak otthon, de Görögországban is.
Mindezekből az EU-nak le kell vonnia a helyes következtetéseket.
Emlékeztetnék arra, hogy mind a görögországi, mind a szicíliai tűzvészek kapcsán felmerült a szándékos gyújtogatás gyanúja is.
Nagyon fontos, hogy egy-egy szándékos gyújtogatás során keletkezett kár, ahol védett természeti értékek sérülnek vagy semmisülnek meg, ne vezethessen ezen területek átminősítéséhez.
Ha egy szándékosan eldobott csikkel ki lehet játszani a hatóságokat, és a természetvédelmi indokok miatt visszautasított pl. építési engedélyeket így meg lehet szerezni, akkor hamarosan egész Európa lángolni fog.
Az Európai Uniónak és tagállamainak különös figyelmet kell fordítania arra, hogy az így megsemmisült területeket szakszerűen helyreállítsák és újratelepítsék.
Végezetül egy apró, de szerencsétlen szervezési hibára hívnám fel a figyelmüket.
Míg a gyorssegély létrehozása előtt tényleg gyorsan, akár 2 hónap alatt lehetett hozzájutni az uniós kárenyhítési pénzekhez, addig mostanra ez az idő megközelíti az egy évet.
Remélem, hogy ezen a gyakorlaton az Unió változtatni fog, és a segélyek folyósítása ismét gyors lesz, hisz ne feledjük: aki gyorsan ad, az kétszer ad.
írásban. - (DE) Az Európában bekövetkezett természeti katasztrófák gyakorisága, mértéke, összetettsége és hatása az utóbbi években lényegesen megnőtt.
2007 nyarán a tömeges erdőtüzek és komoly áradások hagytak mély nyomokat, mindez komoly anyagi és környezeti károkkal járt együtt.
E természeti katasztrófák nyomán ismét nyilvánvalóvá vált, hogy a nemzeti szintű források sem pénzügyi, sem technikai szempontból nem végtelenek.
Ezért tehát sürgősen fel kell állítani egy jól működő, hatékony és gyorsreagálású európai polgári védelmi mechanizmust.
Ezért tehát felszólítom Európát, hogy hatékonyan vegyen részt a probléma megoldásában, a Bizottságtól pedig azt kérem, hogy fogadja el a megfelelő intézkedéseket.
Mindenki emlékszik még a Közép-Európát sújtó 1999-es, 2001-es és 2005-ös áradásokra, és arra is, ezek milyen pusztítást okoztak Ausztriában és a szomszédos országokban.
Válaszul az EU létrehozta katasztrófák következményeinek enyhítésére szolgáló alapot.
Eljött az idő, hogy oly módon alakítsuk át ezt az alapot, hogy az a lehető legrugalmasabb módon működjön és késedelem nélkül hozzáférhető legyen.
A válságokra adott reakciós mechanizmus kifejlesztése is segít abban, hogy gyorsan tudjunk reagálni a nagyobb léptékű vészhelyzetekre.
írásban. - (FR) Támogatom az állásfoglalásra irányuló indítványban kifejezésre juttatott álláspontot, ezenkívül szeretném kifejezni a tragédia által érintett görög emberek iránti szolidaritásomat.
Az EU-nak a lehető leghamarabb segítséget kell nyújtania Görögországnak, ezenkívül jelentős mértékben javítania kell a polgári védelemmel és a vészhelyzeti intézkedésekkel összefüggő képességeit.
Sajnálatos módon az időjárás ezen a nyáron kegyetlenül bánt más európai országokkal is.
A Dean ciklon - amelynek során több mint 200 km/h sebességű szél fújt - az elmúlt húsz év során az Antillákat ért egyik legerősebb hurrikán volt: komoly károkat okozott a mezőgazdaságban, továbbá az EU legkülső régiói közül kettő, a martinique-i és guadeloupéi telekommunikációs hálózatában.
Arra kérem az Európai Bizottságot, minél előbb tegye meg a szükséges intézkedéseket a martinique-i és guadeloupéi agrárszektor - különösen pedig a banán és cukorágazat - megsegítésére, mivel az ottani gyümölcsültetvények szinte teljesen elpusztultak, mindennek pedig nyugtalanító társadalmi, gazdasági és emberi következményei vannak.
Rendkívül fontos, hogy mind az új Szolidaritási Alap, mind pedig a EuropeAid program mielőbb hatályba lépjen.
A jogalkotás minőségének javítása az Európai Unióban - A jogalkotás minőségének javítása (2005): a szubszidiaritás és az arányosság elvének alkalmazása - A szabályozási környezet egyszerűsítése - A nem kötelező erejű jogi eszközök (ún. soft law) alkalmazása (vita)
A következő napirendi pont a következő jelentések együttes tárgyalása:
Lévai Katalin. számú jelentése a Jogi Bizottság nevében a jogalkotás minőségének javítása az Európai Unióban címmel;
Bert Doorn. számú jelentése a Jogi Bizottság nevében a jogalkotás minőségének javítása (2005): a szubszidiaritás és az arányosság elvének alkalmazása - 13. éves jelentés címmel;
Giuseppe Gargani. számú jelentése a Jogi Bizottság nevében a szabályozási környezet egyszerűsítésére vonatkozó stratégia címmel;
Manuel Medina Ortega. számú jelentése a Jogi Bizottság nevében m kötelező erejű jogi eszközök (ún. soft law) alkalmazásának jogi és intézményi következményei címmel.
előadó. - Elnök úr! Azzal szeretném kezdeni, hogy köszönetet mondjak mindazoknak, akik segítettek jelentésem összeállításában - segítségükért nagyon hálás vagyok.
Az elmúlt években a Bizottság egyre nagyobb aggodalommal figyelte a közösségi jogalkotás minőségi jellemzőit, egyfelől az érthetőség és hozzáférhetőség, másfelől annak hatékonysága és a polgárokra valamint a vállalkozásokra gyakorolt pozitív hatás vonatkozásában.
A Bizottság általában a "jobb szabályozás” illetve "jobb jogalkotás” kifejezéseket használja, amikor ezekre a célokra utal.
A jobb szabályozás célja tulajdonképpen a modern, racionális és hatékony jogszabályok előnyeinek maximális kihasználása úgy, hogy azok költségeit a legalacsonyabb szinten tartjuk, hogy ezáltal az Európai Unióban mindenütt biztosított legyen a legmagasabb szintű termelékenység, növekedés és végső soron a foglalkoztatottság.
Kétség nem fér hozzá, hogy a tisztességes és versenyképes piaci környezet, a polgárok jóléte, valamint a közegészség és a környezet hatékony védelmének biztosításához alapvető fontosságú a jobb szabályozás.
Mindez a Lisszaboni Stratégia fontos része, mivel ezáltal jelentősen fokozható a termelékenység és a foglalkoztatottság.
A jobb szabályozás azt jelenti, hogy a felelősség megoszlik.
Az uniós szinten hozott jogszabályokat a nemzeti kormányok és parlamentek ültetik át a nemzeti jogba, később pedig regionális illetve helyi szinten gyakran alkalmazzák azokat.
Megvan annak a veszélye, hogy a jogszabályokat a megszületésük és végrehajtásuk között lezajló folyamat során folyamatosan kozmetikázzák.
A jó szabályozásból adódó felelősség tehát közös.
Számos tagállam jelenleg hatásvizsgálatot végez, néhány esetben iránymutatások készültek.
Ugyanakkor az új jogalkotási javaslatok esetében csak viszonylag kevés ország végez szisztematikus, integrált hatásvizsgálatot.
Az európai szintű jogalkotás jelentősen csökkentette a bürokráciát.
Sokkal egyszerűbb és sokkal hatékonyabb egy, az összes tagállamra érvényes közös szabályt alkalmazni, mint nemzeti és regionális szinten komplex, szövevényes szabályokat.
Az európai jogszabályok hatékonyan küszöbölték ki mind a versenyben akadályt jelentő, annak ártó korlátozásokat, mind az azzal ellentétes nemzeti szabályokat, tehát az egyszerűsítő program nemcsak az igazgatási terhek csökkentése miatt jelent kézzel fogható gazdasági előnyöket.
A tagállamok tapasztalata azt mutatja, hogy a hatóságok sokat tehetnek annak érdekében, hogy csökkentsék a jogszabályok okozta indokolatlan igazgatási terheket.
A Bizottság szerint ez az irányvonal az EU gazdaságának a GDP körülbelül másfél százalékos növekedését jelentené, emellett becslések szerint 150 milliárd eurót szabadíthatna fel befektetési célokra.
Jelentésemben támogatom azt a célkitűzést, amely a szabályozói környezet szükséges, egyszerű és hatékony működését kívánja biztosítani.
Másfelől azonban hangsúlyoznunk kell, hogy egy ilyen folyamatnak teljesen átláthatónak kell lennie és abba nyilvános ellenőrzéssel és a szakértőkkel, valamint az összes érdekelt féllel folytatott széleskörű és nyitott konzultáció segítségével teljes mértékben be kell vonni az Európai Parlamentet, nemcsak a kormányokat vagy a vállalkozásokat, hanem elsősorban a nem kormányzati szervezeteket is.
Továbbá javasolni szeretném egy hatásvizsgálati testület felállítását.
Rendkívül fontos, hogy ez a testület, amely tanácsadói feladatot lát el, ugyanakkor segít a Bizottságon belüli magas színvonalú hatásvizsgálat kultúrájának kialakításában, a politikai döntéshozatali részlegektől függetlenül működjön.
Ez persze nem feltétlenül jelenti azt, hogy a hatásvizsgálatot olyan külső szakembereknek kell elvégezniük, akik nem az intézményhez tartoznak.
Az is fontos, hogy a hatásvizsgálati testület segítsen az összes hatásvizsgálat esetében használható általános módszertan kialakításában.
Ezenfelül a hatásvizsgálat folyamatán javasolnám egy speciális projekt - egy ún. "szociális teljesítményértékelés” - elindítását.
Ez elsősorban bizonyos érzékeny célcsoportokra koncentrálna, amilyenek például a hátrányos helyzetű emberek, nők, etnikai kisebbségek, gyermekeiket nevelő szülők, idősek, az állandó gondozásra szoruló illetve fogyatékkal élő emberek.
Összegezve tehát: hangsúlyozni szeretném, hogy a jobb szabályozás célja az egyszerűbb, világosabb, polgárbarátabb szabályozás, amelynek része a folyamatos hatásvizsgálat, amely a magukat megvédeni nem képes kiszolgáltatott társadalmi csoportokra helyezi a hangsúlyt.
Jelentésem főbb elemeit talán a következő kulcsszavakban lehetne összefoglalni: érthetőség, átláthatóság, egyszerűség és a bürokrácia megszüntetése.
Elnök úr! Szeretnék kapcsolódni Lévai képviselő asszony kitűnő érveléséhez.
Jó, hogy szánunk időt arra a Parlamentben, legalább évente egyszer, hogy minőségi szempontból áttekintsük mind a jogalkotást mind a rendeleteket.
Rendeleteink és jogalkotásunk az Európai Unió belépőjének is tekinthetők.
Polgáraink az ezek által létrehozott kereteken belül élik életüket és végzik munkájukat, a társaságok pedig az e keretek által megszabott módon működnek.
Ez viszont azt jelenti, hogy nagy hangsúlyt kell fektetnünk a minőségre.
Hogyan is állnak jelenleg a dolgok?
Jó irányban haladnak.
A Bizottság számos kezdeményezést indított útjára.
Felállítottunk egy Hatásvizsgálati Testületet, amely sokat és jól dolgozik.
Ez azonban nem elegendő.
Már sokszor elmondtam: nagyobb átláthatóságra van szükség és most ismételten hangsúlyozom, szükség van egy külső szakemberekből álló szakértői bizottságra, amely felméri, hogy a Bizottság hatásvizsgálatai a helyes módszertannal összhangban készültek-e.
Felülvizsgálatra van szükség, nem bürokráciára.
Frassoni képviselő asszony mindig aggodalmaskodik: "Ön még több bürokráciát akar” - mondja. Egyáltalán nem akarok több bürokráciát.
Csak nagyobb átláthatóságot, és szerintem az átláthatóság minden formája a kormányzati munka erényét mutatja.
Ennek további előnye, hogy amikor a hatásvizsgálatok magának a Parlamentnek a módosításai alapján történnek - el kell mondjam, eddig nem túl nagy sikerrel - van lehetőségünk arra, hogy azokat a Bizottság Hatásvizsgálati Testülete helyett egy hasonló, független testület hatáskörébe utaljuk.
Helyes irányba tett lépés az, hogy létrejön egy, az igazgatási terhek problémájával foglalkozó szakértői testület.
Nagyon pozitív fejlemény, amely a bürokrácia területén szerepet kell, hogy kapjon.
Az persze fontos, kik vannak ebben a testületben.
Nem szabad, hogy ebből valamiféle tisztségeket felvonultató egyfajta ál-parlament legyen, hanem szakértőkből álló kisebb fajta bizottságnak kell lennie: itt nincs helye az iparág vezetőinek, köztisztviselőknek, politikusoknak, ide olyan szakemberek kellenek, akik tudják, mi az a hatásvizsgálat, akik tudják mi az a bürokrácia, és akik e problémával összefüggésben komoly, saját országaikon belüli tapasztalattal rendelkeznek.
A Bizottság egyértelmű célt jelölt ki: 2012-re 25%-kal kell csökkenteni az igazgatási terheket.
Ez persze nagyon jó dolog, de ennek nettó célkitűzésnek kell lennie.
Ez azt jelenti, hogy mostantól ténylegesen 25%-os csökkentést kell elérni, és a számításba bele kell venni az újabb igazgatási terheket is, és az eredményből azokat is le kell vonni, máskülönben az egész csak időpocsékolás.
Szeretnék rávilágítani még egy szempontra, amelyre a Bizottságnak külön oda kell figyelnie.
Arról beszélünk, hogy ma csökkentenünk kell az igazgatási terheket, de a jövőben azt is el kell érnünk, hogy csökkenjenek a megfelelési költségek.
Ezek olyan kiadások, amelyek a vállalkozások és a polgárok azon kötelezettségéből fakadnak, amelyek kötelezővé teszik a jogszabályok betartását, és e kiadások rendkívül magasak.
Amikor tehát a rendeletekhez kötődő költségtényezőkről beszélünk, nem szabad megfeledkeznünk a megfelelési költségekről, amelyekről jelenleg nem veszünk tudomást.
előadó. - (IT) Elnök úr, hölgyeim és uraim! 2006 novemberében a Bizottság elfogadott egy munkadokumentumot - egy, a szabályozási környezet egyszerűsítésére irányuló stratégia terén elért eredményekről szóló kezdeti jelentést, amely egy másik, 2005. októberi közlemény nyomon követése.
Ez tehát egy fontos fejlemény amely, amint azt Doorn úr joggal jegyezte meg, egy olyan folyamat folytatása, amelyet mi magunk indítottunk el azért, hogy elérjük azt az egyszerűsítést, amely egyenlő az átláthatósággal és amely a jogalkotás átlátható, érthető módszerének tekinthető.
A munkadokumentumot a Jogi Bizottság jóváhagyta, amely számba vette a - mint már mondtam - 2005-ben bevezetett egyszerűsítési program végrehajtása során elért eddigi eredményeket.
A program konkrétan 43 jogszabályi átdolgozást tartalmaz, ezen kívül szeretném megosztani a Házzal a következő számadatokat: 12 egységes szerkezetbe foglalást, 8 hatályon kívül helyezést, illetve további 46, az anyagi jogi egyszerűsítéshez kapcsolódó intézkedést tartalmaz.
Emellett 500 új jogalkotási kezdeményezés került bele egy - kifejezetten az egységes szerkezetbe foglalásra irányuló - másik gördülő programba, ebből egyedül 2007 során 200 készült el.
Itt szeretném külön felhívni a figyelmet néhány pontra - természetesen nagyon röviden - amelyek jelentésem lényegét alkotják, azért, hogy tájékoztassam a Házat egyrészt a jelenlegi helyzetről, másrészt a Jogi Bizottságnak az e kérdésekben kialakított általános véleményéről.
Három egyértelmű üzenetem van a Bizottság számára.
Úgy hiszem, fontos annak egyértelművé tétele, hogy először is mostantól kezdve szükség van arra, hogy az egyszerűsítést célzó kezdeményezéseket szisztematikusan belevonjuk a jogalkotási és munkaprogram egy adott részébe; másodszor abban jelezni kell, hogy az egyes egyszerűsítő kezdeményezéseknek milyen prioritásokat kíván adni a program; harmadszor pedig - a lehető legáttekinthetőbb referenciakeret kialakítása érdekében - el kell kerülni, hogy sorra szülessenek az olyan dokumentumok, amelyekben se vége se hossza az egyszerűsítési kezdeményezéseknek.
Ezért tehát még egyszer hangsúlyoznám, hogy a Bizottságnak a saját maga által kitűzött egyszerűsítési célkitűzések terén is következetesnek kell lennie.
A jogszabályok átdolgozásának hasonlóképpen egyszer és mindenkorra kötelező jellegű jogalkotási technikává kell válnia.
Összefoglalva, annak a bizottságnak az elnökeként, amelynek Lévai asszony, Doorn úr és Medina úr is a tagjai, azt hiszem, elmondhatom, hogy ez a négy szabályozási kezdeményezés átfogóan tükrözi a helyzetet, valamint hogy a Bizottság kötelességének érzi, hogy alaposan átgondolja azokat.
Lehetőség van tehát egészében áttekinteni a rendelet szövegét a konkrét módosításokkal együtt is úgy, hogy mind az új, mind a változatlanul hagyott részek egyértelműen jelölve vannak.
Ez a Parlament szempontjából igen fontos szövegtervezet, mivel ennek eredményeképp a közösségi jogszabályok érthetőbbé és átláthatóbbá válnának, ami mindnyájunk célja.
A bizottsági munkadokumentum tulajdonképpen azt javasolja, hogy a javaslatainak első, rövidített változatait használjuk az egyszerűsítés céljainak megfelelőbb kifejtése érdekében.
A kezdeményezés ugyanakkor kontraproduktív is lehet: míg az összefoglaló jogos lehet egy érvelő típusú szöveg esetében, amilyen mondjuk egy közlemény, ugyanez nem mondható el egy szabályozási szövegről, ahol az előzetes összegzés nem feltétlenül egyértelmű.
Erre tehát nagyon oda kell figyelni.
Végül a jelentés igyekszik kiemelni, hogy az Európai Parlament jó szándékának komoly tanújelét adta azzal, hogy módosította a parlamenti eljárási szabályzatot, ami az egységes szerkezetbe foglalás (80. cikk) javításához és bevezetéséhez és egy új ad hoc átdolgozási eljáráshoz (80a. cikk) kapcsolódik.
A Parlamentnek ezeket a dolgokat kell figyelembe vennie, reményeim szerint a megegyezés szándékéval, és egészében véve módosítás nélkül, hogy a Ház ezt követően a holnapi nap folyamán jóváhagyását jelezhesse e fontos ügy kapcsán.
Elnök úr! Jelentésem ellentmondásos, mert egy ellentmondásos kifejezést használtam: a "nem kötelező erejű jogi eszközök”.
A jogszabályok nem puhák, a jogszabályok kényszerítő jellegűek.
Arról van szó, hogy az uniós szakzsargonban gyakran használják a "nem kötelező erejű jogi eszközök” kifejezést.
Hogy ez valójában mit jelent?
Főleg a Bizottság által készített dokumentumokat: közülük néhány értelmező jellegű, mások végrehajtási jogi aktusok, megint mások pusztán előkészítő jellegű dokumentumok.
A probléma az, hogy tekintettel a számos joghatóság - beleértve a Bíróságét - részéről tapasztalható, a közösségi jogszabályok természetével kapcsolatos zavarra és hiányos ismeretekre, jogi erőt tulajdonítanak a "nem kötelező erejű” dokumentumoknak.
Ezzel mind az uniós tagállamok, mind maga az Európai Unió egészének alapvető jogelvei sérülnek.
A jogalappal rendelkező, kötelező szabályok kibocsátásának egyedüli, jelenlegi legitimitása mind nemzeti, mind pedig uniós szinten az emberek akaratára támaszkodik, az emberek akaratát pedig az olyan képviselő testületek fejezik ki, mint - ebben az esetben - az Európai Parlament, amelyet az emberek közvetlenül választanak, vagy a Tanács, amelyet azok a kormányok alkotnak, amelyek az őket saját országukban megválasztó emberektől függnek.
Nyilvánvaló, hogy a Bizottság a Szerződések alkalmazásának őreként az európai jog alkalmazásában óriási szerepet játszik, tevékenységét azonban a jogalkotó testületekkel összhangban kell végeznie, a Szerződések által a Parlamentre és a Tanácsra ruházott hatáskört pedig semmiképpen nem válthatja fel.
Nekünk a Jogi Bizottságban először is az okoz gondot, hogy nem kívánjuk csorbítani a Bizottság kezdeményezési jogát, nem kívánjuk gátolni azokat a végrehajtói funkciókat, amelyeket a Bizottságnak kell betöltenie, nem kívánjuk csökkenteni a fejlődés lehetőségeit, ugyanakkor fontos szerintünk koncepcionális különbséget tenni a kétféle eszköz között, és amikor a Bizottság úgy ítéli meg, hogy ebben az irányban kell lépéseket tennie, ennek kapcsán legalább a Parlamenttel, de a Tanáccsal mindenképpen együtt kell működnie, hogy azután az ilyen lépések megtételének előkészületei ne vezessenek téves értelmezésekhez vagy interferenciához.
Amiről biztosan állítható, hogy nem a jogalkotás feladata az, amit "nyílt koordinációs módszer”-ként ismerünk.
Lehetséges, hogy a nyílt koordinációs módszer rendkívül hatékony eszköz a Szerződés célkitűzéseinek eléréséhez, azonban csak a résztvevő felek közötti kötelezettségek megállapítására alkalmas.
Ez szerződő felek vagy például társadalmi közvetítők közötti szerződésekhez vezetne.
Ugyanúgy, ahogy egy szakszervezetek és vállalkozások közötti szerződés például kötelező érvényű lehet a szerződő felekre nézve, a nyílt koordinációs módszer segítségével megköthető egy ilyen típusú szerződés, az azonban a közösségi rendeleteknek lesz alárendelve, azok helyébe soha nem léphet, az Európai Unió mint jogon alapuló közösség pedig a jogi szövegek elfogadását feltételezi.
Ezért tehát nem elég azt mondani, hogy azért "akarjuk a nyílt koordinációs módszert alkalmazni”, mert az az uniós célkitűzések elérésének hatékony eszköze.
Nem hatékony eszköz, mivel az Európai Unió kizárólag jogrendszerként működhet.
Az Európai Unió nem rendelkezik hadsereggel illetve saját rendőrséggel, működésének alapját a múltban az jelentette, hogy a tagállamok intézményei elfogadták az előírt követelményeket, amelyek betartását a Bizottság és a Bíróság ellenőrzi.
Ugyanakkor a nyílt koordinációs módszer nem jogi megoldás és nem is az általános jogszabályok meghozatalához szükséges jogi eszköz, a két koncepciót tehát nem lehet összetéveszteni.
Amint Gargani úr korábban már utalt rá, a Jogi Bizottság aggódik az EU-n belül eluralkodott jogszabályellenes hangulat miatt.
Az Európai Parlament együtt kíván működni a Bizottsággal céljainak elérésében, a végrehajtási funkciói, valamint a jogszabályok megtervezésében betöltött funkciói tekintetében egyaránt.
Ugyanakkor nem tud és nem is szabad olyan módszereket támogatnia, amelyek szembe helyezkednek a jogállamiság kialakításának elvével, az EU jogalanyi státuszának kiépítésének fejlesztésével, amely olyan közösség, amelynek szüksége van a szabályok egyértelmű hierarchiájára: Szerződések sorára - amelyeket én mindenek ellenére még mindig alkotmányosnak nevezek - és amelyek lefektetik az alapvető jogszabályokat, valamint az olyan uniós jogszabályokra, amelyek minden olyan területre kiterjednek, ahol az EU-nak szerepe kell, hogy legyen, miközben természetesen betartva az arányosság és szubszidiaritás elvét, ugyanakkor azonban fenntartva az Unió hatásköreit, előkészítve a szükséges jogalkotási intézkedést, a végrehajtás céljából fenntartva a nyílt koordinációs módszerhez hasonló vagy bármilyen más eszközt, amelyről a Bizottság úgy véli, szükség van rá az EU célkitűzéseinek eléréséhez.
(Taps)
a Bizottság alelnöke. - (DE) Elnök úr, hölgyeim és uraim! A jobb szabályozás erőteljesen politikai töltésű projekt.
Az ebben a témakörben múlt év áprilisában itt a Házban lezajlott jelentősebb vita alkalmával hangsúlyoztam, hogy két célunk van: először is azt akarjuk, hogy erősödjön az uniós polgároknak az egész európai integrációba vetett hite, másodszor pedig az európai gazdaság számára olyan egyértelmű és megbízható paramétereket kell létrehoznunk, amelyek munkalehetőséget és növekedést eredményeznek.
Azóta komoly haladást értünk el.
A közvélemény-kutatási adatok szerint az európai integráció általános támogatottsága nagyobb, mint hosszú idő óta bármikor, gazdasági helyzetünk jelentősen javult és jók a kilátásaink is, széleskörű konszenzus van a megkezdett irányvonal folytatását illetően, mindez pedig a növekedési és foglalkoztatási partnerségen alapul.
A foglalkoztatási és növekedési politika szempontjából kulcsfontosságú a jobb szabályozás.
Bár az általános politikai helyzet igen kedvező, most nem szabad lazítanunk, ellenkezőleg, ki kell használnunk a kedvező pillanatot.
Végül is a hangulat gyorsan meg is változhat, és csak áltatnánk magunkat azzal, ha elhinnénk, hogy az Európai Unióról kialakult kép alapvetően megváltozott.
Az emberek fejében még mindig mélyen ott van, hogy minden, ami Európából jön, irreleváns, túlméretezett és központosított.
Ez a vád nyilvánvalóan túlzó, de azért látni kell, hogy Európában ez az általános vélemény.
Keményen kell dolgoznunk tehát, ha ezzel a beidegződéssel szembe akarunk szállni.
Eredményes Európát akarunk.
Olyan Európát, amely az élet minden területén biztonságot, jólétet nyújt, amely védi a környezetet.
Ennek gyakorlati jellegű döntéseinkben kifejezésre kell jutnia a politika minden területén, legyen az vegyi anyagokkal kapcsolatos jogszabály, gyógyszeripar, számítástechnika vagy mezőgazdaság.
A félreértések elkerülése végett hangsúlyozom: a jobb szabályozás nem a rólunk kialakított képpel kapcsolatos kampányfogás.
Politikai stílusunkat, valamint jogszabályok előkészítéséhez és felülvizsgálatához kapcsolódó módszereinket teljes mértékben felülvizsgáltuk.
Még egyszer mondom: a jobb szabályozást nem szabad elszigetelt tényezőként kezelni, hanem egy átfogó stratégia részeként, amely az európai politika alapvetően új irányvonalát jelenti.
A múltban volt példa ehhez hasonló kísérletekre, de ez a projekt, amiről ma beszélünk, két vonatkozásban igen különleges: mértéke és fenntarthatósága okán.
Régebben ad hoc jellegű kiigazításokban gondolkodtunk.
Ma viszont a "jobb szabályozás” koncepcióját oly módon szélesítettük, hogy az átfogja az egész európai jogalkotási folyamatot egészen onnan, amikor szóba kerül egy új jogszabály bevezetésének szükségessége - ami szigorú szubszidiárius ellenőrzésekkel egészül ki - egészen az érdekelt felek csoportjaival folytatott átfogó egyeztetéseken, gazdasági, társadalmi és környezeti hatásvizsgálatokon keresztül annak eldöntéséig, hogy a közösségi jog szempontjából melyik a lehetséges legjobb alkalmazási és végrehajtási alternatíva.
A jobb jogalkotás ugyanakkor nem kizárólag az új kezdeményezésekhez kötődik; jelenleg zajlik a meglévő vívmányok egészének felülvizsgálata annak meghatározásához, hol és milyen módon lehet azt egyszerűsíteni és korszerűsíteni.
A másik új szempont a fenntarthatóság, amelynek eléréséhez ezt az új megközelítési módszert használjuk.
Néhány előadó már utalt rá, hogy itt nem egyszeri kampányról van szó, hanem olyan folyamatról, amely mind mélységében, mind távlataiban messzire nyúlik, és amely következetesen zajlik.
Rendszeresen felülvizsgálnak és - ha szükséges - visszavonnak minden olyan benyújtott kezdeményezést, amelyet a jogalkotó még nem fogadott el.
A 2008-as munkaprogram vonatkozásában éppen most zajlik egy ilyen felülvizsgálati folyamat.
Az egyszerűsítő program 2007-ben és 2008-ban egyaránt folytatódik, melynek során egy sor új kezdeményezést mutatunk majd be.
Ennek eredményeképpen az Európai Unió összes jogalkotási területét fokozatosan lefedjük.
Minden, rendelkezésünkre álló módszert bevetünk, ahogy Gargari úr azt jelentésében felvázolta és támogatásáról biztosította.
Az egyszerűsítő programban tervezett kezdeményezések felét már sikerült tető alá hozni, a programmal kapcsolatos további munkálatok egészen 2009-ig intenzíven zajlanak majd.
Az eredmény mind a vállalatok, mind a hatóságok illetve magánszemélyek szempontjából közvetlen, kézzelfogható előnyöket jelent majd.
Célunk az, hogy a kialakítandó helyzetben a jogalkotás minden esetben érthető, követhető és felhasználó-barát legyen, úgy, hogy eközben a technológiai fejlődést is figyelembe veszi.
Minőségellenőrzési és hatásvizsgálati céllal hoztuk létre a Hatásvizsgálati Testületet, amelyik az adott bizottsági szolgálatoktól függetlenül folytatja tevékenységét, és amelynek rendkívül pozitív hatása máris érzékelhető.
Igen hálás vagyok Lévai asszonynak, amiért jelentésében teljes támogatásáról biztosítja e testületet.
Ugyanakkor azt is világossá szeretném tenni, hogy feltett szándékunk e rendszer jövőre tervezett felülvizsgálata, valamint, hogy a felülvizsgálati eredmények függvényében megtesszük majd a megfelelő, szükséges lépéseket.
Ezt a Doorn úr által felvetett fontos szempontok fényében mindenképpen szeretném hangsúlyozni.
Az idei év folyamán az egyik leglényegesebb prioritás a társaságokat terhelő, az uniós szabályokból adódó igazgatási terhek csökkentése.
Már meg is határoztunk "tíz kiemelt fontosságú lépést” és az Európai Parlamenttől kapott gyors támogatásnak köszönhetően kettőt ezek közül már sikerült is végrehajtanunk.
A további javaslatokra ezután kerül majd sor.
Most folyik a jelenlegi terhek átfogó nyomon követése, amely 10 olyan jelentős gazdasági szektort érint, amelyek összesen gyakorlatilag az egész európai gazdaság mintegy 85%-át teszik ki.
Ennek alapján meg kell tudni határoznunk a csökkentési potenciál mértékét.
A cél - amint ez már elhangzott - az ilyen típusú költségek 2012-re megvalósuló 25%-os csökkentése.
Teljes mértékben csatlakozom a Doorn úr által elmondottakhoz.
Fontos természetesen annak biztosítása, hogy ha egy adott területen csökkentettük a terheket, az új jogszabályok egy másik területen ne okozzanak többletterheket.
Ez igen fontos szempont és külön hálás vagyok azért, amiért a Parlament felhívta rá a figyelmet.
Remélem, hogy a tagállamok is hasonlóan komoly célokat tűznek ki maguk elé még ez év vége előtt, mivel ez a projekt csak akkor számíthat sikerre, ha európai és nemzeti szinten egyaránt dolgoznak rajta.
Természetesen a projekten belül fontos szerep hárul az egyes érdekcsoportokra, akiknek támogatására szükségünk van.
Ezért hozunk létre egy magas szintű, független szakértőkből álló testületet, amely a kis- és középvállalkozásokat, a fogyasztókat és a környezetvédelmi szervezeteket képviseli, és amelynek szerepe az, hogy az esetleges csökkentéssel kapcsolatos intézkedésekre vonatkozóan tanácsot adjon a Bizottságnak.
A Bizottság - velem együtt - nagyon hálás az Európai Parlamentnek azért a széleskörű támogatottságért, amely a ma tárgyalt jelentésekben jut kifejezésre.
A Bizottságot különös örömmel tölti el, amiért Lévai asszony mind a Tanácsot, mind a Parlamentet a potenciálisan jelentős hatással járó, javasolt módosítások tekintetében szisztematikus hatásvizsgálatok elvégzésére ösztönzi.
A közös intézményközi megközelítések során ebben már 2005 novemberében megállapodtunk.
A Bizottság abban is kérné a Tanács és a Parlament segítségét, hogy támogassa a Doorn úr által tett javaslatot, valamint, hogy oly módon igazítsák munkamódszereiket a helyzethez, hogy a jogalkotás egyszerűsítésével összefüggő bizonyos feladatok ezáltal gyorsan elvégezhetőek legyenek.
Végül is azzal nem megyünk semmire, ha a projektek megrekednek az előkészítés szakaszában.
A Medina Ortega úr jelentésében nem kötelező erejű jogi eszközökként említett számos eszközzel kapcsolatban a Bizottság hangsúlyozni kívánja, hogy nem mindig a klasszikus jogszabályok jelentik a legmegfelelőbb megoldást.
Ismételten szeretném aláhúzni a következő elvet: jogszabályokat csak ott kell elfogadni, ahol tényleg szükség van rájuk.
Vannak más jogeszközeink, amelyeknek alkalmazását egyértelműen a közösségi szerződések szabályozzák, és megint mások, amelyeknek kizárólag az a szerepe, hogy a jövőben megalkotandó jogszabályok számára előkészítsék a terepet.
Az egész Bizottság nevében komolyan megígérhetem, hogy minden általunk alkalmazott eszköz esetében teljes mértékben figyelembe vesszük a Parlament jogait, és az intézményeink közötti kölcsönös tisztelet érdekében mindenről tájékoztatjuk a Parlamentet.
Hadd fejezzem be azzal, hogy ismételten kinyilvánítom az alapelvet, ahogyan azt Barroso elnök úr idén áprilisban e Házban tette.
Az európai jogszabályok valóban az Európai Unió egyedi, megkülönböztető jegyei, mivel jogi közösség vagyunk.
Az európai integráció alapja a jog.
Csak a jog garantálhatja az európaiak által ma élvezett szabadságjogokat, csak a jog képes felruházni a gazdaságot megbízható és tisztességes paraméterekkel.
Európa polgárainak nem egyszerűen ahhoz van joguk, hogy jobb jogszabályok, hanem ahhoz, hogy az emberileg elérhető legjobb jogszabályok között élhessenek.
a Gazdasági és Monetáris Bizottság véleményének előadója. - Elnök asszony! Először is az Európai Unión belüli jobb szabályozás kapcsán szeretnék köszönetet mondani az előadónak, Lévai asszonynak és a Jogi Bizottságnak, amiért számos, a saját bizottságom által tett javaslatot elfogadtak, amit nagyra értékelünk.
Olyan terület ez, ahol nagyon könnyű megegyezni céljainkban.
A vita azonban nem e körül zajlik: a vita az eredmények elérésének módjáról szól.
Ebben a kérdésben hangsúlyozni kell a Bizottság szerepét.
A Gazdasági és Monetáris Bizottság javasolta, hogy a Bizottság évenként ellenőrizze az igazgatási terhek terén 2012-ig 25%-kal csökkenteni kívánt, addig elért eredményeket.
A Bizottság szerepe a jogszabályok megvitatása során a választási lehetőségek lehetővé tételénél is fontos, illetve például az önszabályozás vagy kölcsönös elismerés esetében, továbbá annak biztosításában, hogy legyenek ilyen jellegű jogszabályok, valamint - a Bizottság már ilyen esetben tett is lépést - az olyan jogszabályok visszavonásakor, amelyek nincsenek összhangban a lisszaboni folyamattal.
Azt szeretnénk, ha a Bizottság a Lámfalussy-eljárást olyan pozitív tapasztalatnak tekintené, amely a reális helyzettel összhangban nyitotta meg a pénzpiacokat.
Szeretnénk azonban hangsúlyozni a Bizottság uniós polgárokkal szembeni közvetlen kapcsolatai okán meglévő, az egyszerűsítések biztosítása és a kutatás-finanszírozás, támogatások, állami és egyéb támogatások és közbeszerzések lebonyolítása érdekében elvégzendő feladatait is.
Ezen a területen is megvan a Bizottságnak a saját szerepe.
Reméljük, hogy a Bizottság ismét megadja a fellépési jogot az állampolgároknak, amikor a tagállamok hajlani látszanak a túlzott beavatkozásra.
Fontos, hogy legyen valami, ami ellensúlyozza helyi és nemzeti hatóságaink és - mondhatnánk - az Európai Unió állandóan terebélyesedő bürokráciáját.
Ennek egyik módja az uniós polgárok fellépési joggal történő felruházása.
Elnök asszony! Az a szabályozói környezet, amelyben a vállalkozások működnek, meghatározó versenyképességükre, a fenntartható növekedésre és a foglalkoztatásnak a több és jobb munkahelyek teremtésére irányuló teljesítményére nézve.
Amint azt a Foglalkoztatási és Szociális Bizottságban is elmondtam, természetesen támogatjuk a felesleges jogszabályok kigyomlálásának tervét, arról azonban meg kell győződnünk, az általunk eltávolítandó rendeletek valóban feleslegesek-e.
A Foglalkoztatási és Szociális Bizottság tagjaként számomra a válasz attól függ, hogy az európai munkalehetőségek minősége romlik vagy javul.
Csak akkor támogatom a jobb szabályozást, ha a cél a jogszabályok átláthatóbbá és rugalmasabbá tétele, nem pedig abban az esetben, ha azok valójában deregulációt jelentenek.
A lényeg, hogy mindez a munkaerő egészségi állapotának és biztonságának károsítása nélkül történjen.
A 25%-os csökkentés ugyanakkor olyan cél, ami kétségeket ébreszt, mivel azt véletlenszerűen határozták meg.
Ha vannak felesleges jogszabályok, nem kell 25%-nál megállnunk.
Általánosságban véve ugyanakkor teljesen egyetértek a tervvel, elismerem, hogy az EU felesleges igazgatási terhei az uniós jogszabályok hatékonyságát és hitelét egyaránt aláássák.
Arra is biztatnám a Bizottságot, hogy gyakrabban éljen a társadalmi párbeszéd lehetőségével, amely fontos eszköz a jobb szabályozás célkitűzésének eléréséhez.
a Regionális Fejlesztési Bizottság véleményének előadója. - Elnök asszony! Konkrétan Lévai asszony jelentéséről szólok.
Gratulálok neki és a Jogi Bizottságnak, amiért ilyen kiváló anyagot állítottak össze, és köszönetemet fejezem ki nekik, amiért a mi véleményünknek mind a szellemisége, mind szó szerinti megfogalmazása oly nagymértékben beépült ebbe az anyagba.
Jóllehet a közösségi jogszabályoknak való megfelelés végeredményben a tagállamok feladata, a követelmények tényleges betartása általában más testületek feladatköre, amilyenek a regionális és helyi hatóságok, és szakosodott ügynökségek.
Ez jelentheti azt, hogy nekik kell gondoskodni a megfelelésről saját és/vagy mások vonatkozásában, legyen szó akár rendeletekről, akár irányelvekről.
Továbbá ott, ahol bizonyos irányelvekről van szó, az alkotmányos területek kapnak szerepet az átültetési folyamatban.
A Regionális Fejlesztési Bizottság ennek megfelelően hangsúlyozni kívánja a széleskörű egyeztetés fontosságát a jogalkotási folyamat minden szakaszában, ebbe beletartozik a hatásvizsgálatok előkészítése is a nemzeti, regionális és helyi változatok figyelembe vételének lehetővé tétele érdekében.
Hangsúlyozzuk az információ terjesztésének fontosságát.
Különösen az irányelvek átültetése és a rendeleteket érintő végrehajtási iránymutatások kapcsán szükségessé váló előzetes útmutatásra hívjuk fel a figyelmet.
A Versenypolitikai Főigazgatóság által elkészített, állami támogatásról szóló kézikönyv ez utóbbira szolgálhat mintául.
A jogszabályok nyelvezetének világos megfogalmazásaira és érthetőségére is felhívjuk a figyelmet, továbbá az irányelvek átültetése kapcsán szükségessé váló megfelelési táblázatok meglétére, ezáltal csökkentve a túlzott beavatkozás kockázatát.
Ezekkel és a jelentésben - tulajdonképpen mind a négy jelentésben - javasolt egyéb intézkedésekkel együtt úgy gondoljuk, jó úton vagyunk ahhoz, hogy az EU-ban elérjük a jobb szabályozást.
a Belső Piaci és Fogyasztóvédelmi Bizottság véleményének előadója. - (DE) Elnök asszony, hölgyeim és uraim! Hadd kezdjem bocsánatkéréssel.
Nem volt tudomásom arról, hogy az előző felszólaló nincs jelen és hogy a felszólalási időpont megváltozott.
Köszönöm, hogy engedélyezték mostani felszólalásomat.
Én voltam a Belső Piaci és Fogyasztóvédelmi Bizottság véleményének előadója és beható tanácskozásokat követően a bizottság konszenzussal jutott erre az álláspontra.
Először is szeretném hangsúlyozni, hogy a bizottságon belül egyetértés volt abban, hogy a nem kötelező erejű jogi eszközök - vagy akárminek is hívjuk ezeket az intézkedéseket, amelyek az európai jogban, de a nemzeti jogszabályokban is egyre gyakrabban kerülnek alkalmazásra - igen elterjedt gyakorlattá váltak, és lehetővé teszi az új fejleményekre történő rugalmas, tehát gyors reakciót, ezért tehát magukat a jogszabályokat nem kell kritika tárgyává tenni.
Bizonyos mértékig abban is egyetértettünk, hogy a Bizottság - hogy a dolog európai aspektusát említsem - olyan egyedi esetekben használja a nem kötelező erejű jogi eszközöket, amikor a cél a jogban előírt jogalkotói részvétel megkerülése.
Nézetünk szerint ez a nem kötelező erejű jogi eszközök kapcsán felmerülő jelentős probléma.
Arról is vitát folytattunk, hogy a Parlament egy konkrét esetben támogatta a Bizottsággal szemben megfogalmazott panaszt, mivel megbizonyosodtunk afelől, hogy valóban volt példa ilyen megkerülésre.
Úgy gondoljuk, hogy a jogalkotó manapság olyan egymástól jelentősen különböző helyzetekben találja szemben magát a nem kötelező erejű jogi eszközökkel, hogy minden esetben egyértelműen különbséget kell tennünk egyfelől a között, amikor valami ténylegesen zöld könyv formájában kerül a piacra - más szóval egyszerűen további jogszabályok előkészítéséhez használják - míg másfelől a között, amit a nem kötelező erejű jogi eszközök keretén belül működő rugalmas jogszabályok ténylegesen megkívánnak.
A Belső Piaci és Fogyasztóvédelmi Bizottság tagjaiként az ilyen zöld és fehér könyveknek semmilyen jogalkotási vagy közvetlen hatást nem tulajdonítunk, úgy hisszük azonban, hogy amikor az új jogszabályok elfogadásra kerülnek, a jogalkotó szemszögéből ez mindig együtt jár új határozat elfogadásával is.
A vita végeredményben nem kizárólag a nem kötelező erejű jogi eszközökről szól, hanem a jobb jogalkotáshoz szükséges viszonyítási pontokról is, és véleményem szerint számos területen nem értünk el olyan mértékű haladást, amit a média tudósításai alapján az uniós polgárok feltételezhetnek, ezért azután az összes érintett intézmény - a Parlament, a Tanács és a Bizottság - feladata, hogy ezen a területen gyorsabb ütemű legyen a fejlődés.
a PSE frakció nevében.- Elnök asszony! Három kijelentéssel kezdem, amelyek a jelenlegi vitát hivatottak értelmezni.
Először is nem szabad elfelejtenünk, hogy ami az egyiknek bürokrácia, az a másiknak nélkülözhetetlen jogszabály.
Másodszor, ne felejtsük el - Verheugen biztos a korábbiakban szólt már erről - hogy az uniós jogszabályokhoz kapcsolódó igazgatási terhek 50%-a a tagállamoknak köszönhető.
Végül ami a legfontosabb az az, hogy maga az Európai Unió is egy egyszerűsítési folyamat megtestesítője, azáltal ugyanis, hogy 27 szabály helyett van egy, rendkívüli mértékben csökkentettük a vállalkozási költségeket, ha azt vesszük alapul, milyen is volt az élet azt megelőzően, hogy számos európai uniós jogszabályt elfogadtunk.
Ezzel együtt a jogszabályoknak világosnak, könnyen érthetőknek és betarthatóknak valamint a változó körülmények között is használhatóaknak kell lenniük.
A múltban ez nem mindig volt így, és az ember néha elgondolkozott, az az energia, amelyet valamely jogszabály létrehozására és végrehajtására fordítottak, nem volt e bizonyos mértékig nagyobb, mint azok az előnyök, amelyekkel maguk a jogszabályok rendelkeztek.
Ezért támogatnám a Bizottságnak a jobb szabályozás és egyszerűsítés érdekében tett erőfeszítéseit, különös tekintettel egy hatásvizsgálati bizottság felállítására.
Fontos, hogy az összes intézmény tudatában legyen saját szerepének.
A Parlament vagy a Tanács tehet ugyan szónokolhat a jobb szabályozásról úgy, hogy amikor a módosítására kerül sor, saját magunk vizsgáljuk a módosítások hatását.
A Parlamentnek is van feladata a meglévő jogszabályok vizsgálata kapcsán, amelyeket behatóan kell elemeznie ahhoz, hogy kiderüljön, vajon a jogszabályok beváltották-e a hozzájuk fűzött reményt.
Hónapokig szenvedünk egy ilyen vagy olyan módosítással, de gyakran nem nézünk utána, vajon maga a jogszabály használható volt-e.
Ezért reménykedem abban, hogy Parlamentként saját magunk képesek leszünk fokozott erőfeszítéssel részt venni ebben a folyamatban.
- (NL) Elnök asszony! Én is azzal szeretném kezdeni, hogy köszönetet mondok az összes előadónak rendkívül érdekes jelentéseikért.
Nagyon fontos, hogy a Parlament nagy figyelmet szenteljen ennek a kérdésnek és én teljes mértékben osztom a biztos azon véleményét, hogy sok európai polgár úgy érzi, hogy az összes rossz jogszabály Brüsszelből jön.
Az egyes országok parlamenti képviselői túl gyakran hivatkoznak arra, hogy ők erről nem tehetnek, hogy mindezt Brüsszel kényszeríti rájuk.
Minden rendelkezésünkre álló eszközzel igyekeznünk kell ezt mihamarább megcáfolni.
Ez az első alkalom, hogy egy kérdésről a Jogi Bizottság tagjaként beszélek, és ebben a vitában elsősorban azért szólalok fel, mert a téma rendkívül érdekel.
Magam a Költségvetési Bizottság és a Költségvetési Ellenőrző Bizottság tagja vagyok.
Tavaly a Költségvetési Bizottságban elfogadtunk egy általam írt javaslatot arról, hogy hozzunk létre egy testületet, egy kísérleti projektet, amely a Bizottságtól függetlenül tanulmányozza az igazgatási terheket.
Ez persze azt jelenteti, hogy a Parlament úgy érezte, hogy a Bizottság saját értékelési rendszere nem volt megfelelő.
Teljes mértékben egyetértek Doorn úrral abban, hogy szükségünk van egy testületre a Bizottságon kívül, amely elemzi a jogszabályok hatását.
A költségvetés azon szövegrésze - amelyet közben jóváhagyott a Tanács és a Parlament - lenne a vezérfonal, amire alapozva a Bizottság további lépéseket tesz.
A Költségvetési Ellenőrző Bizottság is készített egy jelentést, amely júliusban a plenáris ülésen került elfogadásra.
Támogatjuk az igazgatási terhek 25%-os csökkentését, és természetesen - és ezt már a Bizottság és Doorn úr is megerősítette - nem szabad megengednünk azon jogszabályok új jogszabálykénti visszacsempészését a rendszerbe, amelyeket egyszer már hatályon kívül helyeztünk.
Fontos, hogy az összes jogszabályt 2013 előtt felülvizsgáljuk annak megállapításához, mi közülük a felesleges.
A Bizottságnak rendszeresen jelentéseket vagy más közleményeket kell kiadnia, amelyekben közli az elért eredményeket.
A Bizottság tevékenységének és az igazgatási terhek csökkentése érdekében tett intézkedéseinek átláthatónak kell lenniük.
Szükség lehet a Bizottság szervezeti átalakítására.
Végezetül szeretnék köszönetet mondani Verheugen úrnak a Ház által a múlt év folyamán elfogadott kísérleti projekt kidolgozása során saját hivatalaival kialakított kiváló együttműködésért.
az UEN képviselőcsoport nevében. - (PL) Elnök asszony! Az Európai Unióban a jobb jogalkotás tárgyában az UEN képviselőcsoport nevében szólva a következő kérdésekre szeretném felhívni a figyelmet.
Először is, a szerzők a minőségibb jogalkotás szószólói, amelynek célja az uniós jogszabályok nagyobb hatékonysága, eredményessége, kohéziója és átláthatósága.
Következésképpen szükséges, hogy a folyamat megfeleljen az alábbi feltételeknek, és én személyesen is támogatom a következő álláspontot:
fontos, hogy a Tanács, a Bizottság és az Európai Parlament együttesen vegyenek részt ebben a munkában;
széleskörű, nyílt egyeztetés szükséges az összes érdekelt fél részvételével, beleértve a vállalkozókat, helyi hatóságokat és nem kormányzati szervezeteket, és itt külön hangsúlyoznám e konzultációk fontosságát;
a közösségi szerveknek több jogalkotási feladatot kellene kapniuk, az egész folyamat átláthatóságát pedig fokozni kellene;
az egyszerűsítést célzó minden, a jogszabályokkal kapcsolatos értékelésnél ugyanakkor ugyanilyen fontosságot kell tulajdonítani a gazdasági és társadalmi kérdéseknek, figyelembe kell venni továbbá az egészségügyi és környezetvédelmi kérdéseket is;
továbbá a jogszabály-egyszerűsítési folyamat nem eredményezheti az Európai Unió jelenlegi vívmányaiként számon tartott színvonal romlását.
Másodszor, a szerzők arra is felhívják a figyelmet, hogy a jogi rendelkezések szövegezésénél kerülni kell a felesleges, nem egyértelmű szóhasználatot.
A nyelvhasználat legyen egyértelmű, könnyen érthető.
Ugyanakkor pontos terminológiára és jogbiztonságra is szükség van ahhoz, hogy az uniós jogszabályokat a majdnem 500 milliónyi uniós polgár megérthesse.
Harmadszor, örömmel kell fogadjuk azt a 2007-es tavaszi csúcson megszületett döntést, amely az uniós jogszabályokból adódó igazgatási terhek 25%-os csökkentését irányozza elő 2012-re.
Csak remélhetjük, hogy ez olyan célkitűzés, amelyik reálisabb és nagyobb valószínűséggel teljesíthető, mint a Lisszaboni Stratégián megfogalmazott célkitűzések.
Negyedszer, arra is rá kell mutatni, hogy a jelentésekben az új jogszabályok bevezetésével összefüggésben szerepeltek alternatív megoldásokat tartalmazó javaslatok.
A régiekben benne foglaltatott az önszabályozás illetve a nemzeti rendelkezések kölcsönös elismerése, sőt még a jogalkotási tevékenység mellőzésének lehetősége is.
Figyelembe véve az uniós jogszabályok számának drámai mértékű emelkedését, e javaslatok mindegyikét komolyan meg kell fontolnunk.
a Verts/ALE képviselőcsoport nevében. - (IT) Elnök úr, hölgyeim és uraim! Szeretnék köszönetet mondani kollegáimnak az elvégzett komoly munkáért, emellett egy másik problémára is szeretném felhívni a figyelmet.
Jóllehet - amint Verheugen biztos erről már szólt - kifejezetten politikai jellegű ügyről van szó, nehézkes és gyakran technikai is, kezelése pedig különösen komplikált, főleg amikor azt kérdezzük, gyakorlatban mit is jelent a "jobb szabályozás” az uniós polgárok számára.
Röviden annyit kívánok mondani, hogy ami Gargani és Medina urak jelentéseit illeti, képviselőcsoportom az azokban foglaltakkal gyakorlatilag teljes mértékben egyetért.
Az alternatív jogszabályok kérdésében a biztoshoz hasonlóan nekem is szándékomban állt kihangsúlyozni, egyértelműen ki kell jelentenünk, hogy azok alkalmazása során rendkívüli hiányosságok tapasztalhatóak, utalok itt első sorban az önszabályozásra és a társszabályozásra.
Medina úr utalt rá, hogy elsősorban a jogszabályok jogi és jogszabályi értékére kell odafigyelni.
Doorn úr jól tudja, hogy nekem és képviselőcsoportomnak kétségeink vannak afelől, miért kellene figyelmünket teljes mértékben a szubszidiaritás és arányosság elvének szentelni, vagyis e jelentés első témakörének, és az igazgatási költségeknek.
Számunkra az igazgatási költségek kérdése jelentéktelen probléma ahhoz képest, amit a rendeletek használhatóságának valamint intézményeinknek azon képessége jelent, hogy érthető jogszabályokat alkossanak, amelyeket tisztességes, kiegyensúlyozott mértékben lehet alkalmazni, amelyek egyértelműek, és mindenek előtt kizárják a többes értelmezhetőség lehetőségét.
Ezeknek a kérdéseknek a megvitatása legalább olyan fontos, mint a költségekről folytatott vita.
Ezen kívül, amint erről Titley úr már szólt, a magas igazgatási költségek megléte nyilvánvalóan elsősorban a tagállamoktól függ, és szerintem ezeket a tényezőket nem kísérjük kellő figyelemmel.
Én például, Verheugen úr, szeretném azt tudni, mennyibe fog kerülni mindaz, amit ma öntől kérnek?
Bizottságok, jelentések, nyomon követés: mindez pénzbe kerül, és ha tényleg végig akarunk menni ezen az úton és létre akarjuk hozni ezt az óriási struktúrát, tudnunk kell, mindez mibe fog kerülni.
az GUE/NGL képviselőcsoport nevében. - (CS) Elnök úr, biztos úr! Igen pozitív lépésnek tekintem, hogy együttesen tárgyaljuk mindazon jelentéseket, amelyeknek közös témája a közösségi másodlagos jog megalkotása és felülvizsgálata.
Rövid megjegyzést szeretnék fűzni Gargari úr jelentéséhez.
Szerintem egészét tekintve a jelentés igen jó, ezért javaslom, hogy a Ház fogadja el.
Teljes mértékben egyetértek azzal a javaslattal, melynek értelmében a jogi környezet egyszerűbbé tételének stratégiája politikai prioritást kell, hogy élvezzen.
E tekintetben ugyanakkor az a véleményem, hogy a jogalkotási folyamatban szükség van az Európai Parlament szerepének megerősítésére.
Arra gondolok itt, hogy a Parlamentnek ugyanazzal a jogalkotási kezdeményezéssel kell rendelkeznie, mint a Bizottságnak, aminek kétségtelenül pozitív hatása lenne az európai jogi környezet egyszerűsítésének és javításának folyamatára.
Szeretnék hangot adni fenntartásaimnak is a Bizottság célkitűzéseit illetően, amelyek kimondják, hogy 2012-re nemcsak a közösségi, hanem a nemzeti jogszabályok 25%-os csökkentését is végre kell hajtani.
A 2006 és 2009 közötti egyszerűsítési menetrend 43 felülvizsgálat, 12 egységes szerkezetbe foglalás, 26 egyéb intézkedés és 8 hatályon kívül helyezés tárgyában rendelkezik.
Ugyanakkor csak az egységes szerkezetbe foglalás területén 500 új jogalkotási kezdeményezés várható.
Hajlok arra, hogy ennek alapján úgy gondoljam: a Bizottságnak a másodlagos közösségi jogalkotással kapcsolatos csökkentési tervei nem reálisak.
Elnök asszony! Szeretnék köszönetet mondani a Jogi Bizottságnak és az előadónak a "nem kötelező erejű jogi eszközök” témakörében készített alapos jelentésért - maga a csúnya kifejezés, "nem kötelező erejű jogi eszközök”, hála istennek a dán nyelvben nem létezik.
Az Európai Gazdasági Térség Parlamenti Vegyes Bizottságban ugyanennek a tárgynak én vagyok az előadója, és bizottságunk teljes mértékben támogatja Medina Ortega úr következtetéseit.
2005-ben a Bizottság belső piaci szakértői ajánlást fogalmaztak meg a zeneszerzők és írók szerzői jogi védelmének tárgyában.
Ezt a Versenypolitikai Főigazgatósággal együtt jogsértési ügyek kapcsán koordinálták.
A dán KODA elnevezésű szerzői jogvédő társaságot 1973 óta folyamatosan forgalmának 10%-át kitevő bírsággal fenyegetik.
Felszólítanám a Bizottság elnökét, José Manuel Barrosot, hogy a kulturális sokszínűség védelmében lépjen közbe.
Az ajánlás és a versennyel kapcsolatos ügy együttesen kimerítik a kemény jogszabály és kisajátítás fogalmát - ami az EU jogszabályok megsértését jelenti, mivel jogszerűen csak jogszabályi keretek között váltható ki ez a hatás.
Egy nem megválasztott végrehajtó ajánlások és versenyjogi ügyek révén nem folytathat jogalkotói tevékenységet és nem sajátíthat ki.
Ehelyett azonban az előadóművészek szerzői jogi és jogi képviseletével összefüggő irányelvre kellene javaslatot tennie, ahogy ezzel kapcsolatos kérésünket meg is fogalmaztuk a Lévai-jelentésben.
Az emberek választott képviselőiként a zene fogyasztóit, művészeket, a rádiót, televíziót és számos kis- és középvállalkozást képviselünk, amelyek különféle kulturális termékekből élnek.
Nem fogadjuk el a maroknyi multinacionális cég érdekeit szolgáló igazgatási jellegű jogszabályokat.
A megválasztott képviselőkkel mindig konzultálni kell, mielőtt a Bizottság ehhez hasonló ajánlásokat fogalmaz meg.
az ITS képviselőcsoport nevében. - (DE) Elnök asszony! Természetesen kívánatos a kisebb bürokrácia és a jogi érthetőség, és persze éppen ideje, hogy megszabaduljunk a régi, elavult rendeletektől és irányelvektől.
Ha vesszük például a "Napfény-rendelet”-et, ennek célja elsősorban az volt, hogy a dolgozók ne kerüljenek annyira az UV sugárzás hatása alá, de aki nem feltételezi, hogy az átlagpolgár rendelkezik minimális józan ésszel, az ne lepődjön meg azokon a vádakon, amelyeknek célpontja az EU szabályozás-őrülete és túlzott bürokráciája, amelynek jeleit mostanában a gombamód szaporodó uniós ügynökségek megjelenése kapcsán látjuk.
A polgárok vitán felül értelmesebbek, mint azt az EU hivatalos szervek feltételezik róluk, és azt is látják, hogy a szabályozói buzgalom mellett - ez a közmondásos szabályozási őrület - zajlik egy másik, deregulációs őrület is, nevezetesen, amikor maguknak a polgároknak a jogai és biztonsága kerül szóba.
Azért, hogy senkit ne lehessen megkülönböztetéssel vádolni, a muzulmán és egyéb bevándorlók csoportjai állandóan szinte biankó csekket kapnak a jogszabályszegésre, ugyanakkor pedig a nem európai munkavállalók iránt igény egyre nagyobb nyomás a munkaerőpiacon, hogy próbálja megkerülni a kollektív szerződéseket és egyéb szociális jogokat.
Szerintem ez tényleg elfogadhatatlan.
A polgárokat ezen felül joggal aggasztja az Alkotmány, amelyről zárt ajtók mögött folytak a tárgyalások, és amelyet most kozmetikázással feljavítottak, és az is, hogy nem hallathatják hangjukat az EU bővítés különböző fázisaiban.
A "vigyük közelebb ez EU-t a polgárokhoz” jelszava szerintem nem terelheti el a figyelmet az igazi problémákról.
Brüsszelnek meg kell tanulnia elfogadni, amikor a polgárok valamire nemet mondanak, és azt is meg kell tanulnia, hogy döntéseinek az emberek akaratán kell alapulniuk.
A cél egy, a szubszidiaritáson alapuló szövetségi Európa kell, hogy legyen, olyan Európa, ahol a demokrácia, a jogállamiság és az átláthatóság uralkodik, olyan Európa, amellyel a polgárok ismét képesek azonosulni.
(SK) Először az egységes szerkezetbe foglalás szükségességére szeretnék koncentrálni.
Az Európai Unión belül számtalan jogalkotási szabályozás van, ezek a társadalmi kapcsolatok széles skálájára hatnak.
Mivel ezekből sok van, tájékozódni közöttük túlzottan összetett és nem könnyű feladat.
Az uniós jogszabályok nemcsak jogászok számára készülnek: az Európai Unió átlagpolgárai is használják őket.
Van itt egy probléma, ami ezeknek a jogi aktusoknak és a nemzeti jogalkotási aktusoknak a kapcsolatából fakad.
Még ha az EU polgárai utána is néznek egy konkrét jogszabálynak, gyakran nincsenek tudatában, hogy léteznek más, alapvetően ugyanahhoz a jogszabályhoz kapcsolódó uniós jogszabályok is.
Ezért javaslom, hogy részletesen vizsgáljuk meg a jogszabályok egységes szerkezetbe foglalásának kérdését, hogy azután előkeresésük és későbbi gyakorlati alkalmazásuk egyaránt könnyebb legyen.
Másodszor, szeretnék az Európai Parlamentben előterjesztett módosításokkal foglalkozni.
Véleményem szerint nem praktikus dolog olyan módosításokkal "gazdagítani” az eredeti uniós szöveget, amelyek gyakran nevetségesnek hatnak.
Közülük néhány alapvetően nem a szóban forgó témára vonatkozik, tekintve, hogy nem más, mint egyszerű nyelvi változtatás.
Néhány olyan mértékben tágítja a majdani jogszabályok hatályát, hogy ezáltal a jogszabályok megkettőződnek és így zavart idéz elő.
Ha egy problémát nem több közösségi jogi aktussal kell megoldani, mivel ettől a helyzet átláthatósága csökken.
Emiatt azután, mire egy módosított jogalkotási aktus kikerül az Európai Parlamentből, maga a módosítás a szöveg méretét tekintve gyakran kétszerese az európai bizottsági szövegnek, ami a dolgokat sem egyszerűbbé, sem érthetőbbé nem teszi.
Az egységes szerkezetbe foglalásnak a hatékonyságon, eredményességen, elszámoltathatóságon, átláthatóságon és folyamatosságon kell alapulnia.
PPE-DE képviselőcsoport nevében. - (DE) Elnök asszony, hölgyeim és uraim! Képviselőcsoportom nevében szeretnék elvi kérdésekben három megjegyzést tenni.
Az első a jogalkotási javaslatok hatásvizsgálatára vonatkozik.
Elismerem, hogy 1999 óta komoly haladás történt, amikor a Parlament ebben a kérdésben átvette a kezdeményezést, illetve 2003 óta, amikor elfogadtak egy intézményközi megállapodást, amely esetében a tárgyalást elnökünk, Gargani úr vezette.
Még mindig vannak azonban hiányosságok.
A Parlament azt követeli - amint ezt számtalan állásfoglalásban korábban is tette -, hogy a jogalkotási javaslatok hatásvizsgálatát függetlenebb módon folytassák le.
Nem csinálok titkot abból, hogy véleményem szerint el kellene gondolkoznunk azon, átvegyük-e az amerikai modellt, amely a Bizottságon kívüli független testületként működik, egy szabvány-eljárásnak megfelelően végez jogszabály-hatásvizsgálatokat nemcsak a Bizottság, hanem az összes többi intézmény részére is.
Tapasztalatunk másik, a Jogi Bizottsággal összefüggő fontos pontja ugyanakkor az, hogy nem minden bizottsági javaslat esetében szabvány-eljárás a hatásvizsgálat.
Két konkrét példát tudok felidézni az Igazságügyi Főigazgatóság, egyet pedig a Belső Piaci Főigazgatóság kapcsán, amelyek megmaradtak az emlékezetemben.
Véleményem szerint továbbá a komitológiai eljárásoknál is komolyan meg kell fontolni a hatásvizsgálatok elvégzésének lehetőségét, mivel a komitológiai határozatok és a hozzájuk kapcsolódó terhek eredményeképpen gyakran ezen a területen keletkezik bürokrácia.
Ami a nem kötelező erejű jogi eszközöket illeti, Medina Ortega úr jelentését teljes mértékben támogatom.
A Jogi Bizottságban tényleg egyre inkább az az érzésünk, hogy az Európai Bizottság a Parlament együttdöntési jogainak megkerülése érdekében használja a nem kötelező erejű jogi eszközöket.
Nem elfogadható, hogy a Bizottság jogalkotó testületként a Versenypolitikai Főigazgatóság javaslatára hoz döntéseket olyan kérdésekben, amelyekben egyeztet a Parlamenttel, a belső piaci ajánlások esetében ugyanakkor mégsem ez történik.
Végül szeretném felhívni a figyelmet az egyszerűsítés problémájára.
Sürgősségi alapon intézményi megállapodásra van szükségünk ugyanúgy, ahogy más területeken, hogy ezáltal biztosíthassuk a hatékony eljárást.
Nincs szükség rá, hogy kinyissuk Pandora szelencéjét, és ahelyett, hogy egyszerűsítenénk a dolgokat, a végén még komplikáltabb lesz minden.
(PL) Elnök asszony! Örömmel nyugtázom, hogy az utóbbi években az Európai Bizottság egyre nagyobb gondot fordít az uniós jogszabályok minőségére.
A Bizottság egyfelől igyekszik biztosítani a jogszabályok átláthatóságát és hozzáférhetőségét, másfelől igyekszik hatékonyan működni és pozitív hatást gyakorolni az uniós polgárokra és vállalkozásokra.
A jobb jogszabályok fokozzák a modern és hatékony jogalkotásból származó előnyöket és közben a minimálisra csökkentik a jogalkalmazáshoz kötődő kiadásokat.
A Bizottság az Európai Unióban a jobb szabályozás stratégiai felülvizsgálatáról szóló 2006. november 14-i közleménye és az igazgatási terhek 2012-re tervezett 25%-os csökkentésének megfogalmazott célkitűzése együttesen fontos kezdeti lépést jelentenek a probléma európai és nemzeti szintű megoldásának folyamatában.
A közlemény ezenkívül hangsúlyozza, hogy szükség van a Tanács és az Európai Parlament rendszeres hatásvizsgálataira a javaslatok főbb változtatásait illetően, valamint hogy az egységes szerkezetbe foglalás és az elavult jogi aktusok hatályon kívül helyezésének vonatkozásában nagyobb jelentőséget kapjanak a jogalkotás egyszerűsítésére irányuló javaslatok.
Ebben az összefüggésben különös jelentősége van egy hatásvizsgálatokkal foglalkozó különleges tanács felállításának, amely emellett a közösségi jogszabályok végrehajtásának legkorábbi szakaszaitól kezdve a tagállamok által végzett megelőző lépéseken keresztül erősíti meg a közösségi jogszabályok végrehajtását.
A jobb jogalkotás elérése érdekében jelenleg folyó munka részeként lényeges, hogy az Európai Parlament egyfelől részt vegyen az intézményközi vitában, másfelől társ-jogalkotóként vegyen részt az ilyen folyamatok eredményeképpen létrejövő jogi aktusok elfogadásában.
E Házban fontos hangsúlyozni a komitológia új elveit.
Ezek erősítik az Európai Parlamentnek és a Tanácsnak a Bizottság végrehajtó hatáskörei felett gyakorolt ellenőrző funkcióját, ezáltal segítve a közösségi jogszabályok egyszerűsítését.
A Bizottság szerepét illetően ez utóbbi követelje meg - ne csak ajánlja -, hogy a tagállamok nyújtsák be vizsgálatra megfelelési táblázataikat főleg azért, hogy ez minden tagállam esetében megkönnyítse az irányelvek átültetési folyamatának ellenőrzését.
A Bizottságnak törekednie kell arra is, hogy a benyújtott jogalkotási javaslatokban könnyen érthető, átlátható nyelvezetet használjon, miközben a jogbiztonság és terminológiai pontosság megmarad.
(PL) Elnök asszony! A jobb jogalkotás fontos az Európai Unión belüli összehangolt cselekvés szempontjából.
Szeretnék gratulálni az összes előadónak kitűnő jelentéseikért.
Köszönet jár Lévai asszonynak, Doorn, Gargani és Medina Ortega uraknak.
Egyértelművé vált számos nemzeti parlament esetében - és e ház falain belül is - az a tendencia, hogy a jogi szabályozás eszközeivel próbálják a lehető legtöbb problémát kezelni.
Ez a jelenség gyakran abban a hitben rejlik, hogy a problémák megoldhatók úgy, ha kitalálunk egy rendelkezést.
Amikor ezt tesszük, megpróbáljuk figyelembe venni az összes érvet, a lobbistákét és az összes érintett érdekek képviselőiét.
Ennek eredményeképpen a jogi rendelkezésekből hiányzik az átláthatóság, megértésük pedig nehéz a polgárok, a vállalkozások és az igazgatás számára egyaránt.
Hatalmas terjedelmű dokumentumok születnek, amelyekből hiányzik az átláthatóság, és amelyeket nehéz átemelni az egyes országok jogszabályaiba.
A jobb jogalkotásba bele kell tartoznia a Szerződésben megállapított célok elérésére irányuló jogalkotási eszközök használatának.
A társszabályozás és önszabályozás kiegészítheti a jogalkotási intézkedéseket, de csak a jogszabályok alkalmazásával kapcsolatban használt módszereknél nagyobb vagy azokkal egyenlő mértékű hatály esetén.
A jobb jogszabályalkotás és a lehető legtöbb probléma jogi szabályozás eszközeivel történő kezelésétől való tartózkodás nem új keletű problémák, megoldásukra azonban a lehető leghamarabb sort kell keríteni.
A jogalkotás hatásainak tanulmányozása, a terminológiai pontosság és jogbiztonság biztosítása, a rövidítések és indokolatlan hosszúságú preambulumbekezdések korlátozása jobb, modernebb, racionális és hatékony jogalkotást kell, hogy eredményezzen.
A megtett intézkedések jelentősen csökkenteni fogják a Parlamentnél, az érdekelt feleknél és a bevezetett jogszabályok által érintetteknél felmerült kiadásokat.
A közösségi joggyakorlaton alapuló úgynevezett nem kötelező erejű jogi eszközök alkalmazása újabb kihívást jelent.
A nem kötelező erejű jogi eszközök nem garantálják a teljes körű jogi védelmet, nem kötelező erejűek, és felerősítik a joggal szembeni fenntartásokat.
Jogi aktusok helyett nem használhatóak olyan területeken, ahol a Közösség jogalkotói hatáskörrel bír.
Azok a kérdések, amelyekkel a tanulmányok foglalkoznak, nagy gyakorlati jelentőséggel bírnak, és további gyors cselekvést tesznek szükségessé.
A jobb szabályozás sikere igen nagy mértékben a Parlamenttel és a Tanáccsal együttműködő Európai Bizottságon fog múlni.
Elnök asszony! A mostani közös vita négy olyan jelentéssel foglalkozik, amelyek állítólagos célja az EU jobb szabályozásának körvonalazása.
Ez bizony terminológiai ellentmondás!
Bár a téma kapcsán nem spóroltak a szavakkal sem írásban sem szóban, a probléma lényege teljes mértékben elsikkadt.
Legjobban Doorn úr jelentése foglalja össze a jobb szabályozás megfogalmazódása kapcsán kialakult szűklátókörűséget.
Végül is ez a jelentés megállapítja, hogy a Bizottságnak az igazgatási terhek 2012-ig történő 25%-os csökkentésére irányuló cselekvési programja "nem [...] egyenlő a deregulációval, sem pedig a közösségi jogalkotásában megjelenő politikai célkitűzések és a törekvés szintjében terén nem jelent változást”.
Egyetlen jelentés sem számol tehát azzal, hogy csökkentett szabályozásra - vagy ami még ennél is jobb, semmilyen jogalkotásra - lenne szükség.
Az állandó beszéd nem viszi előre ezt az elképzelést, mert ha ezt a logikát továbbvinnénk, akkor az Euroland kénytelen lenne elismerni, amit már évek óta tudunk, vagyis, hogy az EU rossz hír a vállalkozásoknak.
Elnök úr! Mivel a szabályozásról vitatkozunk, először is ne feledkezzünk meg a probléma mértékéről.
Senki nem gondolja, hogy egy modern gazdaság működtethető szabályozás nélkül, ugyanakkor a túlzott szabályozás is rendkívül káros lehet, és ezt a Bizottság saját adatai is igazolják.
Verheugen bizottsági alelnök egy, a Financial Times-nak adott tavalyi interjúban elmondta, hogy újabb becslést végzett a szabályozás uniós gazdaságokat terhelő éves költsége kapcsán, és hogy egy elképesztő érték, 600 milliárd euró a végeredmény.
Ez az EU GDP-jének 5,5 %a.
De mi van az egységes piachoz kapcsolódó elismert kereskedelmi előnyökkel?
Itt is rendelkezésre állnak a Bizottság adatai.
A Bizottság becslése szerint ezek éves viszonylatban 160 milliárd eurót tesznek ki.
Más szóval az EU szabályozási költségek több, mint háromszor magasabbak az egységes piac adta előnyökből fakadó értékeknél.
Az EU szabályozási rendszere mindnyájunk zsebére megy, ugyanakkor a globalizáció körülményei között rontja versenyképességünket.
Én attól tartok, hogy minden kimondott szó ami a jobb szabályozásról szól, csak álca, "mindenből több, de ugyanúgy” alapon.
Nem jobb szabályozás kell ide, hanem kevesebb szabályozás.
Van egy gyakorlatias javaslatom: egyezzünk meg abban, hogy a Parlament következő megbízatási ideje alatt nem hozunk új jogszabályokat.
Ehelyett engedjük, hogy az uniós intézmények teljes gőzzel munkálkodjanak a dereguláció megvalósításán.
Készítsük el a hatásvizsgálatokat, egyeztessünk az iparágakkal, majd pedig bontsuk le a bennünket visszatartó jogszabályokat!
Köszönöm, Helmer úr.
Amennyire emlékszem, ma reggel, amikor felkeltem, még nő voltam!
(EL) Elnök úr! Az Alkotmányügyi Bizottságnak általam benyújtott módosításokra szeretnék koncentrálni, és amelyeket beemeltek a bizottság "nem kötelező erejű jogi eszközök”-ről alkotott véleményének szövegébe.
A "puha” vagy "megengedő” jogszabály kifejezés az európai közös szabályozási politika kapcsán széles körben használt párbeszéd-jellegű formula, amelybe beletartozik a koordináció, együttműködés, tárgyalás és hierarchia.
Én főleg azt figyeltem meg, hogy a nem kötelező erejű jogi eszközöket - amelyek jogilag nem kötelező erejűek, de közvetett módon mégis rendelkeznek bizonyos jogkövetkezményekkel - a Közösség bizonyos tevékenységi területeinek hatékony szabályozása szempontjából hatékonyaknak bizonyultak, természetesen a közösségi Szerződések keretein belül és az ilyen Szerződésekben megállapított kötelezettségekre is figyelemmel.
Azt is gondolom, hogy a nem kötelező erejű jogi eszközöket a jogilag kötelező jogi aktusokat előkészítő eszközként kell használni.
A formális jogalkotási aktusok hatálybalépéskor ezek helyébe lépnek, és segítik a közösségi jogalkotás értelmezését és végrehajtását.
Hangsúlyozni szeretném ugyanakkor, hogy a nem kötelező erejű jogeszközök túlzott alkalmazása azt jelezné, hogy az egységes európai közösségi modell elindult egy hagyományos nemzetközi szervezeti modell felé.
A nem kötelező erejű jogi eszközök nem helyettesíthetik a kötelező erejű közösségi jogszabályokat ott, ahol azokat szükséges elfogadni, természetesen a szubszidiaritás és az arányosság elvére is figyelemmel.
Ahogy ezt az egyik elfogadott módosításomban hangsúlyoztam, a nem kötelező erejű közösségi jogi aktusok elfogadási folyamatában a Bizottság tegyen meg mindent annak érdekében, hogy biztosítsa az átláthatóságot, láthatóságot és nyilvános elszámoltathatóságot, és garantálja a döntéshozatali folyamat során a fokozott hatásvizsgálatot.
(RO) Elnök asszony, biztos úr! A tavaszi Európa Tanács javaslatot tett a közösségi és nemzeti bürokrácia 2012-ig történő, 25%-os csökkentésére.
A tagállamoknak tervet kell kidolgozniuk az igazgatási költségek számszerűsítésére és csökkentésére úgy, hogy mellőzik a közösségi jogalkotás nemzeti jogalkotásba történő átvitelével kialakuló túlszabályozást.
A jobb jogalkotás érdekében azokat a javaslatoknak kell prioritást adni, amelyek a jogalkotás egyszerűsítését, a normatív jogi aktusok csökkentését és kizárólag a legszükségesebb szabályok megtartását célozzák.
A nem kötelező erejű jogeszközöket ("soft law”) a demokratikus intézményekkel való együttműködésen keresztül kell kialakítani, óvatosan, ha erre szükség van, de a közösségi jogszabályok felváltása nélkül.
Olyan jogszabályok megalkotására, amelyek könnyen érthetőek és könnyen alkalmazhatóak, szükség van hatásvizsgálatokra és az érintett felekkel folytatott konzultációra, különösen a jogszabályi javaslatok társadalmi hatása tekintetében.
Az igazgatási költségek csökkentéséhez és a jogalkotási folyamat átláthatóvá tételéhez szükséges az informatika bevonása.
A jövőbeni Európai Szerződés a nemzeti parlamentek által lehetővé teszi az uniós polgárok számára, hogy a jogalkotási javaslatok rendszerén belüli szubszidiaritás elvének betartását ellenőrizhessék.
(PL) Elnök asszony! A "dura lex, sed lex” latin közmondás, amelyet a legtöbb jogász talán ismer.
Fordítani a következőképpen lehet: kemény jogszabály, de mindenképp jogszabály.
Ma a puha jogszabályra koncentrálunk, amely egy speciális megközelítést jelöl, de amely nem kötelező érvényű jogi aktus.
Politikai nyilatkozatokat, állásfoglalásokat, tanácsi nyilatkozatokat, elnökségi következtetéseket fejezi ki, de az ilyen rendelkezések nem kötelező erejűek.
A nem kötelező erejű jogi eszközöket ugyanakkor az Európai Bíróság is alkalmazhatja a rendelkezések értelmezésekor.
Ezért ez egy jogszabály-típus, bár a Bíróság kimondja, hogy még arra a személyre nézve sem kötelező erejű, akire vonatkozik.
A gyakorlatban azonban a nemzeti bíróságoknak a vitás helyzetek megoldásakor figyelembe kell venniük az ajánlásokat.
Előbbiek segítenek az elfogadott nemzeti jogszabályok értelmezésében, garanciát nyújtva annak végrehajtására és kiegészítve a kötelező erejű közösségi rendelkezéseket.
Az előadó elemzése a nem kötelező erejű jogszabályokat illetően igen kritikus volt.
Konkrétan nem megfelelőnek ítéli a Bizottság általi végrehajtásukat.
Az előadó hangsúlyozza, hogy egy olyan helyzetben, amikor a Közösség jogalkotói hatáskörrel rendelkezik, helyes volna, ha egy, a Tanácshoz vagy a Parlamenthez hasonló testület a szubszidiaritás és arányosság elvének figyelembe vételével fogadna el egy jogi aktust.
Egyetértek az előadóval abban, hogy a jogszabályok alkalmazásának és végrehajtásának lehetőségét csak úgy lehet garantálni, ha a Szerződésben megállapított intézményi eljárások keretében történik meg a jogszabályok elfogadása.
(SV) Elnök asszony! Az EU-n belüli együttműködés alapelveként a tagállamok számos szerződést írtak alá, amelyek megállapítják azokat az alapvető szabályokat, amelyek szabályozzák az EU-t illetve, hogy az EU-nak mi a teendője.
Ezeket hívják elsődleges jognak, az uniós intézmények tehát nem hozhatnak olyan döntéseket, amelyek nem az elsődleges jogon alapulnak.
Fel szeretném hívni az ülésteremben ülők figyelmét a Manuel Medina Ortega előadó által készített állásfoglalásra, amelyben arra biztatja a Bizottságot, hogy kerülje a nem kötelező erejű jogi eszközök ("soft law”) kifejezés használatát.
Mindnyájan jól tudjuk, hogy a nem kötelező erejű jogi eszközök olyan, a Bizottság által előterjesztett, nem köztelező erejű dokumentumokat jelölnek, amelyek a különféle eljárási területeken az irányelvek tisztázására szolgálnak.
Szerencse, nem pedig - ahogy Ortega úr fogalmaz - sajnálatos, hogy a tagállamoknak szavazati joga van olyan területeken, ahol a teljes körű jogharmonizáció pusztán a föderalisták soha meg nem valósuló álma marad.
A közösségi jogszabályok csak azokon a területeken bírnak kötelező erővel, ahol maguk a tagállamok ruházták fel döntéshozatali jogokkal a Közösséget.
(PL) Elnök asszony! Örömömre szolgált az a tény, hogy a jogalkotás egyszerűsítését célzó kezdeményezések - most először - bekerültek a Bizottság ez évi munka- és jogalkotási programjába.
A jobb szabályozói környezet és egyértelmű és hatékony jogalkotás a jobb végrehajtás alapvető feltételei.
Ez azután hat majd a gazdasági növekedési mutatókra és a munkahelyteremtésre, érdemben hozzájárulva ezzel a Lisszaboni Stratégia sikeréhez.
Azt sem szabad figyelmen kívül hagyni, hogy az a mód, ahogy a közösségi jogszabályokat kialakították, sok esetben azt eredményezte, hogy a tagállamok polgárai valamilyen távoli bürokratikus struktúrára asszociálnak.
Ezt a struktúrát pedig úgy tekintik, mint amelyik nem érdekelt abban, hogy az átlagemberek problémáját megoldja, vagy akár, hogy életüket megkönnyítse - az euroszkeptikusok pedig mindent megtesznek, hogy ezt a helyzetet ki is használják.
Egyértelmű, hogy az egyszerűsítés nem korlátozódhat európai szintre.
Nemzeti szinten is meg kell történnie, hogy a közösségi egyszerűsítésből adódó előnyök ne vesszenek kárba a nemzeti szabályozások miatt.
Erőteljesen támogatom az Európai Bizottsághoz intézett azon felhívásokat, amelyek arra sürgetik, hogy ezt a folyamatot nemzeti szinten is kövesse nyomon.
Az egyszerűsített jogszabályok önmagukban ugyanakkor nem garantálják a jobb minőséget.
El kell döntenünk, hogy az úgynevezett nem kötelező erejű jogi eszközök a közösségi rendszerben hatékony eszközként használhatóak-e.
Mindnyájan tudjuk, hogy a nem kötelező erejű jogi eszközök jelenlegi modellje kötelezővé teszi ezek nemzeti jogalkotásba történő átültetését.
Ez nem egyszerűen magasabb költségeket jelent, hanem éppen nemzeti szinten van komoly hatása a jogszabályok egyértelműségére és hatékonyságára.
Emellett ez komoly problémákhoz vezet az esetjog terén, mivel sérelmi ügyekben az Európai Bírósághoz kell fordulni, ami megnöveli a várakozási időt.
Egyetértek azzal a megállapítással, miszerint az úgynevezett "soft law” túl gyakran nem egyértelmű, nem hatékony jogeszközzé válik, amelynek negatív hatása van a közösségi jogszabályokra és az intézményi egyensúlyra.
Ezeket nem szabad a kívánatos, de el nem fogadott jogszabályok helyett használni.
A jó minőségű és hatékony közösségi vagy nemzeti jogszabályok elengedhetetlen feltétele a jogi aktusok hatásainak tanulmányozását célzó hatékony rendszer.
Szerintem sok még a tennivaló ezen a területen, és szeretném megragadni a jelenlegi vita adta lehetőséget annak hangsúlyozására, hogy mennyire fontos, hogy a hatásvizsgálat elvégzésével megbízott intézmény teljesen független legyen.
A jobb jogalkotás azt is jelenti, hogy az Európai Parlamentnek ki kell vennie a részét az intézményközi vitákból és társ-jogalkotóként is jelen kell lennie.
(PL) Elnök asszony! Örömmel tölt el az a tény, hogy egyre több figyelmet fordítunk a megfelelő európai közösségi jogszabályokra.
Ez utóbbi ellenőrzés tárgyát képezi az átláthatóság, hozzáférhetőség és hatékonyság vonatkozásában.
Nem szabad ugyanakkor szem elől téveszteni, hogy a jobb jogalkotás a jogalkotási folyamat összes aspektusát magában foglalja, a kezdeti elképzeléstől kezdve egészen annak bevezetéséig és végrehajtásáig.
Ennek megfelelően, amikor a jobb szabályozásról vitatkozunk, az ügyvitel minden szintjét figyelembe kell vennünk.
Nem szabad megengedni, hogy az ügyviteli struktúra minden ehhez kapcsolódó teherrel együtt szükségtelenül nagy méreteket öltsön.
Mindez nemcsak az európai szintű ügyintézésre, hanem a tagállamok szintjén zajló ügymenetre is érvényes.
Ennek megfelelően az igazgatási terhek csökkentése érdekében az Európai Uniónak és a tagállamoknak egyaránt céltudatos stratégiát kell kialakítaniuk, figyelembe véve, hogy ezeket a terheket az európai és a nemzeti jogszabályok együttesen eredményezik.
Ugyanakkor a tagállamok kötelessége, hogy olyan programokat készítsenek és hajtsanak végre, amelyek egyszerűsítik az ügymenetet, illetve hogy a közösségi jogszabályok végrehajtásával összefüggő társadalmi és gazdasági hatásokat szisztematikusabban tanulmányozzák.
az ALDE képviselőcsoport nevében. - Elnök úr! Nem hittem, hogy megtartom ezt a beszédet, arra gondoltam, később kell majd elküldenem Önnek, de nagyon szerettem volna képviselőcsoportom nevében részt venni a vitában.
Ez tényleg négy rendkívül fontos jelentés, amelyekről a jobb jogalkotás kapcsán vitatkozunk.
Bár ritkán fordul elő, mégis azt kell mondanom, hogy bizonyos mértékben azonosulok a Ház jobb oldalán helyet foglaló kollégáink véleményével, amikor azt mondják, hogy négy jelentés a jobb jogalkotásról mégis csak enyhe túlzás.
Nem lehetett volna talán egyetlen, egyértelműen megfogalmazott egyszerű jelentést készíteni?
Megjegyzéseimet elsősorban a nem kötelező erejű jogi eszközök és Medina Ortega úr jelentése témakörének szentelném.
A nem kötelező erejű jogi eszközökkel baj van.
A nem kötelező erejű jogi eszközök alkalmazása lehet egyfelől nagyon hasznos eljárás, ugyanakkor maszatolást, nem egyértelmű helyzeteket és nehézségeket is előidézhet.
Medina Ortega úr a jelentésben próbál nagyon pontosan fogalmazni, aminek örülök, de a jogalkotók között mindig lesz hajlandóság az írott jogszabályok helyett - fogalmazzunk így - alternatív szabályozási módszerek alkalmazására.
El kell ismernünk, hogy az állam nem képes mindent elintézni, de ha ezt elismerjük, nagyon egyértelműen kell fogalmaznunk a nem kötelező erejű jogi eszközök veszélyeit illetően is.
Először is, a nem kötelező erejű jogi eszközöknek - amint erre a Jogi Bizottságban számos kollégám utalt már - megvan az a tulajdonságuk, hogy megkerülik a jogalkotót, a Parlamentet, a demokráciát - ez pedig teljes mértékben elfogadhatatlan.
Tudatában kell lennünk, hogy ez valós veszély, és ügyelnünk kell rá, hogy ne következzen be.
Egy, az európai szerződésjoghoz kapcsolódó rendkívül fontos projekt esetében láttuk ennek egy eklatáns példáját, amelyről tényleg beszélnünk kellene, méghozzá politikai értelemben, de mivel úgy kezelték ahogy, hozzánk már puha jogszabályként jutott el.
Az igazságszolgáltatás és az igazságszolgáltatáshoz való hozzáférés kapcsán van még egy másik nehézség.
Ha alternatív módszereket használunk - európai szinten gyakran beszélünk alternatív vitarendezési rendszerekről - ezekhez sincs hozzárendelve állami struktúra.
A választókörzetemből valaki nemrég jött haza vakációjáról, amit egy másik EU országban töltött.
Nem tudott autót bérelni, ezért kénytelen volt alternatív megoldáshoz folyamodni, az autókölcsönző cég pedig nem volt segítőkész.
Ez történik akkor, amikor a jog betűje által nem alátámasztott puha rendszerek cserbenhagyják állampolgárainkat és nem szolgálnak igazságot nekik.
Ha olyan EU-t akarunk, amely mind az általunk hozott jogszabályok tekintetében, mind pedig a bíróságon keresztül az azokhoz való hozzáférés módja vonatkozásában igazságot szolgáltat, nagyon óvatosan kell bánnunk a nem kötelező erejű jogi eszközökkel és ügyelnünk kell rá, hogy azokat valamilyen módon azért támogatja az állam.
a Bizottság alelnöke. - (DE) Elnök úr, hölgyeim és uraim! Rendkívül hálás vagyok, amiért ilyen széles alapokon nyugvó konszenzus körvonalazódott mostani vitánkban, néhány pontot szeretnék ugyanakkor egyértelművé tenni.
Először is a jobb szabályozás nem egyenlő a deregulációval.
Ezt a félreértést határozottan el kell oszlatnom.
Ez nem valamiféle deregulációs bizottság: mondtam már, hogy az európai integráció alapját a jogszabályok képezik, nem pedig azok eltörlése.
A jobb szabályozás pontosan az, ami az elnevezésből kiderül: célja a szabályozás javítása, valamint annak modernizálása, egyszerűsítése, átláthatóbbá tétele, mindenek felett pedig az, hogy jobban megfeleljen a kis- és középvállalkozások igényeinek.
A kis- és középvállalkozásokat gyakran ugyanannak a tehernek tesszük ki, mint a nagyvállalatokat, és ez méltánytalan.
Különösen szeretném megerősíteni Frassoni asszony szavait: nem a színvonal csökkentéséről van szó.
Ha megnézik azt a sok kezdeményezést, ami ez idáig a Bizottságtól jött, látni fogják, hogy egyetlen esetben sem arról volt szó, hogy a Bizottság színvonalcsökkentést vagy az európai integráció már elért szintjének csökkentését javasolta volna.
A cél csupán az, hogy mindig elérjük azokat a célkitűzéseket, amelyeket Önök - az Európai Parlament - politikai szempontból szükségesnek tartanak, de úgy, hogy az oda vezető út az egyszerűbb, modernebb és olcsóbb megoldások segítségével legyen elérhető.
Ezt szeretném egyértelművé tenni.
A statisztika vonatkozásában sok a zavar.
Ezen tényleg nagyon csodálkozom.
Hadd magyarázzam meg a dolgot!
Ami az egyszerűsítést illeti, ez egy állandó tökéletesítés alatt lévő folyamatosan zajló program.
A Bizottság jelenleg 143 egyszerűsítési kezdeményezést vizsgál, ezeknek körülbelül a felét már elfogadták; 67 kezdeményezést tehát már elfogadtak.
Természetesen ezek a kezdeményezések jó néhány alapvető jogi aktust érintenek a hozzájuk tartozó rendeletekkel együtt.
Ha tehát azt mondjuk, hogy van 143 egyszerűsítési kezdeményezésünk, ez azt jelenti, hogy ezek több ezer aktust érintenek.
Itt a cél, ahogy már elmondtam: a meglévő jogszabályok felülvizsgálata és annak maghatározása, megfelelnek-e még a mai viszonyoknak.
Elvégre majd 50 évnyi európai integráció után nyilvánvaló, hogy ezt el kell végezni.
Ami a kiadásokat illeti, ez teljesen más ügy.
Attól, hogy Helmer úr gyakran ismételgeti állításait, azok még nem lesznek helyénvalóak.
Azt hiszem, ő éppen nincs most itt, de ezt a kérdést egyszer és mindenkorra tisztázni szeretném.
A társaságokat érintő igazgatási terheket az európai társaságok nyilvántartási, statisztikai és információs kötelezettségeiből, valamint az európai, nemzeti vagy regionális jogszabályokból adódó kiadásként definiálják.
Ezek a kiadások az európai bruttó nemzeti termék 3,5%-át teszik ki, bár ez mindhárom szintet - az európai, a nemzeti és a regionális szintet - magában foglalja.
Már kategóriákra bontott adataink is vannak arról, miből tevődik össze mindez: körülbelül 35%-uk közvetlenül az európai jogszabályokból, 15%-uk az európai jogszabályok nemzeti jogszabályokba történő átültetéséből adódik, a maradék - 50% - pedig tisztán nemzeti szinten keletkezik.
Természetesen helytelen az a Helmer úr által hangoztatott állítás, miszerint az EU a gazdaságnak 350 milliárd euróba kerül, és hogy a belső piac nem hoz ennyi hasznot, tehát az EU szabályozás költsége nagyobb, mint az egységes piac kapcsán elkönyvelhető haszon.
Már bocsánatot kérek, ez csak trükk, ami az emberek ismereteinek hiányát célozza meg; nem veszi figyelembe például azt a tényt, hogy ha például nem lennének uniós jogszabályok, attól még lennének nemzeti szintű jogszabályok, még az Egyesült Királyságban is, méghozzá tudjuk, hogy igen nagy számban.
Nyilvánvaló, hogy ez még drágább lenne.
Hadd illusztráljam egy példával, hogy az európai jogszabályok milyen hatalmas mértékű egyszerűsítést és megtakarítást tesznek lehetővé!
Európában 27 országban a vezeték nélküli rendszerekkel kapcsolatban 1400 különféle műszaki jogszabály létezett.
Ez azt jelenti, hogy egy, az Egyesült Királyságban működő vállalatnak, amelyik meghatározott vezeték nélküli rendszerek előállításával foglalkozott, 1400 különféle nemzeti jogszabályt kellett ismernie.
A Bizottság javaslatával összhangban Parlamentünk olyan jogszabályokat fogadott el, amelyek ezt az 1400 rendelkezést leegyszerűsítették és egyetlen jogszabállyá alakították.
Ki lehet számolni, pontosan mennyi a vállalatok megtakarítása, de az egész dolog üzenete egyértelmű.
A 25%-os csökkentés teljes mértékben teljesíthető.
A javaslattal párhuzamosan mellékeltük a tíz, gyorsított eljárással megindítandó intézkedést, ami bizonyítja, hogy technikai értelemben a dolog egyszerűen kivitelezhető.
Csupán annyit kell tenni, hogy végignézzük a meglévő rendeleteket, amelyekből kiderül, melyek a meglévő statisztikai, információhoz kötődő és nyilvántartással kapcsolatos kötelezettségek, és hogy vajon a jelenlegi gyakorlatot figyelembe véve ebben a formában szükség van-e még rájuk.
Számos esetben azt látjuk, hogy a jelenlegi formában egyáltalán nincs rájuk szükség, illetve hogy a modern információs és kommunikációs technológia mindent sokkal egyszerűbbé tesz.
El fogjuk érni a 25%-ot, ami az európai gazdaság termelékenységét a GNP 1,5%-ával fogja javítani.
Ennek persze van makroökonómiai kihatása, mivel az Európai Unióban nem sok olyan gazdasági program létezik, amely 1,5%-os gazdasági növekedéssel jár.
Csak mellékesen jegyezném meg, hogy ha minden jól megy, akkor egyébként is igen nagy növekedéssel számolhatunk, amennyiben a transzatlanti együttműködést - a transzatlanti kereskedelemi korlátok megszüntetése nyomán - siker koronázza.
Úgy éreztük, fontos tisztáznunk ezeket a dolgokat önök előtt, hogy legalább tudjuk, miről is beszélünk.
Mindent aláhúzok, ami elhangzott itt a hatásvizsgálat kapcsán.
Ez a dolgok alfája és ómegája, és a Bizottság a következő szabályhoz tartja magát: nincs új javaslat átfogó hatásvizsgálat nélkül, és nincs új javaslat olyan hatásvizsgálat nélkül, amelyet a hatásvizsgálati testület ne ellenőrzött volna.
Ha előfordul, hogy ezt a szabályt megszegik, szerintem az Európai Parlamentnek egyértelmű joga - ha ugyan nem kötelessége -, hogy kritikus módon felhívja rá a figyelmet.
Hatásvizsgálat nélkül a jogalkotó nincs abban a helyzetben, hogy tevékenységének gyakorlati eredményeit tanulmányozhassa.
Még ha egy hatásvizsgálat ki is derítené, hogy egy új javaslat a gazdaságnak vagy a polgároknak költségterhet jelent, ez nem feltétlenül jelenti, hogy az intézkedéstől eltekintünk, mivel vannak dolgok, amelyek fontosabbak, mint a költségek.
Amikor a környezet megóvásáról, az éghajlatváltozás elleni küzdelemről, a fosszilis tüzelőanyagoktól való függésünk csökkentéséről vagy polgáraink egészségének javításáról van szó, mindezek nem a költségekről szólnak.
Az ilyen esetekben azt kell tennünk, ami szükséges.
Ezzel együtt a Bizottság kötelességének érzi, hogy teljes mértékben tájékoztassa a Parlamentet bármilyen új javaslat társadalmi, környezeti és gazdasági következményeiről.
Ezért olyan fontos a hatásvizsgálat szerepe.
Nagyon gondosan tanulmányozzuk majd az itt elhangzott javaslatokat.
A legfontosabb dolog amit ebben a vitában többször hangsúlyoztak, olyasvalami, amit teljes mértékben támogatok: mindez csak közösségi projektként sikerülhet.
Akkor nem fog sikerülni, ha úgy tekintünk rá, mint az intézmények konfliktusára.
Csak akkor fog működni, ha mind a három intézmény - a Parlament, a Tanács és a Bizottság - együttesen támogatják és prioritásként kezelik.
Ez a vállalkozás csak így lehet sikeres.
A vitát berekesztem.
A szavazásra kedden kerül sor.
EURES tevékenységi jelentés 2004-2005: Az egységes európai munkaerőpiac felé (vita)
A következő napirendi pont az EURES tevékenységi jelentés 2004-2005: Az egységes európai munkaerőpiac felé” című jelentésről Andersson úr által a Foglalkoztatási és Szociális Bizottság nevében a Bizottsághoz intézett, szóbeli választ igénylő kérdés (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007).
szerző. - (SV) Elnök úr! A korábbiakban beszéltünk arról, az európai növekedés és foglakoztatás szempontjából milyen fontos a mobilitás.
Azután beszéltünk azoknak a munkavállalóknak a mobilitásáról, akik továbbképzésen vesznek részt, új állást keresnek saját országukban, továbbképzéssel szakmát változtatnak, és az országok közötti földrajzi mobilitásról, de a határon átnyúló földrajzi mobilitásról is.
Ha körülnézünk Európában, látjuk, hogy mindez fontos a növekedés szempontjából.
A legnagyobb mobilitású országok közül néhány esetében a növekedés és foglalkoztatottság is a legnagyobb mértékű Európában.
Ez pedig nagyon fontos.
Mi a helyzet Európában?
Hát, a helyzet országonként elég jelentős különbségeket mutat, ugyanakkor azonban látjuk a javulást.
Láttunk javulást az elmúlt évek során.
Én egy olyan határ melletti térségből jövök, amely két skandináv ország között helyezkedik el, ahol eleinte a mobilitás nem nagyon volt jellemző, de az utóbbi években jelentősen nőtt.
A növekedés és foglalkoztatás szempontjából fontos, hogy a nemzeti határ egyik oldalán élő emberek át tudjanak menni a határ másik oldalára.
Lehet, hogy először nem volt munkájuk, de a határ másik oldalán találtak munkát.
Ez az egész térségben fokozza a növekedést és hosszú távon is jó.
Van számtalan akadály is.
Láttam a munka során.
Vannak akadályok a különféle társadalombiztosítási rendszerekben, adózás és effélék, meg információhiány.
Ami az e tárgyra vonatkozó információt illeti, együttműködünk a foglalkoztatási szolgálatokkal, ez az EURES-együttműködés.
Az EURES-együttműködés fejlődött az elmúlt években.
Részben a különleges korlátok miatt, de talán leginkább a portálján keresztül, amely elérhető ez egyes állampolgárok számára és ahol információt találnak a betöltetlen állásokkal kapcsolatban, de a társadalombiztosítási helyzetről is.
Mi a helyzet az adókkal?
Mit kell tennem, ha átmegyek a határon?
Az Európai Parlamentben a legutóbbi költségvetési vitában sikerült elérnünk egy 2 millió eurós emelést az EURES-együttműködés számára.
Ezért terjesztjük elő a szóbeli választ igénylő kérdést és az állásfoglalást.
Látunk számos, a mobilitás további javítása okán meglévő igényt.
Szóbeli választ igénylő kérdésünkben harmadik országok állampolgáraira helyezzük a hangsúlyt.
A kérdés a jövőbe tekint.
Tudjuk, hogy Európának több munkavállalóra van szüksége, nem utolsósorban harmadik országok állampolgáraira.
Ezek már léteznek, nekünk pedig fokoznunk kell az együttműködést - különösen a szomszédos országokkal, amelyekkel szomszédsági együttműködésben vagyunk - és jobb lehetőségeket kell teremteni számukra ahhoz, hogy a foglalkoztatási helyzetről, társadalombiztosítási rendszerekről és adózásról megfelelő információt kapjanak.
A második rész az idénymunkásokra vonatkozik.
Az Unióban régóta vannak idénymunkások, és az idénymunkásoknak is pontosabb információra van szükségük a helyzettel kapcsolatban, a társadalmi juttatásokra és az alkalmazandó jogszabályokra vonatkozóan.
Mindehhez hozzájuthatnak az EURES portrálon keresztül.
Végül fel szeretném vetni azt a kérdést, van-e a Bizottságnak ötlete arra nézve, hogyan lehetne egyéb vonatkozásban javítani a mobilitást.
Komoly vitát folytattunk az átmeneti rendelkezésekről és a régi és új tagállamok közötti mobilitásról.
Még mindig sok ország van az EU-ban, amelyik átmeneti rendelkezéseket alkalmaz.
Remélem, hogy ez az időszak a lehető legrövidebb lesz, és hogy hamarosan élhetünk a teljes mobilitás adta lehetőségekkel, hogy ezáltal az átmeneti rendelkezések is megszűnjenek.
Fontos számunkra az is, hogy körül nézzünk, és kitapasztaljuk, mi lesz a helyzet nagyobb mobilitás esetén azokban az országokban, ahol nem volt átmeneti szabályozás, mivel ott nem túl nagy a mobilitás.
Nem túl nagy, és talán általában van ok az információ javítására.
Ha remélhetőleg az átmeneti rendelkezések most megszűnnek, az egyéni munkavállalók számára elérhető megüresedett állásokkal összefüggő információk tekintetében is javítanunk kell a helyzeten, illetve, hogy lehessen tudni, mire van szükség, milyen hozzájárulást kell fizetni a társadalombiztosítás, adók stb. vonatkozásában.
Ezeket a kérdéseket tettük fel a Bizottságnak.
Tudom, hogy a Bizottság és az Európai Parlament céljai közösek, de mit tervez a Bizottság?
Elnök úr, hölgyeim és uraim! Mielőtt mindegyik feltett kérdésre válaszolnék, szeretném emlékeztetni Önöket arra, mi is az EURES-rendszer.
Ez egy rendszer, egy teljesen egyedi rendszer, amelynek komoly előnye abban rejlik, hogy egy több, mint 800 szakképzett tanácsadóból álló rendszert ötvöz egy hatékony portállal, megkönnyítve az adatokhoz történő zökkenőmentes hozzáférést és az interaktív adatcserét.
2006 óta az EURES portál könnyű hozzáférést kínál az összes európai uniós álláshirdetéshez, ezen kívül az Európai Gazdasági Térségen belüli országokban a nemzeti munkaügyi szolgáltatásokhoz 25 európai nyelven.
Átlagosan a portál több, mint 1 200 000 állásajánlatot tartalmaz.
Ugyanakkor a munkavállalók és családjaik az EURES tanácsadóihoz is fordulhatnak segítségért, ha a mobilitás adta lehetőségekkel élni kívánnak.
Most pedig egyenként szeretnék a kérdéseikre válaszolni.
Kezdem az első kérdéssel, ami az EURES harmadik országok állampolgáraira történő lehetséges kiterjesztésére vonatkozik.
Amint ismeretes, az EURES-t eredetileg azért vezették be, hogy ezzel az Európai Gazdasági Térség állampolgárait segítsék, akinek így segítettek saját országukon kívül álláshoz jutni és ezáltal javítani a mobilitást.
Jelenleg a Bizottság azt tervezi, hogy az EURES rendszert más országok munkavállalói számára is elérhetővé teszi: ez nemcsak az ő elvárásaiknak fog megfelelni, hanem az Unió számára is előnyös lesz.
Ha figyelembe vesszük az elöregedő népességet és a csökkenő európai demográfiai mutatókat, a közeljövőben fel kell készülnünk arra, hogy Európában munkaerő-hiány lép majd fel, ami gazdaságunk kulcsfontosságú ágazatait és életmódunkat egyaránt befolyásolni fogja.
Emellett az EURES rendszer a harmadik országokból ideirányuló migráció problémájára globálisabb jellegű választ is képes adni.
Ennek eredményeképpen a 2007-2010 közötti időszakra új irányvonallal bővültek az általános EURES-elvek, ami lehetővé teszi az EURES hálózaton keresztül elérhető információ hatókörének növelését, hogy ezáltal kielégíthessék a harmadik országok munkavállalóinak igényeit.
A Bizottság legális migrációval kapcsolatos cselekvési tervét követően most kívánjuk részletesen elemezni az EURES rendszer ebben az irányban történő kiterjesztésének lehetőségeit.
A kezdeti szakaszban kiegészíthetnénk a meglévő részeket az "élet- és munkakörülmények”-re vonatkozó információkkal, az európai piacra belépni szándékozó harmadik országok állampolgárainak igényeihez szabott információkkal, amelyek az illető országok nyelvén is rendelkezésre állnának.
A második kérdés az EURES rendszer által biztosított idény- és rövid távú munkalehetőségekre vonatkozik.
Igaz, hogy az EURES rendszer számára elvégzett kezdeti elemzések nem jelezték a rövidtávú külföldi munkavállalással összefüggő keresletet és annak mértékét.
A rendelkezésünkre álló statisztikák csak a minimális, egy év időtartamra vonatkoztak, az idénymunka illetve munkahelyi és tanulmányi gyakorlatok iránti keresletet nem vették figyelembe.
Ugyanakkor az Európai Parlamentnek a 2007-es EURES költségvetésre vonatkozó, annak megemelt támogatását célzó ajánlást követően a rendszeren belül kutatásokat végeztek annak meghatározására, mekkora igény van egy ilyen típusú szolgáltatás bevezetésére, és mennyire lenne az megvalósítható.
Számos ország reakciója igen pozitív volt.
Néhány partnerünk már rendelkezett tapasztalatokkal e téren az idegenforgalom, az építőipar és a mezőgazdaság területén.
A jövőben, amikor az EURES továbbfejlesztési terveinek kimunkálása történik majd, e szolgáltatás kiszélesítésének lehetőségét automatikusan mérlegelik majd.
Ami a harmadik kérdést illeti, a Bizottság is azon a véleményen van, hogy a szakmai és földrajzi mobilitás egyaránt pozitív szerepet játszhat az európai munkaerőpiac működésének javításában, ezért tehát fontos e mobilitás támogatása és javítása.
Ennek érdekében a Bizottság a Munkavállalók Mobilitásának Európai Éve 2006 eredményei alapján cselekvési tervet készít, amelynek célja az európai munkaerő piaci mobilitás fokozása és annak megszabadítása a további fejlődést gátló akadályoktól.
Ez a cselekvési terv ajánlatként fogalmazza meg az EURES szerepének további megszilárdítását, így az Európai Unió egészét tekintve a munkavállalói mobilitás támogatásának fő eszközévé válik, miközben növeli az azzal kapcsolatos tudatosságot.
Három fő célkitűzése lesz:
1. az EURES stratégiai dimenzióinak javítása oly módon, hogy erősítik annak az európai munkaerőpiaci mobilitási áramlásokat és változásokat elemző képességét;
2. saját szolgáltatásai minőségének javítása a munkavállalóknak és családjuknak az eddiginél átfogóbb szolgáltatásokat kínálva;
3. működési lefedettségének oly módon történő növelése, hogy megerősítik kapcsolatait hasonló szolgáltatókkal - vagy akár a magánszektorral - vagy fokozatosan megnyitják tevékenységeit a világ más részéről érkező munkavállalókra, amint arról az első kérdésre adott válaszomban már szóltam.
A negyedik és egyben utolsó kérdés az EURES határon átnyúló projektjeire vonatkozik és a tagállamoknak az átmeneti intézkedések leépítésében nyújtott szerepre.
A határon átnyúló kapcsolatokból fakadó konkrét problémák kezelése mindig kiemelt fontosságú téma volt az EURES számára.
Ma 20 határon átnyúló együttműködési projektünk van, melyek közül a legutóbbi a Csehország és Németország, valamint a Szlovákia és Magyarország közötti projekt.
Ezenkívül jelenleg 14 megvalósíthatósági tanulmány van készülőben, amelyek célja akár az "új”, akár a "régi” és "új” tagállamok közötti új projektek és szolgáltatások meghatározása.
Úgy hiszem azonban, hölgyeim és uraim, hogy eljött az idő, hogy felhagyjunk a "régi” és "új” tagállam elnevezés használatával: bizonyos értelemben Spanyolország kétségtelenül új tagállam, akárcsak Görögország, és folytathatnám.
Nem tudom, meddig használjuk még ezeket a kategóriákat az Európai Unió egyenlő tagállamai esetében.
Mindenesetre 14 megvalósíthatósági tanulmány van készülőben, melyek célja az új projektek meghatározása.
Ezek mindegyike gyakorlati projekt, céljuk pedig az állampolgárok - munkáltatók és a határon átnyúlóan munkát vállalók - mindennapi életének megkönnyítése.
A partnerek lehetnek szakszervezetek, munkáltatói szervezetek, foglalkoztatási szolgálatok vagy bármely más, helyi vagy regionális szinten dolgozó résztvevő.
E projekteken keresztül reméljük, hogy sikerül megkönnyíteni a tagállamok közötti munkavállaló-cserét, és ösztönöznünk őket arra, hogy tegyék meg a megfelelő lépéseket az átmeneti intézkedések vonatkozásában.
Hölgyeim és uraim! Végezetül szeretném hangsúlyozni az EURES munkájának egy másik fontos szempontját, ami nem más, mint a szociális dömping lehetőségének korlátozása.
Nyilvánvaló, hogy azok az emberek, akik jól informáltként érkeznek egy másik országba, sokkal erősebb pozícióban vannak, mint azok, akiknél hiányzik ez az információ.
Az EURES ebből a szempontból is egyedülálló és nagyon hatékony eszköz.
a PPE-DE képviselőcsoport nevében. - Elnök úr! Azzal szeretném kezdeni, hogy alapvetően egyetértek a ház túlsó részének padsoraiban ülő kollégám, Andersson úr megjegyzéseivel, de azt szeretném kérni, hogy ezt ne tekintsük precedensnek a jövőre nézve.
Érdemes megjegyezni, hogy a bizottsági ülésen sokan támogatták ezt az állásfoglalást.
Mi képviselőcsoportként nem nyújtunk be módosító indítványt ehhez az állásfoglaláshoz, és remélem, hogy az összes politikai pártot és nemzetet képviselő kollégák támogatni fognak valamit, ami támogatásra érdemes, ez pedig az az elv, hogy az EU az emberekről szól és arról, hogy több ember több lehetőséghez jusson, az EURES-nek pedig különleges szerepe van abban, hogy ez a koncepció teljesüljön.
Van azonban két mellékes kérdésem, amelyre a biztos akár záró megjegyzésként, akár levél formájában válaszolhat.
Két apró, de remélhetőleg nem jelentéktelen dologról van szó.
Az egyik a portál tulajdonképpeni használatával kapcsolatos.
Ha beütjük a " munkavállalási mobilitás Európában” kifejezést, egyenesen eljutunk az EURES portálig, ami egy nagyon jó, könnyen navigálható portál.
Ahhoz azonban, hogy ide eljussunk, szükség van az "munkavállalási mobilitás” kulcsszóra.
Ha csak azt ütjük be, hogy "munkalehetőség Európában”, feljön egy egész lista különféle portálokkal, amilyen például a Eurojobs, a Jobpilot, a Topjobs, a Careers in Europe stb.
Ezek lehet, hogy mind nagyon jók, de a lényeg az, hogy az EURES-ig eljussunk.
Ezért a kérdésem tehát a következő: lehet-e tenni még valamit annak érdekében, hogy biztosítva legyen az EURES portál szélesebb körben történő hozzáférhetősége azok számára, akik nem feltétlenül az álláskeresőkön keresztül próbálkoznak, hanem egyszerűen saját maguk akarnak felmenni a netre.
A másik dolog az, hogy látom, hogy az EURES egyik szempontja - ami szintén örömömre szolgál - az az alportál, ami az egész életen át tartó tanulással foglakozik, és ezen belül van egy PLOTEUS elnevezésű portál.
Nagyon felcsigázott amikor tudomást szereztem a PLOTEUS-ról, mert - ezt azon kollégák kedvéért mondom, akik hozzám hasonlóan egészen a mai napig semmit nem tudtak erről - ez az a tanulási lehetőségeket kínáló portál, ami nem ismer térbeli határokat.
Hűha, ez aztán tényleg hatalmas vállalkozás, nemcsak Európa, hanem az egész tér!
Azért néztem ezt, mert miközben a mobilitás problematikája rendre arról szól, hogy kelet- és közép-európai barátaink és kollégáink kapjanak lehetőséget arra, hogy nyugatra menjenek, szerintem több figyelmet kellene fordítani arra, hogy nyugat felől legyen mozgás Kelet-Közép-Európa irányába.
Az egyik akadály - és ezt most angolként mondom - a nyelvtanulásban keresendő és a nyelvekhez történő alkalmazkodásban, és bármi, amit a PLOTEUS projekt tehet annak érdekében, hogy ösztönözze a nyelvtanulást - és remélem, hogy ezzel a biztos egyetért majd -, a munkavállalási mobilitás egyik igen fontos része.
Amit tehát e két dolog, a PLOTEUS és a netes információ kapcsán mondok, az a következő: semmi gond azzal, ha a határ a csillagos ég, de hozzuk le ezt a portált a földre úgy, hogy az gyakrabban szóljon a valódi emberekhez.
a PSE képviselőcsoport nevében. - Elnök úr! Az EURES fantasztikus lehetőségeket rejt magában, de ezeknek a lehetőségeknek a nagy része még megvalósításra vár.
Még számtalan hiányossággal küzd.
Kérdésünkben azt fogalmazzuk meg, hogy a portál a munkavállalók földrajzi és foglalkozási mobilitása szempontjából egyablakos ügyintézőhely legyen, de legyen bennünk annyi becsület, hogy beismerjük, hosszú még az út, amíg azzá válik.
Ugyanakkor műszakilag fejlett, elektronikára alapuló korunkban lehetségesnek kell lennie egy ilyen egyablakos megoldást kiépíteni.
Azoknak a munkavállalóknak, akik az EU egyik részéből a másikba eljutva kívánnak munkát keresni, részletes és a helyi viszonyokat figyelembe vevő ismeretekre van szükségük, hogy legyen önbizalmuk családjukkal együtt átköltözni - olyan részletes információra, amilyen mondjuk, hogy egy adott körzetben milyen iskolák vannak, mennyire jók ezek az iskolák, mekkora a tanulói létszám és a még felvehető tanulók száma.
Ugyanez vonatkozik az egészségügyre, a lakáshelyzetre és számos egyéb területre.
A portál tartalmaz információt többek közt ezek alatt a címszavak alatt, de nagyon általános jellegű, és csupán rövid áttekintést ad az illető országról.
Lehet, hogy túl nagy feladatnak tűnik a részletes és helyi viszonyokat tartalmazó információ beépítése a portálba, de ez nem feltétlenül van így.
Sok ehhez hasonló, részletes információ már megtalálható a helyhatóságok, egészségügyi szervezetek, helyi oktatásügyi szervek és minisztériumok honlapjain.
E honlapok linkjei rávihetők a portálra, így azok a felhasználók akiknek részletesebb információra van szükségük, eljutnak ezekre az oldalakra.
A helyi szinten elérhető információkhoz egyre inkább hozzá lehet férni különböző nyelveken.
Az én körzetemben például megtalálható lengyelül és egy sor másik nyelven, a szavazásra való bejelentkezéstől kezdve a szálláskeresésig minden.
Végül pedig az ilyen információk gyakran a harmadik országok nyelvén is hozzáférhetőek, ami kapcsolódik a biztos által felvetett problémához.
A harmadik országokból ideirányuló migráció ugyan nem képes megoldani azokat a demográfiai problémákat, amelyekkel az EU szembenéz, de javítani azért tud rajtuk.
Ezért azután örömmel hallottam, amit a biztos mondott az EURES olyan módon való felszerelésére vonatkozó tervekről, hogy az EURES fontos szerepet játszhasson ebben a folyamatban.
A munkavállalók szabad mozgása egyike annak a négy feltételnek, amely az EU egységes piacának létezéséhez és sikeres működéséhez elengedhetetlenül szükséges.
Az egységes munkaerőpiac, amely még nem alakult ki, segítené az álláskeresőket abban, hogy új ismereteket és tapasztalatokat szerezzenek, emellett lehetőséget teremtene számukra ahhoz, hogy a munkahely kiválasztásánál használják tudásukat, a munkaadók pedig a szakember-igényüket nagyobb számú alkalmazottból lennének képesek fedezni.
Az EURES (Európai Foglalkoztatási Szolgálat) hálózata olyan eszköz, amely a munkavállalók EU-ban, az Európai Gazdasági Térségben és Svájcban (itt nem említem a harmadik országokat) történő mozgásának megkönnyítésével kívánja létrehozni az egységes munkaerőpiacot.
A hálózatban nemzeti foglalkoztatási szolgálatok, szakszervezetek, munkáltatói szervezetek valamint regionális és helyhatóságok működnek együtt.
Tevékenységüket az Európai Bizottság koordinálja.
Az EURES hálózat szerepe a potenciálisan mozgékony munkavállalók informálása, tanácsokkal történő ellátása és segítése a külföldi munkavállalásban az Európai Gazdasági Térség országainak területén, valamint az élet- munka- és tanulási körülmények kapcsán felmerülő problémákban, illetve, hogy segítsenek azoknak a munkáltatóknak, akik más országokból kívánnak munkavállalókat toborozni.
Az EURES portált 2006-ban indították útjára és ma Európa-szerte egymillió állásajánlatot tart számon.
A mai napig 8 ezer munkáltató és 184 ezer álláskereső regisztráltatta magát a portálon.
Jóllehet a személyek szabad mozgáshoz való joga a külföldön történő megélhetés és munkavállalás tekintetében az európai polgárok Római Szerződésben rögzített egyik alapjoga, számos régi tagállam még mindig fenntartja az átmenti időszakot a 2004-ben és 2007-ben csatlakozott országokkal szemben.
Németország egészen 2011-ig szándékozik meghosszabbítani az átmenti időszakot munkapiacának megnyitásáig, tekintettel az országban lévő magas munkanélküliségre.
Bizonyos források azt állítják, hogy az EU-ban munkaerő-hiánnyal kell majd számolnunk, más jelentések viszont magas munkanélküliségről számolnak be.
Az EURES portálon egymillió állást hirdetnek, ugyanakkor korlátozzák a munkaerő szabad mozgását.
Mennyire hatékony az EURES?
Hozok egy példát, saját országom, Litvánia példáját.
A hivatalos statisztika szerint 4 év alatt 34 ezer munkavállaló hagyta el Litvániát, de az EURES szolgáltatás segítségével két és fél év alatt mindössze 405-en.
A médiában gyakran megdöbbentő információk látnak napvilágot a migránsok rabszolgasorsával kapcsolatban Olaszországban, Spanyolországban és az Egyesült Királyságban, ahol az újonnan csatlakozott országokból érkezett munkavállalók embertelen munka- és életkörülményekkel szembesülnek.
Ez talán nem az EURES rendszer hiányosságának tudható be?
Az emberek nem rendelkeznek elegendő információval a munka- és életkörülményekkel kapcsolatban, és azt sem tudják, hova forduljanak, amikor szembekerülnek ezekkel a problémákkal.
A 2006-os év történései arra utaltak, hogy új akadályok jelentek meg a munkaerő szabad mozgása terén; ezek gyakorlati problémák, szállás, nyelv, a partner vagy házastárs munkába állása, és az új országhoz történő alkalmazkodás során és a hazatérés megszervezésekor adódó pszichológiai nehézségek.
Megnyugtató, hogy a Bizottság 2007-ben megkezdi egy, a mobilitással foglalkozó cselekvési terv végrehajtását, amely segít a kialakult problémák megoldásában.
Egy az egyablakos ügyintézőhely működési elvén alapuló, földrajzi és szakmai mobilitással összefüggő információs rendszer is segítséget jelentene e tekintetben.
a UEN képviselőcsoport nevében (PL). - Elnök úr! Megígérem, hogy az előző felszólalóval, Bushill-Matthews úrral ellentétben nem fogok a cyberspace-ről beszélni, sem pedig azokról a lehetőségekről, amelyek a cyberspace-ben utazó közép- és kelet-európai polgárok előtt megnyílhatnak.
Az állásfoglalás-tervezet dicsérően szól az EURES-ről, az Európai Foglalkoztatási Szolgálatról.
Azt is tudni kell ugyanakkor, hogy egyes megfigyelők számára az EURES a túlburjánzó európai bürokrácia egyik példája.
Amint arra litván képviselőtársam épp az előbb rámutatott, a külföldi munkát vállaló litvánok alig 8%-a élt az EURES által kínált eszközökkel.
Ez pedig tényleg nagyon kevés.
Talán itt azért mégsem a túlburjánzó bürokráciáról van szó, de az ügy sokkal egyszerűbb lenne, ha az európai munkaerőpiacot végül is teljesen liberalizálnák.
Az európaiak normálisan tudnának állásvadászatot folytatni, és nem feltétlenül lenne szükségük az EURES-re.
Természetesen minden módszert támogatni kell, köztük a megüresedett állásokra vonatkozó hivatalos információkat, az idénymunkát vagy rövidtávú munkalehetőségeket kereső munkavállalók számára.
Ez elsősorban az uniós tagállamok állampolgárainak szólna.
Ezután jönnének a harmadik országok állampolgárai, köztük az Unióval az európai szomszédságpolitika keretében együttműködő országok állampolgárai.
Két évvel és két hónappal ezelőtt, amikor elfogadtuk a tagállamokbeli foglalkoztatáspolitika alapelveit, hangsúlyoztuk annak szükségességét, hogy a Szerződésekben tervezett módon meg kell szüntetnünk a munkavállalók szabad mozgása előtt álló valamennyi akadályt Európában.
Sajnálatos, hogy Németország, Ausztria és bizonyos más tagállamok nem hallgattak erre a felhívásra, és még mindig fenntartják a munkaerőpiacra jutást gátló korlátokat.
Ez ellenkezik azokkal az alapvető szabadságjogokkal, amelyek az Európai Unió alapját képezik, amint erről képviselőtársam már szólt.
A szabad hozzáférés ideje végül elérkezik majd, de addig sok időt pocsékolunk el.
Itt és most általános megoldásokat kellene javasolnunk, nem félmegoldásokat.
a Verts/ALE képviselőcsoport nevében. - (DE) Elnök úr! Képviselőtársaimnak teljes mértékben igazuk van, amikor azt állítják, hogy az EURES európai sikertörténet.
Az EURES hálózat nélkül Európában nem lehetne a mai értelemben meglévő földrajzi és foglakoztatási mobilitásról beszélni, és ez a mobilitás nem lenne elérhető azoknak a munkavállalóknak a számára, akik jogaik ismeretében képesek is gyakorolni azokat.
Az EURES nélkül az Európai Unióban meglévő negyedik szabadság csupán papíron létezne.
Ezért, biztos úr, nem értem tehát, miért nem mutat komolyabb elkötelezettséget az EURES fejlesztése kérdésében, más szóval több központ létrehozása és a minőség javítása iránt, például a határvidékeken a bevált gyakorlatokra alapuló modellek segítségével.
A Munkavállalók Mobilitásának Európai Éve célkitűzéseinek eléréséhez ezeknek gombamód kellene szaporodniuk, és fokozniuk kellene a földrajzi mobilitást Európában.
Tényleg nagyobb mértékű elkötelezettségre van itt szükség.
A szakképzett munkavállalók hiányával küzdő régiók különösképpen előnyökhöz jutnának, ha a mobilitást megkönnyítenék Európában.
Ugyanakkor elsősorban persze a tagállamok - itt a Tanács hiánya ismét feltűnő - fékezik a folyamatot.
A társadalombiztosítási rendszerek kölcsönös elismeréséig még hosszú utat kell megtenni, hogy elérjük azt a szintet, ami lehetővé teszi a munkavállalóknak, hogy anélkül vállaljanak munkát egy másik tagállamban, hogy közben társadalombiztosításuk bizonyos csorbát ne szenvedne.
Még nehezebb a munkavállalók helyzete azokban a tagállamokban - saját országomban, például - amelyek kitartanak a mobilitás átmeneti időszakra kiterjedő korlátozása mellett.
Ezekben az országokban a mobilitás illegális és nem megbízható munkakörülmények közepette zajlik; a béreket és a biztonságot a fekete piac határozza meg.
A szociális dömping elleni harcot ugyanakkor csakis a legális mobilitás talaján lehet megvívni.
Ezért azután értetlenül állok az előtt, amikor bizonyos kormányok, mint a német kormány, egyfelől állandóan napirenden tartják a szakképzett munkások hiányának kérdését, miközben ódzkodnak attól, hogy megengedjék a kelet-európaiaknak, hogy szabad mozgáshoz való jogukkal éljenek, ami ugyanakkor időnként abszurd helyzeteket idéz elő a határon.
A szociális partnereket is arra kérem, hogy a különböző országokban tegyenek többet a mobilitás érdekében, és írjanak elő állami ellenőrzéseket annak kiderítésére, hogy kik a fekete bárányok és akadályozzák meg, hogy azok kihasználhassák a szociális dömpinget.
a IND/DEM képviselőcsoport nevében. - Elnök úr! Az európai földrajzi, domborzati és klimatikus viszonyok igen sokfélék, ami sokféle életstílust és gazdaságot eredményez.
Különösen a munkagyakorlatok voltak mindig is sokfélék, a munkajogi jogszabályok pedig különféleképpen alakultak.
A különféle emberek különféleképpen dolgoznak.
A különbözőség az élet sava-borsa.
Ha ebbe belenyúlnak, magukat sodorják veszélybe, mert itt a teljes foglalkoztatás lényegéről és munkajogról van szó.
A Foglalkoztatási Bizottság, teljes nevén a Foglalkoztatási és Szociális Bizottság, és hát a legnagyobb szociális juttatás nyilvánvalóan mind az egyén, mind pedig a társadalom szempontjából az, ha az embereknek van állásuk.
2005 áprilisában Németországban 10%-os volt a munkanélküliség, miközben az Egyesült Királyságban ez az arány 4,5% volt, ugyanakkor az Egyesült Királyság az EU munkajognak csupán egy kisebb részét vette át.
Számos kelet-európai országban magas a munkanélküliség.
A helyzet javult náluk, van valami fejlődés, de ha valamit nem akarnak, akkor az a nem választott komisszárok által irányított szovjet típusú parancsuralmi gazdaságpolitika felcserélése az EU nem választott biztosainak központosított döntéseivel.
Európának nincs arra szüksége, hogy az EU uniformizált munkajogi rendszert erőltessen mindenkire.
Egy ilyen kényszerzubbony csakis növekvő munkanélküliséghez, majd olyan társadalmi nyugtalansághoz vezethet, amilyet már láttunk.
Remélem egyikünk sem szeretne még egy ilyet látni.
(HU) Többen is szóltak róla, hogy a földrajzi és szakmai mobilitás növelése az Unión belül kulcsfontosságú feladat mind a munkanélküliség csökkentése, mind a gazdaság versenyképességének növelése szempontjából.
A 27 tagú Unió igen jelentős munkaerő-tartalékokkal rendelkezik, ugyanakkor az állásajánlatok egyenlőtlen regionális eloszlása következtében nem képes munkalehetőséget biztosítani a pályakezdők és az 50 évnél idősebb munkavállalók jelentős hányada számára.
Ennek következtében számos tagállamban a harmadik országból érkező munkavállalók bevándorlásának felgyorsítása került napirendre, jóllehet az Unión belül is rendelkezésre áll megfelelő, szakképzett munkaerő.
Az EURES hálózat kiemelkedő szerepet játszik a kínálati és a keresleti oldal összekapcsolásában, sajnálatos azonban, hogy mind a mai napig nem részesül megfelelő támogatásban, már ami a fejlesztési célra rendelkezésre álló uniós forrásokat illeti.
Könnyű belátni - én 700 EURES tanácsadóról hallottam, Špidla biztos úr 800-at mondott - ha ezt összevetjük azzal, hogy 20 millió polgár nem talál állást a 27 tagállamban, akkor ahhoz képest ez nyilvánvalóan igen csekély.
Mintegy 25-26 tanácsadó jut 1-1 országra, ez valóban csepp a tengerben. Semmiféleképpen nem elegendő a feladatok ellátására.
További problémának látom, hogy a portálon elsősorban a munkát keresők információi hozzáférhetőek, és sokkal kisebb mértékben jelennek meg a munkalehetőséget biztosító cégek.
A legfrissebb adatok szerint mindössze 11.000 cég képviselteti magát az EURES portálon, jóval nagyobb mértékű információs kampányra lenne tehát szükség annak érdekében, hogy a gazdasági szereplők a jelenlegi mértéknél jobban részt vegyenek ebben.
Úgy látom tehát, hogy az EURES hálózat és a portál fejlesztése, további ösztönzése közös európai érdek, ezért javaslom a benyújtott javaslatnak az elfogadását.
Elnök úr! Kétség sem fér hozzá, hogy az EURES program nagyon fontos és jól működik, de tökéletesítésre szorul.
A mobilitáshoz kapcsolódó konkrét kérdéssel kívánok foglalkozni, ami - ebben mindnyájan egyetértünk - jó Európának.
A probléma, amire utalok konkrétan, azoké az uniós polgároké, akik Írországba jönnek a férjükkel vagy feleségükkel, aki eredetileg nem uniós ország állampolgára.
Az utóbbi néhány hét során az ír kormány 120 ilyen házastárs esetében hozott kitoloncolási végzést.
Tudom, hogy ennél sokkal többen kaptak értesítést az ír hatóságoktól, hogy tartózkodási engedélyre irányuló kérelmüket folyamatban lévő bírósági ügy lezárásáig felfüggesztették, ami 2009 előtt nem valószínű, hogy lezárul.
Ez nyilvánvalóan akadályozza azoknak az uniós polgároknak a mobilitását Európában, akik Írországba szándékoznak költözni és munkát vállalni a meglévő álláslehetőségek alapján, és akik azt tapasztalják, hogy mozgásukban korlátozzák őket, mivel a házastársuk nem uniós polgár.
Nekem úgy tűnik, hogy ez igazságtalan azokkal szemben, akik menni akarnának, kétszeresen igazságtalan viszont azokkal szemben, akik már átköltöztek és Írországban élnek - bizonyos esetekben már régóta - házastársukkal, és akiket most kitoloncolnak.
Arra kérném a biztost, hogy a legsürgősebben lépjen kapcsolatba az ír miniszterrel és sürgesse, hogy vonják vissza a kitoloncolási végzéseket, és az érintett családok számára adjanak átmeneti tartózkodási engedélyt, valamint hogy vessenek véget annak a bizonytalanságnak, amellyel jelenleg szembe kell nézniük jövőjüket illetően.
Ha komolyan gondoljuk az európai mobilitást, akkor nem szabadna ilyen ügyeknek felmerülniük.
Meg vagyok róla győződve, hogy a jelenleg ebben a vonatkozásban működő ír jogszabály sérti a mobilitásról és tartózkodásról szóló 2004. évi uniós irányelvét, valamint sérti az uniós megkülönböztetésellenes jogszabályokat is, mivel ezt csak nem ír uniós polgárok házastársaival szemben alkalmazzák.
Ez két igen komoly probléma és arra kérném a biztost, hogy közvetlen módon és sürgősen tiltakozzon az ír hatóságoknál, elsősorban Brian Lenihan miniszternél, hogy az ügyet késedelem nélkül orvosolják.
(PL) Elnök úr! A mostani vita során két dologra szeretném felhívni a figyelmet.
Először is, az európai egységes piacot alátámasztó egyik alapvető szabadság, nevezetesen a munkaerő szabad mozgását, teljes mértékben végre kell hajtani.
Az új tagállamokból érkező munkavállalók esetében ezt a szabadságot Németország és Ausztria például súlyosan korlátozza.
Egyértelmű, hogy ez a helyzet árt a munkavállalói mobilitásnak az Európai Unió egész területén.
Másodszor, komoly támogatásra van szükség a foglalkoztatási arány javítása érdekében, különösen az új tagállamok esetében.
Saját országomban, Lengyelországban például az arány 51% a férfiak és alig 46% a nők esetében.
Ha összehasonlítjuk ezt az Egyesült Államokkal és például a skandináv országokkal, ott ezek a mutatók már meghaladják a 70%-ot.
Elnök úr! Szerintem a nagyobb mobilitás jelentősségét tekintve széleskörű egyetértés van, mindenütt kiválóak a tapasztalataink a munkavállalókkal, kutatókkal kapcsolatban - elég, ha körülnézünk.
A siker nagymértékben a mobilitásban és az európai együttműködésben rejlik, mi pedig tudjuk, mindez fontos a foglalkoztatás minősége, a munkaerőpiacok hatékonysága szempontjából, ez valóban európai elképzelés, és azt is tudjuk, hogy az egyén lehetőségei szempontjából kiemelkedő fontosságú.
Ezzel együtt azonban még mindig számos akadályt kell leküzdenünk.
Fontos az EURES támogatása és annak biztosítása is, hogy a hálózat jól működjön.
Ugyanakkor azonban biztosítanunk kell, hogy az akadályokat - például az átmeneti szabályokat - a lehető leghamarabb megszüntessék, mert paradox helyzet, hogy egyfelől igyekszünk növelni a mobilitást, másfelől pedig elfogadjuk a mobilitást gátló tényezőket.
A másik dolog, amit ezzel kapcsolatban szerintem el kell mondani, az az, hogy a mobilitás csekély lesz még akkor is, ha megszabadulunk ezektől az akadályoktól.
Érvényes ez a hazai és a határon átnyúló piacokra is.
Véleményem szerint az EURES-t nemcsak azoknak az informálására és biztonságának javítása érdekében lehetne használni, akik másik országba költöznének és másik munkaerőpiacra mennének, amint erre Anderson ma már utalt, hanem segítségével az összes döntéshozó intézményt tájékoztathatnánk az európai munkaerőpiacokon még meglévő akadályokról, mivel igen nagy szakadék tátong az elképzelés és elmélet illetve a másik oldalon a valóság között.
És szerintem az EURES-nek kétféle szerepe lehet az információ terén: egyrészt azokat informálná, akik más munkaerőpiacokra próbálnak átkerülni, de ugyanakkor bennünket és a tagállamokat is, hogy ezáltal a valóságban is könnyebb legyen a mozgás.
Ez az a kihívás, amiről itt ma este lehetne még beszélni.
Hölgyeim és uraim! Szerintem a vita egyértelműen bizonyította, hogy az EURES jó eszköz, van funkciója és hasznos: érdemben járul hozzá a munkaerő szabad mozgásához, ezáltal segíti a mobilitást, segít az embereknek a munkaerő-piaci tájékozódásban az Európai Unió egész területén és jogaikat illetően is.
Másfelől - és ezt hangsúlyozták is a vita során - nem vagyunk még tökéletes illetve egyértelmű helyzetben, fontos tehát az EURES továbbfejlesztése.
Előjöttek a vitában olyan kérdések, amelyekről speciális, szervezeti vonatkozásuk miatt egyenként most nem kívánok szólni, és szerintem mindegyik ilyen kérdés megérdemli, hogy fontosságának megfelelő szakértői vizsgálat tárgya legyen.
A vitából egyértelműen kiderült, hogy az ennek a portálnak a fejlesztését illető általános bizottsági elképzelés, valamint az Európai Parlamentnek a portál célját és fejlesztését illető általános elképzelése többé-kevésbé azonos, ami igazán hatékony és jótékony hatású, hosszú távú együttműködést és kölcsönösen ható inspirációt tesz lehetővé számunkra.
Azt is szeretném hangsúlyozni, hogy sok olyan elképzelés kapott itt hangot, amelyek túlmutatnak egy ilyen parlamenti kérdés lehetőségein, ilyen például a nemzeti jogszabályok kérdése, ezek persze olyan kérdések, amelyeket későbbi továbbgondolás céljából feljegyeztem.
A következő ülés napirendje: lásd a jegyzőkönyvet
Az ülés berekesztése
(Az ülést 21.45-kor berekesztik.)
Az ülés megnyitása
(Az ülést 9.00 órakor nyitják meg)
Viták az emberi jogok, a demokrácia és a jogállamiság megsértésének eseteiről (benyújtott állásfoglalásra irányuló indítványok bejelentése): lásd a Jegyzőkönyvet
Az egységes piac felülvizsgálata (vita)
A következő napirendi pont a Belső Piaci és Fogyasztóvédelmi Bizottság nevében Jacques Toubon jelentése az egységes piac felülvizsgálatáról: az akadályok és elégtelenségek kiküszöbölése jobb végrehajtás és alkalmazás révén.
előadó. - (FR) Elnök úr, biztos úr, hölgyeim és uraim, ez egy saját kezdeményezésű jelentés, amelyet képviselőcsoportunk javasolt, amelyet több hónapi munka után a Belső Piaci és Fogyasztóvédelmi Bizottság igen nagy többsége is támogat.
Üdvözölnöm kell ezt a nagyon széleskörű támogatást, mert ha ezt a Parlament plenáris ülése is megerősíti, teljes mértékben részt tudunk majd venni a Bizottság által jelenleg is végzett munkában, azaz a XXI. század belső piaci stratégiájáról szóló közlemény megszövegezésében a jövő őszre, és képesek leszünk ezt a munkát teljes mértékben befolyásolni.
A több mint 50 év alatt az Európai Unió legfontosabb vívmánya a belső piac.
Ez áll az európai integráció és most a Lisszaboni Stratégia középpontjában.
A belső piac azonban egy folyamatosan fejlődő folyamat, és azt mindenekelőtt politikai szempontból kell megközelítenünk Az általam benyújtott jelentésnek véleményem szerint ez a legeredetibb jellegzetessége.
Európa egy nagyon bizonytalan időszakon megy keresztül, és fontos megállapítani, hogy a belső piac nem fejleszthető, ha továbbra is széles körű szkepticizmussal, sőt a lakosság részéről ellenségességgel kell szembenéznie, akik a belső piacot és a versenypolitikát gyakran a polgáraink által tapasztalt számos szociális probléma fő okának érzik.
Bármilyen belső piaci stratégiának ezért azt kell megcéloznia, hogy ezt a hitetlenséget és ellenségességet a belső piacba vetett bizalommá alakítsa át részben azzal, hogy felhívja a figyelmet annak előnyeire, és részben a nyitottság és a verseny, valamint a társadalmi kohézió céljainak egyidejű követésével azok különféle komponenseivel együtt: a környezet, a foglalkoztatás, a kultúra, a hozzáférés az elesettek számára.
Jelentésünket megpróbáltuk kiegyensúlyozott módon elkészíteni, és úgy vélem, hogy azért kapott olyan széles támogatást, mert ebben nagyrészt sikeresek voltunk.
Ez az a fő ajánlás, amit a Bizottság felé teszünk: a belső piac nem terjeszthető ki és nem fejleszthető, ha a polgártársaink nem támogatják a politikát.
Így három megközelítést javasoltunk: a bizalom helyreállítását, a terhek csökkentését, és végül a belső piaci politikánk nemzetközi összefüggésbe helyezését.
Ezért hangsúlyoztuk a valamennyi polgártársunk életminőségét érintő vonatkozást, például a környezet és a fogyasztók védelmét.
Kértük, hogy a nemzeti parlamentek e vonatkozásban vegyenek jobban részt munkánkban, és értsék meg jobban az egységes piac előnyeit.
Fontos általam benyújtott módosítás - amely, azt hiszem - általános egyetértéssel találkozik majd, a felülvizsgált 12. módosítás E módosításban, amelyhez az Európai Tanács június 21-i határozata szolgál alapul, és amely mandátumot ad a kormányközi konferenciának egy közszolgáltatásokról szóló bekezdés beillesztésére az új módosító szerződésbe, felhívást intézünk a Bizottsághoz, hogy tisztázza a közszolgáltatások, a közérdekű szolgáltatások (SGI-k) és az általános gazdasági érdekű szolgáltatások (SGEI-k) helyzetét, mert úgy véljük, hogy ezek a szolgáltatások igen fontos szerepet töltenek be a köztámogatást élvező sikeres belső piacon.
Ez már akkor tudatosult bennünk, amikor a szolgáltatások belső piacáról szóló irányelvet vitattuk meg.
Ugyancsak nagy hangsúlyt fektetünk a kkv-kra és a sebezhető személyekre, különösen a fogyatékkal élőkre.
Ami a fogyasztás jogának fejlődését illeti, megjegyezzük, hogy nagyon kevés határokon átnyúló fogyasztás van, csak 6% körüli, ami nyilvánvalóan túl kevés.
Természetesen a belső piaci politikák részévé tesszük az energiapolitikát és a globális felmelegedés elleni intézkedéseket, valamint a hálózatos iparágak megnyitását.
Az egyik fő - és vitatott - javaslat az, hogy minden új jogszabályba építsünk be egy belső piaci tesztet.
Mindössze ezt akartam elmondani rövid beszédemben.
Ha sikeresen vonjuk össze a belső piac inherens erejét, és a gyártók és fogyasztók elkötelezettségét e politika mellett, azt hiszem, hogy valóban nagy lendületet adhatunk a prosperitás, a foglalkoztatás és az európai szociális modell megőrzéséhez, és ugyanakkor Európának erős gazdasági pozíciót biztosíthatunk a világban.
a Gazdasági és Monetáris Bizottság véleményének szerzője. - (FR) Elnök úr, biztos úr, az én feladatom, a Gazdasági és Monetáris Bizottság véleményének előterjesztése, amit most, ha mondhatom így, örömmel teszek meg.
Az általunk kiválasztott szerző úgy döntött, hogy ezt a jelentést nem saját nevében nyújtja be, mert nem értett egyet azzal, hogy a Gazdasági és Monetáris Bizottságban megtartott szavazás eredményeként a hangsúly a harmonikus belső piac adózási feltételeire helyeződött.
Egyszerűen kifejezve, a Gazdasági és Monetáris Bizottság úgy véli, hogy a belső piac harmonikus működéséhez bizonyos kezdeményezésekre van szükség a Bizottság részéről az adótorzítások elkerülése érdekében.
Én csak egyetérteni tudok a Gazdasági és Monetáris Bizottság által kifejtett véleménnyel.
Van még azonban két másik pont is, amit véleményem szerint ma hangsúlyozni kell.
Az első a versenypolitika működése.
A közelmúlt eseményei, különösen a minősítő ügynökségek vonatkozásában ismételten bemutatták nekünk, ha erre egyáltalán szükség volt, hogy az egységes piacon a piac valamennyi szektorára alkalmazandó szigorú versenypolitikára van szükség.
A másik vonatkozás, amit az előadó említett, az Európai Unió nemzetközi dimenziója és képessége arra, hogy belső piacát úgy működtesse, hogy az a nemzetközi szabványosítás eszköze legyen.
Manapság ez még inkább igaz a pénzpiacok esetére, és nagyon remélem, hogy a Bizottság ebben az esetben is képes lesz kezdeményezni, és javasolni a nemzetközi szabványosítást, amelyre szükségünk van ahhoz, hogy előrehaladást érhessünk el a felügyelet dolgában.
a Bizottság tagja. - Elnök úr, tisztelt képviselők, amióta a Bizottság februárban közzétette időközi jelentését, igen termékeny vitákat folytattunk az egységes piac felülvizsgálatáról.
Most teljes sebességre kapcsolunk a munkával, a Bizottság következtetéseinek novemberre tervezett közzételével együtt.
Az ajánlások és javaslatok e csomagjának összeállítását szeretném megköszönni a Belső Piaci és Fogyasztóvédelmi Bizottság tagjainak, különösen Jacques Toubon jelentéstevőnek.
Köszönöm a gazdasági és pénzügyi bizottság tagjainak világos és konstruktív javaslatait.
A Bizottság hálás továbbá azoknak a politikai csoportoknak, amelyek szorosan részt vettek e folyamatban, és jó minőségű háttértanulmányokkal szolgáltak.
Mint minden jó jelentésnél, itt is megjegyzem, hogy néhány ponton különbözhetnek a vélemények vagy a hangsúlyok.
Tekintsük át röviden, mi a tétje mindennek.
Az egységes piac 500 millió állampolgár és 20 milliónál is több üzlet otthona.
Annak 1992-es kezdete óta Európa 2%-nál nagyobb mértékben növelte termelését, és csaknem hárommillió új munkahelyet hozott létre.
Európa gazdagsága és külső befolyása hatalmas eredmény.
Ahhoz, hogy fenntartsuk ezt, biztosítanunk kell az egységes piac előrehaladását.
Hiba lenne azt gondolni, hogy ezek közül bármelyik adott.
Fenn kell tartanunk Európa versenyképességét az európai üzlet és főleg az európai polgárok számára.
Nem tudunk olyan Európát fenntartani, amely alapvetően jól működő gazdaság nélkül biztosít a polgárai számára magas színvonalú közszolgáltatásokat az egészségügy, az oktatás és a szociális gondoskodás terén.
Hadd emeljem ki ezen a ponton a központi témánkat: annak szükségességét, hogy mi, a Bizottság, a Parlament és a tagállamok képesek legyünk bátran vezetni reformerőfeszítéseinket.
Az egységes piac felülvizsgálata lényegi eleme a Bizottság azon erőfeszítéseinek, amelyekkel megfogható eredményeket próbál elérni, és "polgárközpontú programját” teljesíteni.
Jelentős kihívások maradtak az egységes piaccal kapcsolatban.
Hadd szolgáljak néhány példával.
A postai szolgáltatások területén a teljes piaci nyitás végleges csomagja felé haladunk.
Az energiapolitika területén Piebalgs biztos hamarosan javaslatokat tesz az egységes európai energiapiac kiépítésére.
Kuneva biztos az európai fogyasztóvédelmi törvények széleskörű áttekintését végzi.
Önökkel és a tagállamokkal egy újszerű európai eljárás kereteinek megalkotásán dolgozunk.
Az egységes piaccal kapcsolatos reformok külön-külön is jelentősek, ám együttvéve még fontosabbak.
A mai egységes piac - ez a hatalmas, dinamikus, nyitott piac - ezeknek a nehéz reformoknak, az általunk hozott nehéz döntéseknek az eredménye.
Röviden, az egységes piac további sikere - a lehetőség, hogy segítségével javuljanak minden európai polgár életszínvonala és életkörülményei - megköveteli, hogy képesek legyünk bátran vezetni, nemcsak a jövőkép megalkotásában, hanem a nagyon is valóságos, és gyakran nehéz politikai döntésekben, amelyekkel szembe kell néznünk.
Ám hadd térjek vissza magához a felülvizsgálathoz, hogy kiemeljek néhány lényegi pontot: először is, hogy miként dolgozunk - hogyan teljesítjük az egységes piaccal kapcsolatos politikát -, és másodszor, a közös prioritásainkkal kapcsolatban.
Mindannyian tisztában vagyunk vele - és az önök jelentésvázlata is egyértelművé teszi -, hogy a munkánk módjával kapcsolatban erősítenünk kell a partnerséget és a tulajdonjogot.
Így zene füleimnek a Parlament kérése az együttműködés erősítésére.
Az egységes piac egy közös vállalkozás, és mindannyiunknak együtt kell dolgoznunk érte, mindig tisztában léve a polgárok igényeivel.
Ez azt jelenti, hogy építenünk kell az olyan sikeres projektekre, mint amilyen a SOLVIT, és jobban kell segítenünk a polgároknak az olyan határokon átívelő problémákkal kapcsolatban, amelyekkel találkoznak.
Azt is jelenti, hogy előre kell haladnunk az olyan új eszközökkel, mint amilyen a belső piaci információs rendszer, hogy erősítsük a tagállamok közötti együttműködést.
Erősen hiszek benne - ahogyan önök is -, hogy a szoros partnerség a sikerünk kulcsa.
Hadd üdvözöljem jelentésük egyik érdekes javaslatát - az új intézkedésekkel kapcsolatos "belső piaci teszt” ötletét.
Ez az elem hangsúlyosan szerepel a mi "jobb szabályozás” mechanizmusainkban, ennek fontosságát nem lehet eléggé hangsúlyozni.
Ha úgy látjuk, hogy az új javaslatok valójában lassítják az emberek, javak, szolgáltatások és tőke áramlását, ezáltal veszélyeztetve az egységes piacot, akkor ezt észre kell vennünk, és lépnünk kell, mielőtt bárkinek baja esik!
Hadd térjek rá az egységes piaccal kapcsolatos közös politikai prioritásainkra.
A Bizottság a tavaszi Európai Tanács számára írt belső jelentésében az egységes piac jövőjével kapcsolatban számos lehetséges irányra mutatott rá.
Engedjék meg, hogy olyan területekről válasszak példákat, amelyeket a leginkább ismerek.
Az önök jelentése helyesen mutat rá, hogy a lakossági banki szolgáltatások területén például előreléphetne a közös piac.
Úgy vélem, Európa segíthetne polgárainak rengeteg területen: a jelzálogok, a biztosítás, a bankkártyák, a bankszámlák területén és máshol.
A Bizottság szeptember 19-én meghallgatást tart, hogy többet tudjon meg az érdekeltek prioritásairól.
Az összes érdeklődőt meghívom.
Hadd hozzak be a vitába egy új témát, amelynek szerepelnie kellene az egységes piac felülvizsgálatában: ez az e-kormányzás.
Minden tagállam egyre több szolgáltatást nyújt elektronikusan, csökkentve a költségeket, és javítva az állampolgári hozzáférést.
Ám miközben ez lehetőségeket is teremt, vannak olyan kihívások is, amelyekkel szembe kell néznünk.
Mondanék néhány példát.
Először is, az e-beszerzéssel kapcsolatban.
Biztosítanunk kell, hogy a nemzeti hatóságok, amikor beszerzik a technológiát és kialakítják biztonsági standardjaikat, ne tisztán nemzeti e-beszerzési piacokat hozzanak létre.
Ehhez hasonlóan, a szolgáltatási irányelv végrehajtásának előkészítésénél a tagállamoknak közös és biztonságos rendszerben kell kicserélnie az információt.
Végezetül, röviden a nemzetközi dimenzióról, amely, örömmel nyugtáztam, igen hangsúlyos az önök jelentésében.
Ez a Bizottság elkötelezett Európa globális befolyásának lehető legerőteljesebb növelése és a szoros kapcsolatok építése iránt.
Így az Egyesült Államokkal és a Japánnal folytatott párbeszéd mélyítése és szélesítése mellett, Kínával, Indiával, Oroszországgal és Brazíliával is szeretnénk csúcstalálkozókat tartani.
Ezek a globális párbeszédek lehetővé teszik számunkra, hogy többet tudjunk meg partnereinkről, népszerűsítsük az értékeinket és standardjainkat, oldjuk meg a kölcsönös érdeklődésre számot tartó ügyeket, és nyissunk meg új kereskedelmi lehetőségeket az európai cégek előtt.
Röviden, a külső dimenzió lényegi eleme a belső piaci politikánknak.
Összefoglalásképpen, nagyon boldog vagyok, hogy egyetértünk az egységes piac felülvizsgálata prioritásainak tekintetében - mind az egységes piac, mind az állampolgárokat érintő további politikák területein.
És persze amint elfogadtuk az egységes piac felülvizsgálatát, szívesen visszatérek ide, hogy bemutassam következtetéseinket, és megvitassuk a továbbvezető utat.
a PPE-DE képviselőcsoport nevében. - Elnök úr, nagy örömmel üdvözöltem Toubon úr jelentését ma reggel, nemcsak koordinátorként a saját képviselőcsoportom oldaláról, hanem Thyssen elnökhelyettes asszony részről is, aki ma reggel sajnálatos módon nem lehet velünk, mert betegeskedő szüleihez vissza kellett sietnie Belgiumba.
Csoportunk minden tagjának nevében üdvözlöm ezt a jelentést.
Toubon úr kitűnő munkájának egyik legfontosabb aspektusa az a mód, ahogyan az egységes piacot nagyon átfogó és minden részletre kiterjedő módon mutatja be, ahogyan ezt beszédében is jelezte.
Az egységes piac valóságosan érinti az Európai Unió minden polgárának életét.
A baj az, hogy az egységes piac sikerét és jövőbeli előrehaladását túl gyakran adottnak vesszük.
Ahogyan Toubon úr mondta, teljes mértékben helyes mindannyiunkat, és főleg a Bizottságot arra kérnünk, hogy dolgozzanak ki egy radikális, új eszméket magába olvasztó, és főleg az egységes piac politikai jellegzetességeit, fontosságát kiemelő új stratégiát.
Szükség van erre, hogy a tagállamok és miniszterelnökeik a márciusi találkozón, amikor először olvashatják ezt, valóban hasznát vehessék.
A második pontom - és nagyon boldog vagyok, biztos úr, hogy ön is megerősítette ezt - a globális dimenzióval kapcsolatos.
Nyilvánvaló, hogy egy teljesen működő egységes piac hatalmas versenyelőny Európa számára a globális gazdaságban.
Mindannyiunk, minden kollégánk felelőssége, hogy ezt a döntő versenyelőnyt minden polgárunk érdekében fenntartsuk.
Ezt csak az előnyök tiszta, távolra látó ismertetésével, és az egységes piac érdekében folytatott politikák folytatásával érhetjük el, és ez a jelentés remekül eleget tesz ennek.
a PSE képviselőcsoport nevében. - (FR) Elnök úr, hölgyeim és uraim, a PSE képviselőcsoportja most fogadott el egy fontos hozzájárulást a belső piac felülvizsgálatához.
A későbbiekben örömmel adom át ennek egy példányát McCreevy biztosnak.
Mi a belső piacot az euróval együtt az Unió legnagyobb gazdasági eredményének tartjuk, de - a biztostól eltérően - mi nem vagyunk piacfanatikusok.
Amióta az ember felhagyott a gyűjtögető életmóddal, az emberek közötti kereskedelem természetes színtere a piac.
A piac hasznos, sőt még erényei is vannak, de önmagában nem minta a társadalom számára.
A piacgazdaság rendben van mindaddig, ameddig nem jutunk el egy olyan társadalomhoz, ahol minden eladó, ahol az olyan emberi szükségletek, mint az oktatás, a kultúra, a társadalmi jólét és az egészség teljes egészében a piaci erőktől függ.
Mi a szociális piacgazdaság mellett állunk ki, amelyben a szükséges verseny szabályoknak van alávetve, ahol a fogyasztókat védik, és a piac hiányosságait hatékony közszolgáltatások pótolják.
Az Egyesült Államokban az egészségügyi ágazat a GDP több mint 15%-át képviseli, ami az európai átlag kétszerese, mégis 44 millió amerikai dolgozónak nincs egészségbiztosítása.
Hogy Európában elkerülhessük a kétsebességű egészségügyi ellátást, szeretnénk, ha Európa támogatná az egészségügyi szolgáltatásokat.
Végezetül, sürgetjük a Bizottságot, hogy tegyen eleget az Európai Tanács nizzai, laekeni és barcelonai ülésén elhangzott kéréseknek, azaz terjesszen elő javaslatokat egy olyan közösségi keretre, amely lehetővé teszi a nemzeti, a regionális és a helyi hatóságoknak, hogy teljes körű jogbiztonsággal kínálhassanak hatékony közszolgáltatásokat.
Arra kérjük a Bizottságot, annak érdekében dolgozzon, hogy a belső piacon a szociális védelem magas szintje valósuljon meg.
Minden, az egységes piac teljessé tételét célzó jogszabályhoz társítani kell annak az érintett ágazatban a foglalkoztatásra gyakorolt hatását vizsgáló tanulmányt.
Olyan védzáradékokat akarunk, mint a Monti-záradék, amely védi a sztrájkhoz és a kollektív szerződésekhez fűződő jogot.
Nézetünk szerint a szociális védelem magas szintjének fenntartása ambiciózus irányelveket követel meg a munkaidőről és az ideiglenes foglalkoztatásról.
A szociális védelem nem összeegyeztethetetlen a gazdasági hatékonysággal.
Sőt, a legjobban szervezett társadalmi párbeszéddel rendelkező országok, mint például a Skandináv-országok, Németország és Hollandia és néhány más ország azok, amelyek az Európai Unió legsikeresebb gazdaságaival rendelkeznek.
Röviden, a PSE képviselőcsoportja az ösztönző verseny, a megerősítő együttműködés és az egyesítő szolidaritás mellett áll ki.
Az előbb Jacques Delors-t idéztem.
Kolleganőmre, Evelyne Gebhardtra hagyom a Toubon-jelentés kommentálását, amelyről azt hiszem, elmondhatom, hogy általában pozitív.
(Taps)
Elnök úr, azzal szeretném kezdeni, hogy nagyon kiváló munkájáért elismerés illeti Toubon urat.
Azt hiszem, tökéletesen ésszerű eredményt értünk el, amellyel nagyon elégedettek lehetünk.
Konstruktív együttműködésükért ugyancsak lekötelezett vagyok társ-árnyékelőadóimnak a többi képviselőcsoporttól, különösen Harbour úrnak az Európai Néppárt (Kereszténydemokraták) és az Európai Demokraták képviselőcsoportjától.
Van egy jelentésünk, amely véleményem szerint számos józan liberális javaslatot tartalmaz.
Mindenekelőtt a postai piac liberalizálását szeretném hangsúlyozni, amelyet rendkívül szükségesnek és fontosnak tartok, valamint az energiapiacon a fokozottabb versenyt, és a versenypolitika általános jobbítását.
Ezek mind olyan javaslatok, amelyek óvják, illetve jobbítják az egységes piac négy alapjogát.
A cél egyértelmű: akadálymentes egységes piacot akarunk.
Végtére is, állandó az igény az egységes piac jobbítására, és Európa jobb felkészítésére a globalizációra, hogy gazdasága még jobban működjön, és nem utolsósorban annak biztosítására, hogy fogyasztói szélesebb választékot, alacsonyabb árakat és jobb minőséget élvezhessenek.
Elvégre ez az egységes piac lényege.
Szerencsére ennek a jelentésnek van jövőképe, és ennek a jövőképnek figyelmet kell szentelni.
A jelentés ösztönzi a Bizottságot, hozzájárul a Lisszaboni Stratégiához, felhívja Európát, hogy eggyel magasabb sebességfokozatba kapcsoljon, ha a legmagasabb szinthez akarunk csatlakozni, és ellen akarunk állni különösen Kína és az Egyesült Államok keltette verseny nyomásának.
Ezért, ha a Bizottság a legjobbat akarja Európának, polgárainak és vállalkozásainak, McCreevy biztos figyelembe veszi e jelentést a bizottsági munkafolyamatában, és követi a Parlament lépéseit.
Így meg vagyok győződve róla, hogy az egységes piac egyre erősebb lesz, valamennyi vállalkozásunk, legyen az nagy vagy kicsi, és polgáraink hasznára.
A korlátozásmentes egységes piac több munkahelyet és növekedést teremt, ami az európai jóléti állam finanszírozhatóságának előfeltétele - és Európa lakossága lesz az igazi győztes.
Azonban nem csak a Bizottságnak kell elolvasnia ezt a jelentést.
Sarkozy úrnak és Merkel asszonynak is nagyon-nagyon gondosan tanulmányoznia kell azt.
Ha a korlátozásmentes egységes piac mellett állunk ki, nem fogadhatunk el olyan helyzetet, és nem is szabad elfogadnunk, amelyben két nagy ország folyamatosan akadályozza, hogy azt ne mondjam, aláássa a szabad energiapiacot.
az UEN képviselőcsoport nevében. - Elnök úr, a belső piac működésének első tíz évében 877 milliárd eurót adott hozzá az EU gazdaságához, és segített létrehozni több mint 2,5 millió új munkahelyet, tehát nem hiszem, hogy bárki is érvelhet az ellen, hogy a belső piac jól működött volna.
Úgy vélem, a globális versenyképesség biztosítása a következő tíz évben életfontosságú lesz Európa számára.
Ezért nem oszthatom azt a nézetet, amely szerint a közös konszolidált vállalati adórezsim nem gátolná az EU versenyképességét, és, sajnálatos módon, ez az egyik oka annak, hogy a Gazdasági és Monetáris Bizottság jelentéstevőjeként töröltem a nevemet a jelentésről.
Úgy vélem, a közös konszolidált vállalati adóalap (kkva), amely más néven adóharmonizáció, a hátsó ajtón keresztül aláássa az európai versenyképességet, a belső befektetéseket, a növekedést és a foglalkoztatottságot.
Versenyre, és nem harmonizációra van szükségünk az adózás területén.
Ha biztosítani akarjuk Európa növekedését, és azt, hogy a jövőben egy dinamikus globális gazdaság legyen, akkor véleményem szerint versenyre van szükség ezen a területen.
Ennélfogva megkérem a Bizottságot, hogy minél hamarabb készítsen hatástanulmányt a kkva belső piacra gyakorolt hatásáról.
Úgy vélem, Európának szüksége van arra, hogy erőteljesebben próbáljon nemzetközi párbeszédet létesíteni a pénzügyi piacokkal kapcsolatban, nemcsak az Egyesült Államokkal, Japánnal és Kínával, hanem más fejlődő gazdaságokkal is, mint amilyen India.
Más országokkal összehasonlítva, Európa valójában megtorpant a K+F szektor fejlesztése és az abba való befektetés tekintetében. Úgy vélem, a tagállamoknak jelentősebben kell együttműködniük a technológiaintenzív árukkal és szolgáltatásokkal kapcsolatban, hogy a tudás piacát hozzuk létre.
Végül ismét elmondanám, hogy az adóztatás területén versenyre, és nem harmonizációra van szükség, ha Európa a jövőben dinamikus gazdaság akar lenni.
a Verts/ALE képviselőcsoport nevében. - (DE) Elnök úr, szeretnék köszönetet mondani az előadónak a kiváló együttműködésért, és azért a nyitott és átlátható megközelítésért, ahogyan jelentését elkészítette.
A jelentés fontos kérdésekkel foglalkozik.
Alapvető fontosságú feladat az embereknek a belső piacba vetett bizalmának felépítése, miként az is, hogy foglalkozunk a gazdasági aggályokkal, ami azt jelenti, hogy jobban figyelembe kell venni a környezetvédelmi és fogyasztóvédelmi kérdéseket.
E tekintetben a nyáron egy újabb példa merült fel a hiányosságokra, amikor a Mattel, a világ legnagyobb játékgyártója alig egy év alatt kénytelen volt harmadszor is visszahívni játékait a piacról.
A lakosság jogosan várja el az Európai Unió, illetve az Európai Bizottság gyors reagálását, és mi a játékbiztonságról szóló irányelv felülvizsgálatát kívánjuk.
A jelentés a fő kérdésekkel foglalkozik, beleértve a fiskális politika szerepét, itt azonban az én álláspontom nagymértékben eltér az előző felszólalóétól.
Azt hiszem, helyes felhívni a figyelmet a verseny torzulásának veszélyére, ha nem tudunk szorosabb adóharmonizációt elérni.
Ez egy másik olyan téma, amellyel kapcsolatban jogosan várunk javaslatokat a Bizottságtól.
Véleményünk szerint az energiapolitikával kapcsolatos megállapítások is problematikusak.
Attól eltekintve, hogy a hálózatok és a fogyasztói szolgáltatások szétválasztása központi kérdés - és ezzel a jelentés nem foglalkozik - sajnálattal látjuk, hogy a nukleáris energia olyan fontos szerepet játszik.
Teljes mértékben figyelmen kívül hagyja a nukleáris energiával kapcsolatos számos megoldatlan biztonsági kérdést is, amelyre éppen ebben az évben a németországi és svédországi reaktorokban bekövetkezett balesetek mutattak rá, és ugyancsak figyelmen kívül hagyja a jelentés a nukleáris hulladék ártalmatlanítása problémájának tartós megoldatlanságát, és azt is, hogy a szubszidiaritás szintén kérdés marad.
Vannak tagállamok, amelyek úgy döntöttek, hogy felhagynak a nukleáris energia alkalmazásával, ezért helytelennek tartom, ha az Európai Unió ebbe pénzügyi támogatással avatkozna be.
A postai szolgáltatások deregulációja egy másik olyan terület, ahol kiegyensúlyozatlanságot találunk.
Úgy véljük, hogy a kisebb tagállamokban és a távoli területeken az egyetemes szolgáltatás finanszírozásának kérdését a jelentés nem megfelelően tárgyalja.
Ám az egyetemes szolgáltatás elérése kulcsfontosságú, ha helyre akarjuk állítani az emberek bizalmát a belső piacban.
az IND/DEM képviselőcsoport nevében. - Elnök úr, Toubon úr elismeri, hogy "minden tagállam polgárai kétségekkel viseltetnek a belső piaccal és más közös politikákkal kapcsolatban”.
Azt is elismeri, hogy az EU nem lépett túl a bizalmi válságon.
Aztán arra a dokumentumra hivatkozik - azt ma "reformszerződés” néven ismerünk -, amely ezt a válságot okozta azáltal, hogy leereszkedően megállapította, hogy a nemzeti parlamentek bevonása meg fogja könnyíteni az egységes piac előnyeinek megértését.
Ezek a szegény, tudatlan parlamentek egyébként csak 27 európai nemzet demokratikusan megválasztott szuverén törvényhozói, ellentétben ezzel az abszurd konzultatív gyűléssel, amely nem csinál és nem csinálhat mást, mint hogy képviselje a Bizottságot és a hozzá tartozó eliteket.
Ezzel a jelentés egy olyan terv végrehajtásába kezd, amelynek célja az univerzális szolgáltatásokért viselt nemzeti felelősség aláásása az egészségügyi szolgáltatásokat is magukban foglaló univerzális szolgáltatások meghatározásának megváltoztatásával, és a szellemi tulajdonjogok megszerzése, amelyek, mint tudjuk, magukban foglalják a szoftverszabadalmakat is, hogy képviselet nélkül igazítsa ki a vállalkozásokat sújtó adókat, hogy egy izotermán felállítsa egyfajta Canute király trónját, hogy hatalmat és pénzt szerezzen a szénkibocsátással való kereskedelemmel.
Ami a kisvállalatokat illeti, mint azt mindannyian tudjuk, az EU, annak gazdasági partnerei és a Kereskedelmi Világszervezet folyamatosan csapásokkal sújtja őket.
Toubon úr, bizalmi válság?
Ó igen, ó igen!
az ITS képviselőcsoport nevében. - (RO) Elnök úr, csak üdvözölni tudjuk az egységes piac kialakulásának elemzését - az európai projekt e nagy célját - 50 évvel indulása után.
Nem bizonyos azonban, hogy lényeges előrehaladást ért el, és a javasolt ütemtervhez képest a projekt súlyos késedelemben van.
A helyzet sajnálatos, tekintettel arra a tényre, hogy a négy alapvető szabadságjogot (a személyek, az áruk, a tőke és a szolgáltatások szabad mozgását) magában foglaló szolidaritásnak e fontos eszköze nem következetesen járul hozzá az európai projekt eléréséhez.
A nélkül, hogy nagyon analitikusan közelítenénk meg az egységes piac felépítésének kérdését, azt mondanám, hogy e cél elérésében legalább három ok miatt nehézségek merülnek majd fel.
A nemzeti piacok funkcionalitása és hatékonysága különféle szintjei között fennálló szakadék: elméletileg a szabad piaci viszonyokra épülő valamennyi gazdaság működőképes; gyakorlatilag azonban a piac funkcionalitása egy sor politikai, gazdasági, társadalmi, kulturális és különösen történelmi tényező feltétele - ezek a tényezők azok, amelyek a többé vagy kevésbé működőképes piac jellegzetességét megadják; ennek a szakadéknak kedvezőtlen hatásai vannak az egységes piac létrehozására.
Bizonyos államok, különösen a fejlett gazdasággal rendelkezők által bevezetett protekcionista intézkedések nem teszik lehetővé, hogy a kevésbé fejlett piacok fejlődjenek, és a gazdasági erőfölénnyel való ilyen visszaélés lényegesen korlátozza őket abban, hogy a verseny eredményének hasznához fűződő jogaikat élvezzék, ami az egységes piac lényeges demokratikus eleme.
Végezetül, a közös jogszabályok hiánya különösen az adózás terén jár negatív követkeményekkel az egységes piaci projektre, tekintettel arra, hogy az adózás sokszínűsége feszültségeket keletkeztethet a tagállamok között.
Én támogatom a jelentést, de azt hiszem, a következetesség nagyobb foka érdekében végre kellett volna hajtani a kevésbé fejlett gazdasággal rendelkező államok nemzeti piacainak elemzését, különösen az új tagállamokban, mint Románia is, és az eredmények után a fejlettebb gazdaságokhoz való közelítésre irányuló intézkedéseket kellene bevezetni, mert ez az európai egységes piac felépítésének sine qua non feltétele.
(CS) Hölgyeim és uraim, kétségtelen, hogy a közös piac az Európai Unió versenyképességének és a fogyasztói elégedettségnek a talpköve.
A ma megvitatott jelentés világosan kimondja, és véleményem szerint nagyon helyesen, hogy ez a piac, amelyre büszkék lehetünk, a gazdasági verseny elveire épül.
Ezért szeretnék rámutatni, hogy az egységes piac veszélyben van.
A portugál elnökség alatt elfogadott reformszerződés jelenti ezt a veszélyt.
A német elnökség mandátuma szerint a torzításmentes versenyt teljes mértékben el kell törölni az Unió alapvető céljai közül, amelyek mindig kulcsfontosságúak az esetleges viták megoldásában.
Ami megmaradt, az egy belső piac létrehozása az Unió által.
A gazdasági verseny így belevész valamilyen kiegészítő jegyzőkönyvbe, amelyből a reformszerződés ereje teljes mértékben hiányzik.
Ha a szerződést elfogadják, a torzításmentes verseny elveinek védelme az Unión belül még nehezebb lesz, mint ma.
Ez sem az Unió versenyképességét, sem a fogyasztói elégedettséget nem fogja javítani.
(DE) Elnök úr, hölgyeim és uraim, kolleganők és kollegák! Először is köszönetet kell mondanom az előadónak, Jacques Toubonnak, aki az EPP-ED képviselőcsoportja saját álláspontjának kidolgozásáért is felel, szorosan együttműködve Európa északi, déli, keleti és nyugati tagállamainak képviselőivel.
Eszmecserénk során egyetértettünk abban, hogy a belső piac pozitív vonatkozásai messze meghaladják az általánosan közismert pozitívumokat, és meghaladják azt is, amit bizonyos vitákban itt a Parlamentben elismertünk.
Egyetértettünk abban is, hogy a Bizottságnak és közönségkapcsolati szolgálatainak fontos szerepet kell játszaniuk abban, hogy tudatosítsák a munkavállalókban a piac belső előnyeit.
Nézetem szerint a Suez és a Gaz de France fúziójának fényében a belső piaci tesztet - amelyre ez a jelentés javaslatot tesz, és amelyet mi itt az EPP-ED képviselőcsoportban támogatunk - nagyon hasznos lenne átültetni a nemzeti jogszabályokba.
Nagyon is ésszerű megkérdezni, hogy vajon az olyan fúziók, mint ez, vagy tagállami szinten más fejleményeket nem lehetne-e alávetni hasonló teszteknek, hogy ellenőrizzük hatásukat a belső piacra, és hogy kiderítsük, hogy e piacon belül járnak-e előnyökkel a polgárok számára.
A jelentésbe beillesztettünk egy bekezdést a közérdekű szolgáltatásokról, aminek kétségtelenül van már értelme a reformszerződéssel létrehozott új jogalapra tekintettel, mint már említettük.
Egyetértettünk abban is, hogy a belső piac Európa kulcsfontosságú eszköze a globalizáció folyamatában.
Csak a megfelelően működő belső piac képes védelmet biztosítani a nemzetközi piacok bizonyos fejleményeivel szemben.
Ugyanis Rühle asszony, nem támaszkodhatunk kizárólag a monitorozó rendszerekre akármilyen fontosak is legyenek azok bizonyos játékgyártók visszahívásaival kapcsolatban; apellálnunk kell a saját európai gyártóink büszkeségére és a termékeiket jellemző minőségre, mert soha nem leszünk képesek mindent ellenőrizni.
Kíváncsian várjuk, hogy a Bizottság az idén ősszel mit javasol a jelentésre reagálva az egységes piaci felülvizsgálat során, és reméljük, olyan helyzetben leszünk, hogy további határozatokat hozhassunk a belső piac megfelelő irányvonaláról az akkor, abban a fázisban a Bizottság által elfogadandó jelentés alapján.
(DE) Elnök úr! A szociáldemokrata képviselőcsoport nevében én is szeretnék köszönetet mondani Toubon úrnak egy olyan jelentésért, amelyet összességében támogathatunk, mert képviselőcsoportunk tagjai által különösen fontosnak tartott sok nagyon pozitív vonatkozást tartalmaz.
Ennek így is kell lennie, mert amiről itt szó van, az a belső piac jövője; azoknak a kérdéseknek a megválaszolásáról beszélünk, amelyeket az Európai Unióban élő emberek tesznek fel, és az Európai Unió politikájába vetett bizalomról beszélünk.
Riis-Jørgensen asszonynak ezt mondanám, nem elég a jelentésnek csak azokat a bekezdéseit elolvasni, amelyek az ember személyes elégedettségére szolgálnak; a szöveget teljes egészében kell megfontolás tárgyává tenni.
A jelentés sehol nem mondja azt, hogy a szabad verseny, a belső piac és a dereguláció kizárólagos prioritások.
Éppen ellenkezőleg, igen sok szociáldemokrata vonatkozást is magában foglal.
Hogy csak egy példát hozzak, a 8. bekezdésben kifejtettük a hatásvizsgálat fontosságát, ami a szociális jogok és a munkajog tekintetében különösen fontos.
Ez a kulcsa a sokat ismételt cél elérésének, nevezetesen, hogy biztosítsuk, hogy nem az emberek vannak a gazdaságért, hanem a gazdaság van az emberekért. Ennek kell prioritást élveznie bármilyen politikában, amelybe munkát fektetünk.
A jelentés egy másik, számunkra, szociáldemokraták számára nagyon pozitív vonatkozása a harmonizáció hatóköre kiterjesztésének irányába történő elmozdulás, szemben az egyszerű kölcsönös elismeréssel.
A kölcsönös elismerés önmagában nem rossz, de a harmonizálás jobb.
A gyakorlatban egy olyan választ találtunk, amely nemcsak a védelem egy jobb, magasabb szintű formáját kínálja a polgárok számára, hanem egyértelművé teszi azt is, hogy nem fogadhatjuk el a tagállamok szociális rendszerei közötti verseny eshetőségét; amit mi akarunk, az a különféle szociális rendszerek közötti együttműködés a lehető legmagasabb értékekre építve.
Ez egy rendkívül fontos pont, és nagy siker, hogy át tudtuk vinni.
Egy másik számunkra, szociáldemokraták számára különösen fontos eredmény a közérdekű szolgáltatásokról szóló, az utolsó percben elért megállapodás.
Üdvözlöm, hogy az Európai Néppárt előre lépett az Európai Unióról szóló szerződést előkészítő jelenlegi szöveg alapján.
Helyes, hogy a közérdekű szolgáltatások védelme egyike prioritásainknak, és az is, hogy válaszolnunk kell az ilyen szolgáltatásokat az Európai Unióban fenyegető jogbizonytalanságokra, hogy védelmet biztosítsunk a lakosságnak, és megfeleljünk az e területen megjelenő keresletnek.
Van azonban egy pont, ahol mi szociáldemokraták nem adhatjuk a beleegyezésünket, és ez pedig a "belső piaci teszt".
Schwab úr, a szövegben sehol nincs erre a belső piaci tesztre vonatkozó kikötés, és én azt javasolnám, hogy olvassa el a szöveget gondosabban még egyszer.
Számunkra, szociáldemokraták számára, a belső piaci teszt nem olyan mérték, amit alkalmazni kívánnánk - de legalábbis addig nem, amíg hasonló hangsúlyt nem helyeznek más tesztekre, mint például a nemek közötti egyenjogúság biztosítására vagy a szociális klauzúrára, amelyek a szerződésből következnek.
Mindaddig, amíg az egyébként az Európai Unió szerződései által előírt ilyen jellegű teszteket rutinszerűen nem végzik el, nem adhatjuk jóváhagyásunkat egy olyan teszthez, amelyről egyébként a szerződések nem is rendelkeznek.
Ez egy másik olyan pont, amellyel kapcsolatban álláspontunknak nagyon egyértelműnek kell lennie.
(DE) Elnök úr, a belső piac minden bizonnyal működik, ha azt az általános gazdasági növekedés szerint mérjük.
Akkor is minden bizonnyal működik, ha egyszerűen elfogadjuk azt a tényt, hogy amit tapasztalunk - amióta Európában belső piacunk van - a vagyon legnagyobb újraelosztása, amit ez a kontinens valaha is látott békeidőben.
Mégis, ami az emberek által történő elfogadását illeti, a belső piac minden bizonnyal nem működik.
Miért nem?
Pontosan azért, mert itt van a jólét mértékében mutatkozó hatalma szóródás, mert a munka nélkül szerzett jövedelem sokkal gyorsabban nő, mint a bérek, és ezért van az, hogy 15 évvel Jacques Toubon után ezt a jelentést úgy tekintik majd, mint a szocialisták és a szociáldemokraták hatalmas csődjének dokumentumát.
Ha elolvassák a módosító javaslatokat, azt mondják, nem vártunk mást.
Ott vannak a felhívások a hatékony szabályozó mechanizmusokra, a belső piaci stratégia felülvizsgálatára, a szociális napirend megerősítésére irányuló kezdeményezésekre.
A szociáldemokraták Európában hatalmas többséggel rendelkeztek igen hosszú ideje, és 15 évvel ez után ki fog derülni, hogy semmit nem értek el, és ők a felelősek Európa politikai peremének egyre növekvő radikalizálódásáért.
Elnök úr, örömmel látom, hogy csoportunknak a Gazdasági és Monetáris Bizottság véleményéhez fűzött hozzájárulását bevonták Toubon úr kiváló jelentésébe.
A teljes, egységes piac megvalósítása központi jelentőségű Európa gazdasági sikere szempontjából.
Konkrétabban, a különféle jogszabályok, amelyeket a pénzügyi szolgáltatások területén a közelmúltban, elfogadtunk, messzemenően segítik egy egységes európai piac létrehozását e területen, magas színvonalú jogalkotással és a fogyasztók számára lecsörgedező előnyökkel.
Több esetben ezek globális mintává válnak, és a következő lépés annak biztosítása, hogy az e területre vonatkozó szabályozást helyesen megvalósítsák, és az Európai Unió különböző részein egyformán betartsák.
Természetesen visszatartjuk magunkat a további, szükségtelen szabályozástól.
Ám van több kulturális, tradícionális, jogi és adózási akadály, amelyek megakadályozzák az egységes piac kiteljesedését a kiskereskedelmi szinten.
Ezért örömmel várjuk a Bizottság kiskereskedelmi pénzügyi szolgáltatásokkal és jelzáloghitelekkel kapcsolatos fehér könyvének felülvizsgálatát, hogy lássuk, miként érhetjük el a legtöbb előrehaladást a lehető legkevesebb beavatkozással.
Említeném a Lámfalussy-folyamatot, mert az eddig is sokat segített a pénzügyi szolgáltatásokkal kapcsolatos alapvető jogalkotásnak a piac működtetőinek és szabályozóinak valóságos világához való alkalmazkodásban.
Ez a folyamat továbbra is a tanulási szakaszban van, de jelentős mennyiségű jogszabállyal foglalkoztak, és a korai visszajelzések kedvezőek.
Bár a gazdasági bizottság módosításainak nagy részét Toubon úr remek jelentésében említi, sajnálom, hogy a Lámfalussy-folyamathoz kapcsolódóak kimaradtak.
Az adózási rendszer egy olyan terület, amely a gazdasági bizottság felelőssége, és továbbra is akadályozza az egységes piac működését.
Bár tudatában vagyok ezen érzékeny területen az egyhangúsági szabálynak, és a tagállamok adókulcsainak meghatározásával kapcsolatos szuverén jogának, a jelenlegi hozzáadottértékadó- és fogyasztásiadó-rendszerek egyértelműen megakadályozzák az egységes piac teljes megvalósulását, és azt, hogy annak a fogyasztók és vállalkozások élvezhessék az előnyeit.
Ezért mi sürgetjük a Bizottságot, hogy tegyen gyakorlati javaslatokat az EU polgárainak az áruk szabad áramlását illető, azon belül is az interneten keresztüli és a határokon átnyúló vásárlásaival kapcsolatos jogainak megvalósításáért.
Elnök úr, a Belső Piaci és Fogyasztóvédelmi Bizottság elnök asszonyaként szeretnék gratulálni Toubon úrnak, különösen azért, ahogyan a csoportok közötti konszenzus kialakításáért dolgozott a belső piac felülvizsgálata kapcsán a javaslatok megalkotása érdekében, bízom benne, hogy a Bizottság napirendre veszi ezt mai vitáján.
Szeretnék kiemelni néhány javaslatot, amelyek véleményem szerint kulcsfontosságúak a polgároknak e folyamatba és a belső piac fejlesztésébe való bevonása, és általában a bizalom növelése szempontjából.
Az jelentős javaslat, amely a nemzeti parlamentek erőteljesebb bevonásáról szól, hogy azok jobban tükrözzék a tagállamok és polgáraik különböző nézeteit.
Ugyanilyen fontos a belső piac társadalmi és környezeti dimenzióinak bevonása, és természetesen a belső piacnak továbbra is több választási lehetőséget, jobb minőséget és versenyképes árakat kell biztosítania fogyasztóink és kisvállalkozásaink számára.
Az adminisztratív akadályok csökkentése és az innováció ösztönzése, együtt szellemi tulajdonunk védelmével, lehetővé teszi majd, hogy a globális arénában is versenyképesek legyünk.
A fogyasztók akkor fognak bízni a belső piacban, ha látják az előnyöket, és élvezik azokat a jogokat és lehetőségeket, amelyekre EU-polgárként igényt tarthatnak.
Ezért remélem, túllépünk fogyasztóink egyszerű védelmén, hogy biztosíthassuk a gyógymódot arra az esetre, ha rosszul mennének a dolgok.
Ebben a tekintetben szeretném kiemelni azt a nagy jelentőségű munkát, amelyet a SOLVIT-hálózat és az európai fogyasztói központok végeznek.
Ezek az informális, célszerű hálózatok gyors megoldásokat kínálnak igen bonyolult problémákra, amelyek polgáraink olyan környezetben érzékelnek, amelyet bürokratikusnak találnak.
Az egyik ok, amiért nem szívesen vásárolnak más országokban, az, hogy nem bíznak abban, hogy lesz megoldás arra az esetre, ha valami elromlik.
A Bizottság ezért - a felülvizsgálati folyamat egyik lényeges elemeként - erősíteni szeretné ezeket a hálózatokat.
Úgy gondolom, biztos úr, osztjuk a céljainkat: olyan belső piacot szeretnénk, amely fontos és alkalmas mindenki számára - ahogyan ön is mondta bevezető megjegyzéseiben -, és úgy gondolom, együtt fogunk dolgozni, hogy minden polgárunk számára biztosítsuk a hozzáférést a belső piachoz, annak előnyeihez, és az általa nyújtott védelemhez.
Elnök úr, biztos úr, három dolgot szeretnék mondani.
Először is köszönet Toubon úrnak azért is, ahogyan a folyamatot levezényelte.
Úgy gondolom, mindenki, a Ház jobb- és baloldalán egyaránt elégedett volt a dolgok menetével.
Szerintem a jelentés nagyon jó és kiegyensúlyozott.
A második pont a belső piac eladásával kapcsolatos.
Szerintem ez a dokumentum megpróbálja eladni a belső piacot, és ezt valóban meg kell tennünk.
Goebbels úr, ön korábban az úgynevezett "északi modellre” utalt.
Hát, hadd mondjam azt, hogy az északi modell egyik oldalról a szociális jólétről szól, a másik oldalról viszont a gazdasági nyitottságról.
Ezek az országok teljes mértékben követik az egységes piac szabályait - az áruk, a szolgáltatások szabad áramlása, még lengyel vízvezetékszerelőkkel is! -, a pénz, az emberek szabad áramlása, emberekkel, akik más országokból jönnek ide dolgozni, így tehát ezek nyitott gazdaságok.
Érvem a következő: nem szabadna a belső piacot elutasítanunk, mert ez valószínűleg a legjobb dolog, amit az Európai Unióban valaha csináltunk.
Végezetül, szeretnék egy példával szolgálni, hogy miért nem működik az egységes piac.
Ez egy valós példa.
A finn Finnair pilótája vett egy autót Olaszországban a nyár elején, nem mondom el, hogy milyen márkát.
Fél órával később, amikor elhajtott a kereskedésből, megállította a rendőr.
Elvették az ideiglenes rendszámtáblát - amit Németországban legálisan vásárolt -, és elkobozták az autót, és azt a jogi procedúra decemberi befejezéséig nem adják vissza.
Lehetséges, hogy elveszti az autóját, miközben mi a belső piacról beszélünk, amelyben az áruk elméletileg teljesen szabadon áramlanak.
A lényeg tehát az, hogy a jelentés nagyon jó, és rámutat, hogy továbbra is az egységes piac javításán és működtetésén kell lennünk, a szabad verseny és a társadalmi jólét helyes egyensúlyával.
(RO) Elnök úr, kedves kollégák, az egységes piac fejlődése az európai integráció lényegi eleme.
Azt azonban nem szabad önmagában olyan célként tekinteni, amelynél a társadalmi következmények nem számítanak.
Az Európai Unió legutóbbi bővítésével az EU gazdaságilag kevésbé homogénné vált, mint amilyen a múltban volt.
A homogenitásnak ez a hiánya bizonyos neoliberális politikák szempontjából előnynek tekinthető, de nem minden polgár számára.
Amint Jacques Delors mondta, a verseny a vállalatokért van, a szolidaritás az emberekért.
Megkérdőjelezhetetlen színvonala mellett a Toubont-jelentésnek e szempontból van néhány gyenge pontja is.
Elméletileg mindannyian támogatjuk a Lisszaboni Stratégiát, a tudásalapú gazdaságot és a kiváló minőségű munkahelyeket, ahol az olcsó munkaerő nem lehet komparatív előny.
A jelentés azt is kimondja, hogy a vállalatok versenyképessége növelésének egy fő útja a munkavállalók mobilitása, amelyet ösztönözni kell.
Szocialistaként mi úgy gondoljuk, hogy a személyek, illetve a munkaerő szabad áramlása valamennyi akadályának megszüntetése a szerződések által alapított alapjog.
A mobilitás ösztönzése kizárólag gazdasági indokokból már most is súlyos társadalmi következményekkel jár a munkavállalók származási országában: a valós bevételek mellett megjelenik a szakemberek és a kvalifikált munkaerő elvesztése, az elnéptelenedés és az aktív népesség csökkenése, gyermekek ezrei, akik szülők nélkül élnek, és speciális oktatásra és szociális intézményekre van szükségük.
A hosszú távú társadalmi és emberi költségek még nem ismertek.
Ezért mi ennek a konkrét kérdésnek a felmérését kérjük, mert a gazdasági intézkedéseknek soha nem szabad a társadalmi vonatkozásokat aláaknázniuk.
(Taps)
(ES) Elnök úr, először is engedje meg, hogy gratuláljak az előadónak, Toubon úrnak e jelentés tartalmához és ügyességéhez abban, hogy széleskörű támogatást tudott szerezni a jelentés plenáris ülésen történő elfogadásához.
Ezen a ponton annak megerősítése, hogy az egységes piac létrehozásában komoly előrehaladás történt az Európai Unióban, egy nyilvánvaló tény kimondása, ennek ellenére fontos megismételni, akármennyire nyilvánvaló is, hogy még mindig hosszú utat kell megtennünk.
Úgy vélem, a tapasztalat megmegmutatja nekünk, hogy a nyitott gazdaságok azok, amelyek a leggyorsabban növekednek, és a fokozódó verseny mindig a fogyasztók előnyére válik a piacon versengő, illetve ott megjelenő áruk és szolgáltatások minőségét és árát tekintve.
Egy olyan globalizált piacon, mint amilyen a mai világ, képtelenség azt gondolni, hogy protekcionista intézkedések alkalmazásával lehetne előrehaladást elérni, és természetesen az Európai Uniónak, mint világszinten érdekelt gazdasági félnek csak akkor lesz erős gazdasága, ha továbbra is az egységes piac liberalizálására, építésére és elmélyítésére irányuló intézkedéseket követi.
Az emberek számos alkalommal úgy írták le a fokozott versenyt és az európai piaci liberalizációs intézkedéseket, mint az európai szociális modell feladását, vagy a szociális jogok által biztosított védelem feladását.
Véleményem szerint ennek pontosan az ellentéte igaz, nevezetesen, ahhoz, hogy az európai szociális modell továbbfejlődhessen, hogy az európai polgárok továbbra is élvezhessék a szociális védelmet szolgáló intézkedéseket és a jó szociális intézményeket, fontos, hogy az európai gazdaság növekedhessen, és ez a növekedés - hangsúlyozom - csak akkor lehetséges, ha elmélyítjük az európai egységes piacot.
Azt mondtam, hogy komoly előrehaladás történt, de még mindig van teendőnk; kollegáim egyike éppen most konkrét példákat adott erre.
Úgy vélem, fontos megszüntetni az akadályokat annak érdekében, hogy a kis- és közepes vállalkozások az egész Európai Unióban működhessenek.
Az is fontos - amint a jelentés is kifejti -, hogy vizsgáljuk meg és fejlesszük a lakossági banki szolgáltatások piacát, és különösen a szellemi tulajdonjogokat.
Szeretném felkérni a Bizottságot, hogy hívja fel a nemzeti kormányokat és a Tanácsot, biztosítsák, hogy a közösségi rendelkezéseket megfelelő módon ültessék át nemzeti jogukba.
(DE) Elnök úr, mi a belső piac korlátozásainak eltörlése mellett vagyunk annak érdekében, hogy elősegítsük annak pozitív hatásait például a fenntartható növekedést illetően, ám ebben a folyamatban fontos megfelelő figyelmet fordítani a polgárokat védő szociális garanciákra.
Rendkívüli fontosságuk miatt a közérdekű szolgáltatások - ezeket nevezzük az ellátások "alapvető" formáinak - nem válhatnak a piac szabad játékszerévé, és különösen az egészségügyi és a szociális területen van szükség sajátos szabályokra.
Nagyon sajnálom a nukleáris energia teljesen szükségtelen említését a 16. bekezdésben.
Ez kétségtelenül nagy kockázatú technológia, ami veszélyezteti a lakosságot.
Így ezen a ponton nem tudom támogatni a jelentést.
Azt is el kell mondani, hogy az EU joganyagának átültetése során az eltérő nemzeti értelmezések bizonytalanságot okoznak.
Ez, amint számos tanulmány rámutatott, a belső piac teljessé tételének jelentős akadálya.
Végezetül, szeretném megemlíteni az európai szabványok nemzetközi fontosságát.
A Kínából származó hibás játékokról szóló jelenlegi vita jól illusztrálja, mennyire fontos, hogy külső kereskedelmi partnereinkkel folytatott párbeszédben nemzetközileg elismert szabványaink legyenek.
Még akkor is, ha az olyan országok, mint Kína túl terhesnek tartják a minőségi követelmények hosszú listáját, nekünk azonban akkor is szükségünk van a termék- és élelmiszerbiztonság javítását szolgáló intézkedésekre az európai fogyasztók védelmének érdekében.
(SV) Elnök úr, biztos, a belső piac egyike az Európai Unión belüli együttműködés legfontosabb építőköveinek.
Az együttműködés a tagállamok közötti kölcsönös bizalomra és tiszteletre épül.
Kulcsfontosságú ezért, hogy ehhez mindenki járuljon hozzá azzal, hogy a nemzeti jogba átültetendő EU-jogszabályokat gyorsan és hatékonyan hajtja végre.
A SOLVIT a megfelelés ellenőrzésének jó módja, és fejleszthető is.
Mi, politikusok, akik a Parlamentben vagy a Tanácsban európai szinten dolgozunk, felelősek vagyunk annak biztosításáért, hogy a jogalkotás versenypárti legyen, ne okozzon szükségtelen adminisztrációt, feleljen meg a szükségleteknek és oldja meg a még fennálló problémákat.
Evégett politikai konszenzust kell létrehoznunk, és széles körben meg kell értenünk a belső piac fontosságát, amihez Toubon úr és a Bizottság is nagyban hozzájárultak.
Köszönöm önnek, Toubon úr.
Az EPP-ED egy Európát akar mindenki számára, mindenki számára munkalehetőségekkel, hatékony egészségügyi ellátással és szegénység nélkül.
Olyan EU-t akar, amely még erősebbé válhat.
E cél elérésének egyetlen módja, ha biztosítjuk a piacon a versenyt, és azt, hogy a kereskedelmet ne gátolják idejét múlt jogszabályok, szükségtelen vámok, támogatások vagy piaci szabályozások.
A gördülékenyen működő piac és az erős európai vállalatok nélkül nincs pénz a jólétre.
A belső piac és a versenyképesség automatikusan létrehozzák a szociális biztonságot és a jólét előfeltételeit.
(HU) Szeretnék először is gratulálni ahhoz az átlátható és tartalmas vitához, amelyet a biztos úr kollégái folytattak velünk a jelentés elkészítése előtt az elmúlt évben.
Ugyancsak szeretnék gratulálni Toubon úrnak a jelentés elkészítéséhez.
Jómagam elsősorban a 40. ponttal kapcsolatban szeretnék felszólalni, amely a tagállamok felelősségét hangsúlyozza.
A legfontosabb gondolatom talán az, hogy a tagállamok nem az Európai Bizottságnak, nem az Európai Parlamentnek tartoznak a belsőpiaci szabályok átültetésével, hanem mindenekelőtt saját maguknak, egymásnak és mindenek fölött a saját polgáraiknak és a saját vállalkozásaiknak.
Ezért aztán nem mehetünk el szó nélkül a 2007. júliusi belsőpiaci eredménytábla eredményei mellett, vagy az ott feltüntetett adatok mellett.
A 2004-ben csatlakozott és 2005-ben csatlakozott új tagállamokkal szemben feltétel volt az acquis communautaire hiánytalan bevezetése és átvétele.
Az eredménytábla alapján azt látjuk, hogy a határidő letelte után két évvel át nem ültetett irányelvek rekorderei szinte kivétel nélkül a régi tagállamok. A négy legmagasabb átültetési deficitet régi tagállamokban mérték.
A belsőpiaci kötelezettségszegési arány az egyes régi és új tagállamok között 1:2-höz, de esetenként 1:8-hoz, mint például Szlovénia és Olaszország között.
Ennek egyenes következménye, hogy az egyenlőtlen bánásmód, a hátrányos megkülönböztetés egyértelműen a jogkövetők kárára történik.
Amikor tehát a jövő belső piacáról beszélünk, egyértelműen hangsúlyoznunk kell, hogy a jogkövető magatartást tanúsító, az acquis communautaire-t átültető országok és vállalkozások nem lehetnek károsultjai a belső piac további fejlesztésének.
Gratulálok a jelentéstévőnek.
(CS) Biztos úr, 15 évvel ezelőtt a tagállamok egyetértettek a gazdasági integráció elmélyítésében, és megfogadták, hogy létrehozzák az egységes európai piacot az áruk, a szolgáltatások, a tőke és az emberek szabad mozgásának érdekében.
A 90-es években ez a vállalkozók számára létrehozta a versenykörnyezetet, amelynek eredményeként a fogyasztók szélesebb választékot és alacsonyabb árakat kaptak.
2000 óta azonban azt látjuk, hogy néhány tagállam, különösen a régiek, burkoltan és nyíltan egyaránt védik kicsiny nemzeti piacukat a szomszéddal folytatott versenytől, és eltűrik az adminisztratív és más akadályokat, így gátolva az akadálymentes egységes piac gyors és teljes létrehozását.
A globális kereskedelem gyors liberalizálásának, illetve annak fényében, hogy mi európaiak milyen elhamarkodottan adunk teret harmadik országokból származó áruknak, ez ellentmondásos magatartás.
Nem az egészséges európai piac lenne a globalizáció és a munkanélküliség kihívásaival való megbirkózás kulcsa?
Ezt az irracionális helyzetet a populizmus és az okozza, hogy elsőbbséget adnak hamis nemzeti érdekeknek a fogyasztók és a vállalkozók közös érdekeivel szemben.
Ezért üdvözlöm a Bizottság zöld könyvét, és a felülvizsgálatra irányuló javaslatot: ez a felülvizsgálat majd kideríti, hogy a hatályos európai jogszabályokat számos országban megkerülik, és felszínre hozza azokat a hiányosságokat, amelyek gyengítik az egységes piacba vetett bizalmat.
Erre egy példa az a szürke terület, hogy mikor alkalmazzuk a származási ország elvét, és mikor ne.
Ha a piacnak elvben megfelelően kellene működnie, haladást kell elérnünk a hálózati szolgáltatások liberalizálásában, és véglegesítenünk kell a pénzügyi szolgáltatások piacát, valamint felül kell kerekednünk az egészségügyi és szociális szolgáltatások terén uralkodó mítoszokon.
Az euró bevezetése és a legutóbbi irányelvek megerősítették a kereskedelmet az Unión belül, és átláthatóbbá tették azt.
Ezzel együtt is mindannyian tudjuk, hogy a vállalkozók szenvednek az egyre növekvő papírmunka terhétől, és hogy egyenlő feltételekre van szükségünk a tisztességes nemzetközi versenyben.
Ugyancsak szükségünk van korszerűbb és egyszerűbb ellenőrzési mechanizmusokra.
Sürgetem a Bizottságot, hogy mindent tegyen meg annak figyelemmel kísérése, hogy a meglévő irányelveket miként hajtják végre, és hogy érjen el további előrehaladást a kölcsönös elismerés területén, mielőtt a további harmonizációt támogatná.
Én tudom, hogy a kereskedelem globalizálása megköveteli más termékek szabványosítását, valamint a megállapodást az európai származási jelölésről.
Egyetértek, hogy a vállalati adózás területén meglévő eltérések a feszültség forrásai, és ezzel kapcsolatban további vitára lesz szükség.
Az európai piac folyamat, nem dogma.
(FI) Elnök úr, nem kellene szapulnunk a globalizációt az általa okozott károk miatt, inkább gyakorlati lépéseket kellene tennünk.
A nemzeti piacok védelme megbénítja kontinensünket, veszélyeztetve annak gazdasági növekedését, azt, amire a szociális Európa is támaszkodik.
A jelentés érdeme, hogy hangsúlyozza azon folyamat befejezésének fontosságát, amelynek révén különösen az energia- és a hírközlési piacok megnyílnak a verseny előtt, mert a fejlett és nyitott hálózatok végső soron a fogyasztók érdekeit szolgálják, és garantálják a növekedést.
E fejlődés felgyorsításához azonban hatékony szabályozó mechanizmusokra és ellenőrzésre van szükségünk.
Egy ilyen mechanizmust be kellene építeni az úgynevezett ügyféllel szembeni határokon átnyúló felelősség elvébe.
Ezzel mindenki, aki munkát vagy szolgáltatásokat rendel meg, felelős annak biztosításáért, hogy a tevékenység átlátható legyen, és az alvállalkozók teljesítsék kötelezettségeiket.
Ez az Unió és ez a Parlament túlságosan ideologikus álláspontra helyezkedik a különféle energetikai opciók kapcsán.
A gyakorlatban a klímaváltozás káros hatásait a kibocsátás csökkentése akadályozza meg.
Szemben azzal, amit például Bulfon úr mondott itt az előbb, irreális feltételezés, hogy valódi és hatékony eredményeket tudnánk elérni a nélkül, hogy a nukleáris energia a megoldás részét képezné.
Prioritást élvező célunk a fosszilis tüzelőanyagok használatának csökkentése kell legyen.
(SK) Azzal szeretném kezdeni, hogy kollegámnak, Jacques Toubonnak elismerésemet fejezem ki gondolatébresztő jelentéséért, ami kiváló és kiegyensúlyozott alapot ad a Bizottság küszöbön álló dokumentumaihoz.
Annak ellenére, hogy a Római Szerződés garantálja a négy alapvető szabadságjogot, gyakorlati alkalmazásuknak még mindig sok akadály áll az útjában.
A belső piac jelenlegi helyzetének felülvizsgálata lehetőséget kínál nekünk a meglevő szabályok erősítésére, és az elavultak felülvizsgálatára.
Ez az új megközelítés megszüntetheti a potenciális és a valóságos közötti szakadékot, és megoldásokat kínál a 27 tagállam piacai közötti korlátok megszüntetésére.
Egyetértek az előadó véleményével, hogy az egységes piac sikere három pilléren nyugszik: az első a fogyasztói jogok megerősítése és a kedvező üzleti környezet létrehozása, ami különösen fontos a kis- és közepes vállalkozások számára.
Például: javítani kell a kis- és közepes vállalkozások hozzáférését a közbeszerzési szerződésekhez.
A második pillért illetően, meg kell szüntetnünk minden még létező korlátot, mint például az egységes pénzforgalmi terület létrehozásának akadályait.
A harmadik pillér az EU belső piacának nemzetközi dimenziója megerősítéséből áll a nagyobb, transzatlanti belső piac létrehozásával.
A globális gazdaság összefüggésében az EU csak akkor lehet sikeres, ha eléri, de inkább meg is haladja kereskedelmi partnerei innovációs képességeit.
Az EU-nak ezért konkrét intézkedésekre van szüksége innovációs képességei növelésére.
A vállalkozások, az állami szektor és az akadémia közötti aktív együttműködés számára kedvező környezetet a tagállamoknak kell létrehozniuk.
Az állami és magánbefektetéseknek az egyetemekhez kapcsolódó erősen szakosodott kutatási központokba történő becsatornázása lehet a holnap vállalkozói közösségének alapja.
(DE) Elnök úr, biztos úr, hölgyeim és uraim, a polgárok sokan vélhetik ezt a mai vitát meglehetősen furcsának: végül is a belső piac már több mint 15 éve velünk van, és igen sokan már hozzászoktak.
E hosszú idő után mégis fennmaradt néhány meglepő hiányosság, többek között bizonyos tagállamok protekcionista magatartása miatt.
Időközben bizonyos dolgok rosszul sikerültek.
A polgárok - a fogyasztók - választási szabadsága csökkent, és a piac korántsem kínál mindenkinek azonos feltételeket; lehet, hogy a nagy vállalatoknak biztosítja azt, de a kkv-k számára semmiképpen sem.
Mindannyian osztozunk abban a véleményben - és remélem, hogy itt nemcsak a Parlament, hanem a Bizottság és a Tanács nevében is beszélek -, hogy a belső piac nem önmagért való cél.
Szeretném idézni az egységes piac egyik nagy alapító atyját, Jacques Delors-t, aki három kulcsfontosságú elvről beszélt - a versenyről, amit ösztönözni kell, az együttműködésről, amit erősíteni kell, és a szolidaritásról, ami összeköt.
Az évek során e három elv közül az utolsó valamelyest elkallódott.
Számunkra, szociáldemokraták számára a szolidaritás és a kohézió a belső piacon nagyon fontosak.
Az utolsó szempont, hogy a hatékony piac magában foglalja a hatékony garanciákat és a fogyasztóvédelmet.
Csak olyan módon építhetjük fel azt a bizalmat, amire mindenki figyelmeztet minket, ha ezeket a dolgokat rendbe rakjuk.
Az elmúlt években egyre nőtt az olyan termékek száma, amelyek veszélyes anyagokat tartalmaznak, vagy más kockázatot rejtenek magukban: a kínai játékok csak a jéghegy csúcsát jelentik.
Termékek ezrei miatt emelnek kifogást.
Itt van a mi feladatunk és az ön feladata is, biztos úr: használnunk kell az ön piacellenőrzési intézkedéscsomagját ahhoz, hogy visszanyerjük az emberek bizalmát; cselekednünk kell, és nem hagyhatjuk a dolgokat úgy, ahogyan vannak.
(RO) Elnök úr, a gazdasági és társadalmi kohézió, valamint a szolidaritás nélkülözhetetlen az Európai Unió számára.
A strukturális alapok hozzájárulnak valamennyi európai régió fejlődéséhez, és különösen az új tagállamok számára fontosak.
Nemcsak a legdinamikusabb tudásalapú gazdasággal rendelkező gazdasági unióra van szükségünk, hanem szociális Európára is, ahol mindenki betölti a szerepét, és ahol kiváló a közszolgáltatások minősége, és azok a csaknem 500 millió európai polgár számára elérhetők.
Szükségünk van egészségügyi és oktatási szolgáltatásokra, szükségünk van fenntartható szociális védőhálóra.
A szállítás, az energia és a hírközlés alapvető fontosságú az EU gazdasági fejlődéséhez, de biztosítanunk kell azt is, hogy mindenki elérhesse ezeket a szolgáltatásokat.
Az e-kormányzás és a pénzügyi szolgáltatások fejlesztése alapvető fontosságú a közszolgáltatások átláthatóságához és minőségéhez, és ezeknek kell biztosítaniuk a fogyasztóvédelmet is a digitális környezetben.
Reméljük, hogy a román és a bolgár munkavállalókat sújtó, a közösség munkaerőpiacára történő bejutásukat akadályozó korlátokat el fogják törölni.
Az európai munkaerőpiachoz való diszkriminációmentes hozzáférés tehát fontos az egyenlő munkafeltételek biztosításához és a szociális dömping elkerüléséhez.
(PL) Elnök úr, a belső piac, mint az Európai Unió egyik pillére folyamatosan változik.
Naponta látjuk, hogy milyen tényleges hatása van az átlagpolgárok életére.
Az európai integráció elmélyítése közvetlenül függ az egyes tagállamok gazdaságai közötti integráció elmélyítésétől.
Ezért valamennyi polgár számára fontos, hogy határozott intézkedésekkel megszüntessük a belső piacon az emberek, a tőke, az áruk és a szolgáltatások áramlásának szakadatlan akadályait és korlátait.
Toubon úr jelentése pontos, amely megjelöli azokat a területeket, amelyekre a belső piac működésének javítása érdekében az EU jogalkotásának és politikájának összpontosítania kell.
Számos kérdésre felhívja a figyelmet, amelyeknek munkánk során elsőbbséget kell adnunk, különösen ilyen a polgárok - akár fogyasztók, akár vállalkozók - belső piacba vetett bizalmának megszerzése.
Én teljes szívemmel támogatom a Toubon-jelentésben foglalt elgondolást, hogy a nemzeti parlamentek vegyenek részt a Parlament jogalkotási munkájában, amelynek révén az EU lényegesen közelebb kerül polgárainkhoz.
Ez egy nagyon célszerű javaslat
Végezetül szeretném hozzátenni, hogy egykori üzletasszonyként egyetértek a jelentés mindazon ajánlásaival, amelyek a vállalkozásokra háruló adminisztratív terhek megszüntetésére irányulnak.
Csak a következetes, piacbarát és liberális politika alapján lesz az EU gazdasága képes az Egyesült Államok, Kína és India gazdaságával versenyezni.
Gratulálok az előadónak kiváló jelentéséhez, amelynek legnagyobb erénye a kiegyensúlyozott tartalom.
Egyszerűen azt mondhatom, hogy ez olyan nem politikai útiterv, amely meghatározza a belső piacra vonatkozó munkánk prioritásait.
a Bizottság tagja. - Elnök úr, tisztelt képviselők, figyelmesen hallgattam az egységes piac jövőjével kapcsolatos vitát, és szeretném megköszönni a hozzászólásokat.
Az egységes piac felülvizsgálata lényegi része annak, hogy Európa számára megfogható eredményeket érjünk el, egyértelműen a polgárokra koncentrálva.
Az egységes piac nem önmagában vett cél.
Politikáinknak az embereket kell szolgálnia, életminőségüket javítania.
Minden európainak, önöknek és nekem, azonosulnia kellene ezen politikák céljaival.
Továbbra is jelentős kihívások állnak az egységes piac előtt.
Javaslataink közül többet már letettünk az asztalra.
Mások hamarosan megérkeznek.
Szükségünk van az önök támogatására, hogy sikeresen végigvihessük ezeket a kezdeményezéseket.
Újragondoljuk, milyen módon irányíthatjuk az egységes piacot a nemzeti szinteken, és az EU szintjén.
Minden kezdeményezést alaposan előkészítünk, a jobb szabályozás elveinek megfelelően.
Ez lehetővé teszi számunkra, hogy a cselekvés előtt megvizsgáljunk minden választási lehetőséget, és ebbe beleértendő, hogy bizonyos területeken meg lehet fontolni az önszabályozást is.
Szükség van rá, hogy javítsunk az egységes piaccal való azonosuláson.
Az egységes piac a mi fogyasztóinké, vállalatainké, munkavállalóinké és civil társadalmunké.
Az a nemzeti, a regionális és a helyi hatóságokhoz tartozik.
Meg kell valósítanunk a tagállamok közötti együttműködést napi szinten.
Ismét meg szeretnék köszönetet nyilvánítani a jelentéstevőnek, és a következő hónapokban is várom további parlamenti észrevételeiket.
A vitát lezárom.
Az e napirendről szóló szavazás ma kerül sorra.
Írásbeli nyilatkozatok (142. cikk)
írásban. - Ez a saját kezdeményezre létrejött jelentés remek alkalmat kínál arra, hogy bevezesse az egységes piac mostani felülvizsgálatát.
Ezen alkalomból tehát a Parlamentnek ki kell emelnie a kiteljesedett egységes piacból származó előnyöket.
Miközben a jelentés rámutat azokra a kihívásokra, amelyekkel az egységes piacnak szembe kell néznie, konkrét javaslatokkal is szolgál.
E javaslatok között különösen támogatjuk, hogy hangsúlyt kapott a fenntartható fejlődéssel kapcsolatos, a klímaváltozás megállítását szolgáló intézkedések fontossága; annak szükségessége, hogy növelni kell a fogyasztók bizalmát a más országban történő vásárlások esetén is; a kis- és közép vállalkozások, valamint az innováció versenyképességet, növekedést és foglalkoztatottságot elősegítő potenciáljának kiemelése; a munkavállalók Európán belüli valódi szabad áramlásának bátorítása, továbbá általában az integrált és hatékony egységes piac előtt álló akadályok lebontása.
Természetesen ezeket a javaslatokat át kell ültetni az egységes piaci irányelvekbe, amelyeket a tagállamoknak szigorúan végre kell hajtaniuk.
Ahhoz, hogy az egységes piac szabályai hatékonyan érvényesüljenek, az Uniónak meg alkotnia a maga számára a megfelelő eszközöket, amelyekkel bátorítani tudja a nemzeti kormányok közötti együttműködést, kialakítja a vállalkozások és a polgárok információs érintkezési pontjait, javítja a panaszok kivizsgálásának hatékonyságát, és szükséges esetén a megfelelő hatóságokon keresztül intézkedéseket valósít meg.
írásban. - Az egységes piac változatlanul az EU az egyik legfontosabb eredménye.
Ám az korántsem teljes.
Mind a négy szabadságunkkal kapcsolatban tapasztalhatóak elmaradások.
Látnunk kell, hogy az érdekeltek bizalma az egységes piac teljesítménye iránt megfogyatkozott.
Ezeket az eredményeket általában természetesnek veszik.
A javak szabad áramlásával kapcsolatban, azok 25 %-a továbbra is nemzeti technikai akadályokba ütközik.
A Bizottság 2007. januári intézkedéscsomagja remélhetőleg a célzott intézkedések formájában valósul meg, hogy leküzdje fennmaradt akadályokat.
Ami az embereket illeti, bizonyos alapelvek kapcsán, nevezetesen a szociális jogok áthelyezhetősége terén bizonytalanság tapasztalható.
Üdvözlöm, hogy például a nyugdíjak vagy a határokon átnyúló egészségügyi ellátáshoz való hozzáférés politikai aknamezőnek tűnő kérdései fokozatosan tárgyalások témájává válnak.
A tőkével és a szolgáltatásokkal kapcsolatban jelentős változások előtt állunk.
A jelenlegi helyzet a közös társaságiadó-alap okán torzítja a befektetési döntéseket, hátrányos helyzetbe hozza a kis- és közepes vállalkozásokat.
Szükség van az egységes piac kapcsán politikai impulzusra, még akkor is, ha az EU szembenéz a jövő kihívásaival a reformszerződés útján.
E politikai szándék céljának az egyértelmű vállalkozói környezet biztosítása, a világos, alkalmazható szabályozórendszer és az adminisztratív terhek csökkentése kell legyen.
írásban. - Üdvözlöm az előadó jelentését, és egyetértek azzal, hogy az egységes piac fejlesztése sok előnyt hozott az európai polgároknak, például több választási lehetőséget és alacsonyabb árakat teremt a fogyasztóknak, dinamikusabb üzleti környezetet segít kialakítani, és lehetővé teszi az áruk, szolgáltatások és eszmék szabad cseréjét.
Ez pedig lehetővé tette az európai integrációt több területen, és továbbra is támogatja az EU-t céljai elérésében.
Ám néhány ponton fenntartásaim vannak kell a jelentés egyes elemeivel kapcsolatban:
Nem értek egyet azzal, hogy egy közös konszolidált adóalap létrehozatala akár szükséges, akár helyes lenne, ahogyan a jelentés állítja.
Úgy vélem, ha a Bizottság benyújtana egy ilyen javaslatot, az az első lépés lenne az adóharmonizáció felé, és ezt elfogadhatatlannak tartom.
Úgy vélem, a tagországok a legalkalmasabbak arra, hogy meghatározzák adózási rendszereik természetét.
Végezetül, nem értek egyet a jelentés azon megállapításával sem, amely szerint az atomenergia lényeges eleme az EU energiaellátásának, ezért nem támogatom a jelentés e részét.
Az európai magántársaság statútuma, társasági jog (vita)
A következő napirendi pont a Giuseppe Gargani által a Jogi Bizottság nevében a Bizottsághoz intézett szóbeli kérdés az "európai magántársaság statútumával” és a "tizennegyedik társasági jogi irányelvvel” kapcsolatos jogalkotási eljárás állásáról - B6-0137/0000).
szerző. - (IT) Elnök úr, biztos úr, hölgyeim és uraim, az e kérdésről folytatott vita nagyon fontos mind intézményi, mind politikai szempontból, figyelemmel annak számottevő politikai és intézményi jelentőségére.
Nagyon világosan szeretném kimondani és vállalom a felelősséget szavaimért, hogy az Európai Bizottság súlyos mulasztást követett el az Európai Parlamenttel szemben, mert nem követte nyomon a Parlament hivatalos kéréseit, és nem terjesztett be javaslatokat az európai magántársaságokról és a tőketársaságok székhelyei áthelyezéséről szóló jogszabályra vonatkozóan.
2007. februárjában hivatalosan kértük a társaság statútumára vonatkozó jogszabályra irányuló javaslatot a Szerződés 192. cikke alapján, és - ezt szeretném hangsúlyozni és szeretném kérni a biztos urat, hogy figyeljen, mert ez egy nagyon fontos szóbeli kérdés, elnök úr, amire választ kell adni - ez egy alapos vita után történt, amely együtt járt egy, felkészült és reprezentatív szakértők részvételével történt meghallgatással, és ők bemutatták nekünk, hogy milyen nagy szükség van egy ilyen instrumentumra, és hogy az milyen hasznos lenne a belső piacon hatékonyan működni kívánó kisvállalkozások segítésében.
Biztos úr, a Bizottság kötelessége volt, hogy azonnal elindítsa a jogalkotási javaslat elfogadására irányuló eljárást, a hatásvizsgálattal kezdve.
Sőt, a Bizottság már 2005 decemberétől rendelkezett egy megvalósíthatósági tanulmánnyal, de semmit nem tett, hanem helyette júliusig múlatta az időt, amikor elindította a konzultációt az európai magántársaság szükségességéről - és itt ismét nem volt szó többről, mint egy hipotetikus megbeszélésről -, mint ha a Parlament, mint az Unió egészének választott képviselője nem alapozhatná kérését legitim módon egy anyagi jogi jogalkotási aktusra.
Én részleteiben nem vizsgálom az európai jogalkotást, mivel Klaus Lehne - a bizottság egyik fő szakértője és e terület vezető szakembere - rövidesen beszélni fog a kérdés jogi vonatkozásairól.
Én a problémát nagyobb mélységben vizsgálom, és emlékeztetni szeretném a biztos urat, hogy megfelelő módon megfontolás tárgyává tehesse mindazt, amit mondok, arra a kapcsolatra, ami az intézmények között fennáll, és amelyre a Bizottság és a Parlament közötti szükséges együttműködést építeni kell.
Véleményem szerint, biztos úr, ön személyesen is udvariatlanul járt el a Parlamenttel szemben, ön semmibe veszi a Parlamentet.
Ön figyelmen kívül hagyta a Parlamentnek a 192. cikk, és különösen az intézményközi megállapodás alapján elfogadott kéréseit. "Jobb szabályozás", és olyan sokszor elmulasztották a cselekvést - én az elnöke voltam annak a bizottságnak, és nagyon jól tudom, hogy hány kérdés van még függőben -, bár a bizottság hivatalosan nemcsak azt vállalta, hogy figyelembe veszi a kéréseket, hanem azt is, hogy gyors és megfelelő válaszokat ad a Parlament bizottságainak.
Ez egyáltalán nem így történt!
E kötelezettségeknek való megfelelés elmulasztása felveti a Bizottság Parlamenttel szembeni elszámoltathatóságának kérdését, és nekem nem okoz nehézséget azt jogi kérdésként meghatározni.
A német elnökség által szervezett, a társasági jogról szóló konferencián Lehne úr nagyon helyesen mondta, hogy az Európai Bizottságot a Bíróság elé állíthatnánk kötelezettségei teljesítésének elmulasztása miatt.
A Parlamentnek - és én ezt nagyon világosan kijelentem - tudnia kell, hogy a Bizottság internetes honlapján már megerősítette, hogy az 1997-ben és 2002-ben megtartott konzultációk magas szintű és konkrét igényre mutattak rá a gazdasági szereplők részéről.
A Bizottság így tudja, hogy a kérdés mennyire fontos, tudja, hogy van kötelezettsége, hogy válaszoljon a Parlament kérdéseire.
Nem csak hogy elmulasztották a jogalkotásra irányuló javaslat jóváhagyását, hanem a Berlini Konferencián a biztos odáig ment, hogy azt mondta, további vitákra van szükség a javaslat hasznosságát illetően.
Ez nagy megrökönyödést keltett bennünk, mert most azt kell megfontolnunk - amint a biztos állítja -, vajon az Európai Parlamentnek van-e még esélye e jogalkotásra irányuló javaslat érvényességének hatékony magyarázatára.
Ezen a téren egy irányelv - és ezzel befejezem - bizonyára biztosítaná a szilárd jogalapot a társaságok letelepedésének szabadságához és a szolgáltatásnyújtás szabadságához.
Várjuk a részletes javaslatot a biztostól, ami nem azt jelenti, hogy követni kell a különféle lobbikat, Angliából, az Egyesült Királyságból és Írországból, gondolom én, hanem az áldatlan állapottal kell foglalkozni.
Nem egyes országok érdekeit kell kiszolgálnia biztos úr, amint ön ezt nagyon jól tudja, hanem az európaiak érdekeit.
A Parlament nem lobbi, és mi ténylegesen és kézzel foghatóan kifejezzük ezt az igényt és ezt a szükséget!
a Bizottság tagja. - Elnök úr, Gargani úr a Jogi Bizottság részéről intézett szóbeli kérdése lehetőséget ad számomra, hogy kifejtsem a legújabb fejleményeket a Bizottság álláspontjával kapcsolatban a 14. társasági jogi irányelv és az európai magántársaság (EMT) ügyében.
Amint azt tudják, és ami része a "jobb szabályozás” megközelítésünknek, az EMT statútumával kapcsolatos nyilvános konzultációt július 20-án indította a Belső Piaci és Szolgáltatási Főigazgatóság.
Tudom, hogy az Európai Parlament azt szeretné, ha a Bizottság felgyorsítaná a folyamatot.
Ám el kell végeznünk a szükséges előkészítő munkát.
Ennek lényegi része az érdekeltekkel való egyeztetés a lehetséges szabályozási lehetőségekről - tehát legyen egy egységesebb, de kevésbé rugalmas statútum, vagy egy olyan, amely több szabadságot ad a felhasználóknak, ám több Európai Unión belüli EMT-struktúrát eredményez.
Hallanunk kell az érdekeltek álláspontját, hogy melyik lehetőséget tartják a vállalatuk számára megfelelőbbnek.
Erről szól a jobb szabályozás.
A 2005. végi megvalósíthatósági tanulmány elég általános összegzéssel szolgált a jelenlegi helyzettel kapcsolatban, de nem ad egyértelmű választ a legjobb politikai választással és az EMT statútumával kapcsolatban.
Ezért mélyebb elemzésre van szükségünk.
A tanulmány természetesen megfelelő háttérrel szolgál a majd munkánkhoz.
Sokat segítettek számunkra az Európai Parlamentnek az EMT statútumáról szóló jelentése, és annak lehetséges tartalmára vonatkozó ajánlásai.
A 14. társasági jogi irányelvről szóló javaslattal kapcsolatban az előkészítő munka nem volt meggyőző.
Jobb szabályozást és hatást biztosító politikánk szükségessé teszi számunkra, hogy bizonyítsuk a kezdeményezés egyértelmű gazdasági hasznát, mielőtt megvalósítanánk azt.
Rövidesen olyan helyzetben leszek, hogy egyértelműbb állásfoglalást tehessek egy ilyen javaslat hozzáadott értékével kapcsolatban.
Tovább kell gondolkodnunk, mielőtt lépünk ezzel a javaslattal kapcsolatban, amely, őszintén szólva, akár vitatható is lehet.
Amint a képviselők tudják, én nem félek a vitától, ám szeretnék meggyőződni arról, hogy ez a javaslat elég hasznos az Európai Uniónak ahhoz, hogy jogalkotásra vonatkozó javaslatot érdemeljen.
Ez nem a halogatásról szól, hanem arról, hogy szerintem a jó munkához megfelelő előkészítés szükséges.
A következő hónapokban tájékoztatom a képviselőket, hogy miként szeretnék előrehaladni e fontos kérdésekkel kapcsolatban.
a PPE-DE Képviselőcsoport nevében. - (DE) Elnök úr, biztos úr, igen tisztelt hölgyeim és uraim! Először is azt kell mondjam, örülök, hogy McCreevy biztos a szóbeli kérdésre adott válaszában nem utasította el az Európai Parlament javaslatait.
Az elmúlt néhány évben olyan sok meghallgatás és konzultáció zajlott az európai magántársaságról, hogy képtelen vagyok megérteni, miért van szükségünk egy harmadikra, egy negyedikre, ötödikre, talán még egy hatodikra is akárhányadikra is.
Az ügy le van zárva.
Volt egy eredeti javaslatunk a Bizottság cselekvési tervében.
Ezt az érintettek többsége a módosított cselekvési tervben jóváhagyta.
A parlamenti meghallgatások egyértelmű üzenetet küldtek.
A Parlament határozatai nem lehettek volna világosabbak, és ennek alapján semmilyen további késedelmet sem tudok elfogadni.
A szakértők általában egyetértenek abban, hogy a bejegyzett székhely határokon átnyúló áthelyezéséről szóló irányelvben joghézag van.
Az Európai Unió felkínálja a tőke mozgásának szabadságát - azaz a tulajdon, illetve a tőke más helyszínre történő áthelyezésének lehetőségét -, de ha nekem van egy vállalkozásom, akkor jelenleg nincs ilyen választási lehetőségem, mert nem dönthetem el szabadon, hol legyen a vállalkozásom székhelye, vagy hogy hová helyezzem azt át az Európai Unión belül.
Ez nyilvánvalóan a jogszabály hiányossága.
A Bizottság éves jogalkotási programjában bejelentette e hiányosság megszüntetésének szándékát.
Jelenleg olyan helyzet van, hogy az Európai Bíróság saját esetjogát alakítja ki ezen a területen, és a vadnyugati stílusú dereguláció felé hajlik annál az egyszerű oknál fogva, hogy a jogalkotás tehetetlen; semmit nem tesz azokon a területeken, ahol hiányzik a harmonizáció.
Éppen ideje, hogy a jogalkotó cselekedjen, ahelyett, hogy minden felelősséget a Bíróságra hárítson.
Egy utolsó megjegyzés: az Európai Bizottság kezdeményezési monopóliuma nem légüres térben van.
Mint bármilyen monopóliumot, azt is összefüggésében kell nézni, és ebben az esetben az összefüggés a Szerződésből és az intézményközi megállapodásokból következik.
E szövegek szerint mind a Tanácsnak, mind az Európai Parlamentnek van közvetett kezdeményezési joga.
Az intézményközi megállapodásokban a Bizottság vállalta, hogy javaslataikra reagál.
Mivel ez a helyzet, nagyon világossá kívánom tenni, hogy amennyiben a Bizottság elmulasztja a lényegi válasz megadását erre a kérdésre a megállapított határidőn belül, javasolni fogom a Jogi Bizottságnak, hogy a mulasztás miatt indítsunk eljárást a Bizottság ellen az Európai Bíróság előtt.
a PSE képviselőcsoport nevében. - Elnök úr, üdvözlöm a biztos úr megállapításait, különösen azokat, amelyek szerint a szabályozóknak és a munkájuk által érintett embereknek együtt kell dolgozniuk a jogszabályokon, és ez része a jobb szabályozás iránti elkötelezettségnek.
Üdvözlöm továbbá, hogy szerinte is gazdasági célokat kell kitűzni, és ezeknek a piac igényeit kell tükrözniük.
Amikor a Bizottság társasági jogról tartott saját egyeztetéséről szóló összegzését tekintettem át, figyelmes lettem arra, hogy a válaszolók kevesebb mint fele tartotta szükségesnek az európai magántársaság statútumának létrehozását.
Ez némileg ellentmond annak, amit eddig hallottunk, és talán pontosabban megvilágíthatná, biztos úr, hogy mik voltak ezek a válaszok.
Felfigyeltem továbbá arra is, hogy a legtöbben inkább a meglévő társasági jog kodifikációjára és konszolidációjára vágynak, és nem ezen túlmutató intézkedésekre.
Nyilvánvaló, hogy ez egy nehéz kötéltánc.
A következőt szeretném tudni: mekkora az igény arra, hogy nem nemzeti, hanem európai szintű jogalkotásra van szükség?
Feltételezem, hogy bizonyos esetekben olyanok gyakorolnak nyomást, akiknek a hazai szabályozása bonyolult, és akik arra vágynak, hogy az európai jogszabályok egyszerűsítsék az ügyeket.
Ám a probléma éppen az, ha az európai jogot teszünk a nemzeti jog fölé, az gyakran sokkal bonyolultabbá teszi az életet.
Bizonyos, hogy az egész ügy célja az egyszerűsítés és a tisztázás.
az ALDE képviselőcsoport nevében. - Elnök úr, amikor februárban utoljára beszéltem ezzel az üggyel kapcsolatban, felhívtam a biztos úr figyelmét arra, hogy nem értettem egyet a Parlament minden javaslatával, például a tőkenagyság kérdésében, mert úgy éreztem, hogy a statútum bármely ilyen szűkítése a nagyobb társaságoknak kedvezne.
Ezért örömmel nyugtázom, hogy a biztos úr a legutóbbi egyeztetésen kíváncsi volt a kis- és közepes vállalkozások válaszaira.
Ám nekünk proaktívabbnak kell lennünk ezek felkutatásában, és inkább a kis, mint a közepes vállalkozásokra kell összpontosítanunk.
Én mindenképpen ezt fogom tenni saját régiómban, és örülök neki, hogy más testületek is hasonlóképpen cselekszenek az Egyesült Királyságban, egyszóval támogatom a kisvállalkozások jelentőségét növelő erőfeszítéseket.
Ez különösen igaz abban az esetben, amikor a kisvállalkozások nem rendelkeznek információval, miközben mi is tisztában vagyunk vele, hogy éppen ezeknek a vállalkozásoknak okoz gondot a bonyolult jogi és szabályozási környezetben való eligazodás, és ezért elméletileg éppen őket szeretnénk segíteni a statútummal.
Úgy látom, hogy a Ház javaslatainak következményeképpen a statútum valószínűleg nem segíti majd a kisvállalkozásokat, ami probléma.
Amellett érvelek, hogy a változtatások legyenek egyszerűbbek, különben nem változik semmi, legalábbis a kisvállalkozások szempontjából.
(FR) Elnök úr, biztos úr, hölgyeim és uraim, a társaságok versenyképessége és a belső piac hatékonysága is megköveteli a társaságok számára a megfelelő és korszerű jogi statútumot.
A nagyvállalatok esetében történt bizonyos előrelépés az európai magántársaság statútumáról szóló rendelet 2001. október 8-i elfogadásával.
2004-ben az Európai Bizottság megnyitotta vitát az európai társaság egy új formájáról, amelyet kifejezetten a kis- és közepes vállalkozások számára alakítottak ki: ez az európai magántársaság.
Ezt a kezdeményezést igen melegen üdvözölték mindazok, akik az elmúlt 30 évben várták - igen, 30 éve.
A statútumról szóló megvalósíthatósági tanulmány eredményeit a Bizottság 2005 decemberében mutatta be.
Az világosan rámutatott, hogy a megkérdezett gazdasági szereplők hatalmas többsége akarta ezt a statútumot, két fő ok miatt.
Először is, az európai statútum bevezetésének azzal az előnnyel kel járnia, hogy eltávolítja a kkv-k letelepedésének és mobilitásának útjában álló akadályokat az Európai Unióban.
Másodszor, lehetővé tenné a kkv-k számára az európai címke létrehozását, különös tekintettel az új tagállamok kisvállalkozásaira.
A kkv-k számára az európai magántársaság hatékony módnak tűnik az európai piacra való bejutáshoz.
Elfogadása közvetetten hozzájárulna a nemzeti jog fejlődéséhez és harmonizálásához, amely azután ösztönözné az európai gazdaság fejlődését és integrációját.
Ez az új statútum kielégítene azt az igényt, hogy a társaságok rendelkezésére álló jogi instrumentumokat egyszerűsítsék és hatékonyabbá tegyék.
Meggyőződésem, hogy számos kis- és közepes méretű vállalkozás előnyre tenne szert egy ilyen statútummal, ami nyilvánvalóan választható maradna.
Az európai magántársaság tervét a gazdasági körök szinte minden tagállamban erős támogatásban részesítik.
Ez mindenképpen így van Franciaországban és Németországban.
A Parlament jóváhagyta Lehne úr saját kezdeményezésére készült jelentését, amelynek következtetéseit én támogatom, ám jelenleg nem történik előrehaladás.
Ezért támogatom Gargani úrnak a Jogi Bizottság nevében a Bizottságnak feltett kérdéseit.
Fontos megismerni azokat az alapvető problémákat is, amelyek a Bizottságot munkáját késleltették e kérdésben.
(ES) Elnök úr, én osztom a Gargani elnök úr és a Lehne úr által kifejtett véleményt annak szükségességéről, hogy előre kell haladni az Európai Uniónak a társaságok bejegyzett székhelyéről és az európai magántársaság statútumáról szóló szabályaival.
McCreevy úr válaszában elmondta nekünk, hogy vannak problémák, hogy volt késedelem, hogy konzultációkat indítottak az egyik javaslatról, és ami a másikat illeti, úgy tűnik, hogy még nem foglaltak állást róla.
Így szembesülünk a közösségi jogszabályok elfogadásának és a közösségi szabályok javításának megszokott ügyével.
Lehne úr világossá tette, hogy itt az intézmények között az együttműködés légköre uralkodik: a Parlament nem áll az egyik oldalon, és a Bizottság sem a másikon.
A Parlament reméli, hogy a Bizottság hamarosan bemutatja kezdeményezéseit, mivel a Bizottság kezdeményezési joga része a többi intézménnyel folytatott együttműködési keretnek.
McCreevy biztos nehézségekkel beszélt a tagállamokat illetően, de még e vita nyomán sem világos a számunkra, hogy hol vannak az ellenvetések, hogy azok a valódi magánszektorból származnak, vagy alapvetően a tagállamoktól.
Melyek azok az államok, amelyek ellenzik, hogy ilyen jellegű közösségi szabályokat fogadjuk el?
Pusztán magántermészetű ellenvetésekről beszélünk?
Mivel McCreevy úrnak lesz még lehetősége felszólalni, remélem, hogy világosabbá teszi számunkra, hol vannak a nehézségek, a magánszektorban vagy alapvetően a tagállamoknál.
a Bizottság tagja. - Szeretném megköszönni hozzászólásaikat.
Attól tartok, nem érthetek egyet Gargani úr azon megállapításával, amely szerint a Bizottság nem tett semmit, és semmibe vette a Parlamentet.
Amikor február 1-jén Brüsszelben megvitattuk a Parlament határozatát, részletesen válaszoltam a parlamenti kérdésekre, és szándékomban áll ezen elkötelezettségemnek megfelelően cselekedni a jövőben is.
A február 1-jei vitán megjegyeztem több képviselőtársuk azon igényét is, hogy ne hagyjuk figyelmen kívül az előkészítő munkát.
Az EMT-vel kapcsolatos egyeztetés pontosan kezdődött júliusban.
Az érdekeltek körében tapasztalható bizonyos támogatás az európai magántársaság iránt.
Ám helytelen lenne azt feltételezni, hogy konszenzus van annak lehetséges tartalmával kapcsolatban, ahogyan arra Titley úr és Bowles asszony is rámutattak.
Ha elhamarkodott következtetésekbe bocsátkozunk, azt kockáztatjuk, hogy a javaslat már kidolgozásának megkezdése előtt a fiókban marad.
A vitát lezárom.
A gdanski hajógyár bezárásának kockázata (vita)
A következő napirendi pont a Bizottság állásfoglalása a gdanski hajógyár bezárásának kockázatáról.
a Bizottság tagja. - Elnök úr, ezzel a kérdéssel kollégám, a versenyjogi biztos, Kroes asszony helyett én foglalkozom.
A Bizottságnak nem áll szándékában bezárni a gdanski hajógyárat.
A gdanski hajógyár kulcsszerepet játszott az európai történelemben, és a szabadságért és az újraegyesített Európáért vívott küzdelemben.
Szeretnénk, ha a gyár valódi átszervezésen menne át, hogy önmagában is sikeresen versenyezzen az EU és a világ hajógyártási piacán.
Az utóbbi évtizedekben átalakult a hajógyártás egész Európában.
A Bizottság tisztában van vele, hogy ez sok hajógyárnak és régiónak egy nehéz folyamat volt.
Több hajógyárat bezártak, és a hajógyártási kapacitás csökkent.
Ahol a nemzeti állami szubvenciót használtak fel az átalakításhoz, a Bizottságnak fel kellett lépnie a Szerződésben kijelölt felelősségének megfelelően, hogy minden hajógyárnak azonos feltételeket biztosítson az Európai Unión belül, a piac torzulásainak megakadályozása érdekében.
A Bizottság ezúttal ugyanezen felelősségének megfelelően jár el a gdanski beavatkozásának esetében.
A gyengélkedő vállalatoknak nyújtott állami támogatás Szerződéssel való összeegyeztethetőségének feltételeit egyértelműen rögzítik az állami támogatásokra vonatkozó közösségi útmutatásokban.
A gdanski hajógyár megfelelő átalakítása évek óta késlekedik; a közpénzeket nem fenntartható munkahelyek létrehozására költötték, hanem egy olyan vállalat életben tartására, amely szokásos piaci körülmények között megszűnt volna.
A Bizottság célkitűzése ebben az esetben három elemből áll.
Először is, biztosítani kell, hogy a gdanski hajógyár átalakítása hosszú távú fennmaradásához vezessen.
Ez jelentheti a termelés csökkentését, de talán egy olyan kisebb, viszont hatékonyabb hajógyár kialakításához vezet, amely képes megállni a saját lábán.
Másodszor, a hajógyár termelési kapacitását csökkenteni kell, hogy ne torzuljon a hajógyártás piaca, és hogy az európai versenytársak érdeke ne sérüljön az állami beavatkozás nyomán.
Másrészt, az átalakítás költségeit jelentős részben saját erőforrásokból - többek között az olyan vagyontárgyak eladásából, amelyek nem szükségesek a hajógyár túlélésének szempontjából -, illetve külső finanszírozásból, piaci feltételek mellett kell fedezni.
És harmadszor, az egyenlő bánásmód biztosítása.
Más országok hajógyárainak, akárcsak más lengyel hajógyáraknak, jelentősen csökkenteniük kellett a kapacitásukat.
A gdanski hajógyár sem lehet kivétel.
A strukturális alapokat és más EU-támogatásokat más tagállamok is felhasználtak arra, hogy a nehéz átmeneti időszakokat átvészeljék, és hogy az érintett régiókat segítsék.
Többször felhívtuk a lengyel hatóságok figyelmét erre a lehetőségre.
A Bizottság szoros és konstruktív párbeszédben marad a lengyel hatóságokkal, hogy megtalálja az előrelépés módját úgy, hogy az állami támogatással való összeférhetőség feltételei teljesüljenek, és az állami támogatás jóváhagyható legyen.
Ez a folyamat jelenleg is zajlik.
A gdanski hajógyár megérdemli, hogy egy új és fenntartható helyzetben fennmaradjon a jövőben is az EU versenyen alapuló hajóépítési piacán.
a PPE-DE Képviselőcsoport nevében. - (PL) Elnök úr, mint Gdansk európai parlamenti képviselője úgy érzem, kettős felelősségem van: először a 3000 munkahely és egy olyan létesítmény sorsáért, amelynek szimbolikus státusa van Lengyelországban, és másodszor, annak biztosításáért, hogy mi együttesen feleljünk meg a racionális gazdaság elveinek, amelyre az Európai Közösség épül, és ami prosperitást hozott Európa sok millió lakosának.
Ezért úgy vélem, hogy a mai vita nem politikai demonstráció lesz.
Túl sok politika veszi körül a gdanski hajógyárat.
Politikai szempontból már eddig is túlságosan kihasználták.
Bízom abban, hogy most lépést teszünk a lehető legjobb megoldások megtalálása felé.
Azt is gondolom, hogy ilyen szándékok motiválták a Parlament radikális baloldalát, amely kérte ezt a vitát, de rámutatnék arra, hogy ők nem idealisták, akik a szociális boldogság rendszerét keresik, hanem a valódi szocializmus gyakorlói, akiket Lengyelországban ”posztkommunistának” sorolnak be, akik politikai bosszúból már kétszer bezárták a gdanski hajógyárat, ezáltal aláásva annak gazdasági hitelességét, és megteremtve a mai problémák egyik okát.
Én tanúja és szerény résztvevője voltam az 1980. augusztusi kollektív lelkesedésnek, amely létrehozta a Szolidaritást, amely később 10 millió ember mozgalmává vált.
Tudom, hogy a jelenlegi hajógyár 3000 alkalmazottja között vannak olyanok, akik akkor az emberi méltóságért, az emberi jogokért és az Európai Unió normáiba beépített egyéb értékekért az életüket kockáztatták.
Ezt bátorsággal, de egyben elővigyázatossággal tették a nélkül, hogy erőszakhoz folyamodtak volna.
Következésképpen az a felfogás, amelyhez nem tartozott hozzá az erőszak - mint a terror eszköze - alkalmazása, iránymutatásul szolgálhat számunkra is a XXI. században.
Én természetesen a nagy munkásközpontokhoz - a hajógyárakhoz, a bányákhoz és az acélművekhez - hasonlóan, amelyek a Szolidaritás fő támaszát jelentették, rendkívül nagy támogatást szeretnék adni a hajógyár ügyének, mint elszigetelt, más nézetet valló külföldi hang, és azt szeretném, ha ezek a központok most a szabad piacon, a gazdasági siker példáivá válnának.
Ez azonban nagyon nehéz lesz, sőt lehetetlen rövidtávon, amint a nyugat-európai nagy nehézipari központok tapasztalatai alapján láthatjuk, mert ezeknél is egész évtizedekig tartott, amíg gazdasági fordulat következett be.
Különösen ez a helyzet a hajógyártásban, amely a távol-keleti, koreai, kínai és vietnami versennyel szembesül, ahol az alacsony munkaerőköltségek és mindenekfölött az állami beavatkozás nyílt és rejtett formái a meghatározóak.
Szeretném, ha az Európai Bizottságban is tudatosulna a helyzet bonyolultsága, mert ha ezt nem veszik figyelembe, felgyülemlik a csalódottság, és a politikai populizmus ver gyökeret országunkban.
Én megértem a hajógyári munkások csalódottságát, akik úgy érzik, a történelem tartozik nekik, és akik, ahogyan mondják, a lelketlen bürokráciával szembesülnek.
Az Európai Bizottság részéről is érzékelhető csalódottság, mivel az egy kivételesen tüzes és szívós létesítménnyel foglalkozik, amely sok hatóságnak beverné az orrát.
Tudom, hogy e hajógyár munkásait nem szabad büntetni a meglehetősen helytelen vagy egyszerűen csak ügyetlen módért, ahogyan a jelenlegi kormány ezeket az ügyeket kezeli.
Azt is tudom, hogy a megállapodást hosszú távú jövőképre, és nem elhamarkodottan összeállított tervekre kell alapozni.
A hosszú távú jövőkép olyan befektetőt jelent, aki modern technológiával szereli fel a hajógyárat, lecserélve a jelenlegi elvavult sólyákat.
És, azt hiszem, a mai vita pontosan ebbe az irányba tett lépés.
a PSE képviselőcsoport nevében. - (PL) Elnök úr, helyénvaló, hogy vitát folytatunk a gdanski hajógyárról.
Itt két lényeges tényt kell megemlíteni: az első, hogy ez az 1980. augusztus 30-i szczecini megállapodás, valamint az 1980. augusztus 31-i gdanski megállapodás aláírásának évfordulója, és a második nagyon lényeges tény a gdanski hajógyár jelenlegi pénzügyi helyzete.
A gdański hajógyár a lengyelországi történelmi változások, és az Európában, illetve a nemzetközi színtéren bekövetkezett nagy változások szimbóluma.
Ez volt a kezdet.
A szabad világ vezetői a 80-as években a gdanski hajógyárba jöttek, hogy kitartásra bátorítsanak a küzdelemben.
Itt az emberek az emberi jogokért, a szólás szabadságáért, a szabad szakszervezetekért, az emberi méltóságért és az Európai Gazdasági Közösség irányvonala szerinti fejlődésért küzdöttek.
A gdanski hajógyár ezért olyan élő emlékmű, amelyre büszkének kell lennünk, de ez egyben egy hajógyár - talán ma már elsősorban egy hajókat gyártó vállalkozás.
A hajógyár dolgozói emlékeztettek bennünket erre a tényre egy héttel ezelőtt Brüsszelben.
Nem beszéltek történelmi adósságokról, hanem gazdasági ügyekről, az életükről és a munkahelyükről.
A hajógyártás globális iparág.
Hajókat könnyen meg lehet vásárolni Ázsiában, nem szükséges, hogy azokat Európában vegyék meg.
Az elmondottakra tekintettel, biztos úr, a versenyképességgel kapcsolatos döntésekben nem szabadna kizárólag az úgynevezett "tisztességes versenyre” koncentrálnunk az EU-n belül.
Globális megközelítésre van szükségünk, azaz az Európai Unión belüli hajógyártást a globális versenykörnyezetben kell szemlélnünk, majd figyelembe kell vennünk az Európai Unióban lévő hajógyárak, ide értve a gdanski és a szczecini hajógyárak működését meghatározó valamennyi feltételt.
Az EU piaci szabályai elfogadhatóak és elvként el is fogadják azokat, de végrehajtásuk módjának és a vonatkozó menetrendnek reálisnak kell lennie, és különösen az egyes entitásoknak kell azokat címezni.
Ezért lehetnek bizonyos kétségek a privatizációval, mint a célt szolgáló eszközzel kapcsolatban, azaz a privatizációval, mint olyan végcéllal, amelyet egy meghatározott időpontra el kell érni.
Ezért felhívom a lengyel kormányt, hogy működjön szorosan együtt a Bizottsággal és a hajógyár vezetésével abban, hogy ezt a vállalkozást hatékonyan működtessék.
az ALDE képviselőcsoport nevében. - (PL) Elnök úr, először is szeretném elmondani, mennyire örülök, hogy az Európai Parlament ma megfontolás tárgyává teszi ezt az ügyet, és mennyire üdvözlöm ezt a kezdeményezést.
Szeretnék köszönetet mondani McCreevy biztosnak mai nyilatkozatáért, és elmondani, nagyon fontos, hogy az Európai Unióról, mint közösségről gondolkozzunk.
Amikor belépünk az Európai Parlament épületébe, elhaladunk egy szobor mellett, amely azt mondja L'Europe a un coeur - Európának szíve van.
Politikai nyelvre lefordítva ez az európai szociális modell erejét jelképezi.
27 évvel ezelőtt történt, hogy a gdański hajógyár munkásai megkezdték a kommunista rendszer elleni, és a kenyérért és a szabadságért folytatott küzdelmüket.
Helyre akarták állítani az emberi munka célját, és meg akarták szabadítani a gazdaságot az állami monopóliumtól.
Ez a történelmi hajógyár most szembesül az Európai Bizottság drámai ajánlásával, hogy termelését kétharmaddal csökkentse, két sólyáját pedig mindenképpen zárja be.
Mi úgy véljük, hogy ebben a helyzetben a következő lépéseket kell megtenni.
Először is, a sólyabezárást egyre kell korlátozni, és így kell helyreállítani a hajógyár esélyét, hogy nyereséges legyen.
Másodszor, időt kell hagyni a hajógyár menedzsmentjének rendbe tételére, mivel a jelenlegi menedzsment sok kívánnivalót hagy maga után (hogy a hajógyár nyereségessé váljon, és a 3000 munkás ne veszítse el munkahelyét).
Harmadszor, emlékezzenek arra, hogy a gdański hajógyár nagy európai emlékműként és tanúbizonyságként képviseli azt a tényt, hogy a társadalmi szolidaritás egyike az Európai Uniót megalapozó értékeknek.
Az európai intézmények azonban ezt a határozatot nem hagyhatják figyelmen kívül.
Cselekedeteink pragmatizmusának együtt kell járnia annak megértésével, hogy az emberek számára, és az embereknek köszönhetően építjük az Uniót.
Európa ereje újító és versenyképességünktől függ, de attól is, hogy érzékenyek vagyunk-e a gyengébbek és kevésbé szerencsések sorsa iránt.
Az én véleményem szerint ez is hozzátartozik a szabadság liberális üzenetének jelentéséhez.
Szeretném megemlíteni az egyik emlékemet: azt, hogy az Európai Unió valamennyi országában európaiak generációi viselték kabátjuk kihajtóján büszkén és reménnyel teli a Szolidaritás jelvényét.
Vannak ilyen emberek ebben a teremben is.
Így ők az a generáció, amelynek tagjai felépítik Európa egységét, és nekik kell tudatában lenniük a gdański hajógyár történelmi jelentőségének.
az UEN képviselőcsoport nevében. - (PL) Elnök úr, én kísértem a hajógyári munkásokat a Kroes és Špidla biztosokkal folytatott tárgyalásaink során.
Velük voltam akkor is, amikor megjelentek az Európai Bizottság előtt, és Európához fordultak segítségért.
A gdański hajógyár már kezd kikeveredni pénzügyi bajokból, és már nyereségesen működik.
Nagy hiba lenne, ha a súlyos pénzügyi restrikciók megakadályoznák abban, hogy nyereséget termeljen, és az ott dolgozók, illetve mindannyiunk erőfeszítései révén sikert érjen el.
Én is szeretném hangsúlyozni a történelmi vonatkozást.
Nem lennénk itt 27 ország az egyesült Európában, Európa nem lenne túl a nukleáris háború fenyegetésén, ha nem lett volna a Szolidaritás, amely a gdański hajógyárban született.
Erre mindenkinek emlékeznie kell, beleértve az itt ülő politikusokat is.
Arra is szeretnék rámutatni, hogy mindazok, akik ebben az ügyben eddig felszólaltak, és azt hiszem, azok is, akik majd később szólalnak fel, teljesen ebben az ügyben politikai nézeteinktől függetlenül egyetértenek.
Ezt figyelembe kell venni.
a GUE/NGL képviselőcsoport nevében. - (FR) Elnök úr, üdvözlöm, hogy kollegáim a képviselőcsoportok vezetőinek értekezletén egyetértettek azzal a javaslatommal, hogy kérjük fel a Bizottságot, tegyen nyilatkozatot előttünk, mielőtt a gdanski hajógyár jövőjével kapcsolatban bármilyen határozatot hoznának.
A Versenypolitikai Főigazgatóságnak nem volt szüksége erre az új esetre ahhoz, hogy gondolkodását illusztrálja.
Az már annyi tiltakozást váltott ki, hogy számos megfigyelő, akik aligha vádolhatók antiliberalizmussal, maguk is dogmatikusnak tartják már egy ideje.
Ebben az esetben a szerkezetátalakítási tervet csak akkor tartják meggyőzőnek, ha az 1000 munkás elbocsátásáról rendelkezik.
Bőséggel állnak rendelkezésre korábbi példák bajba jutott vállalatokról, amelyeknek azt mondták, hogy szüntessenek meg több száz munkahelyet, különben vissza kell fizessék a túlélésükhöz szükséges támogatást.
A jelenlegi eset kapcsán mondják el nekünk, melyik hajógyár képes támogatás nélkül működni.
Nem hiszem, hogy bárki megkérdőjelezné, hogy a támogatások odaítélését feltételektől kell függővé tenni.
A baj az, hogy ezek a feltételek mindig a munkavállalók számára jelentenek súlyos áldozatot.
E tekintetben - bár az általam ismert egymást követő versenypolitikai biztosokra rendszerint nem önmarcangolásukért emlékeznek, és a társadalmi gyökerek sem tartoznak egyértelműen az attribútumaik közé - a Bizottság vezető főigazgatósága még tovább ment azzal, hogy kimutatta: éppen olyan közönyös a politikai kérdések mint a szociális problémák iránt.
Egy, Lengyelország számára emblematikus hely tényleges létét fenyegetve, vajon figyelembe vette a Bizottság annak az üzenetnek a politikai vonatkozásait, amelyet ezen új tagállam népének küld, alig három évvel a csatlakozás után?
Úgy tűnik, a szabad és torzulásmentes verseny ezen őreinek problémái közül ez a legkisebb.
Azt gondolják, itt van az ideje annak, hogy megemlékezzünk a gdanski hajógyár munkásainak meghatározó szerepéről a szabadságért folytatott küzdelemben - ez történelmi szerep, amint McCreevy úr mondta -, és itt van az ideje annak, hogy a szabad piac vastörvényeit alkalmazzuk rájuk.
Még van idő ennek a felelőtlen akciónak a leállítására.
Nézetem szerint az első lépésnek kell lennie, hogy érdemi tárgyalásokat kezdünk a lengyel szakszervezetekkel, sőt a Fémmunkások Európai Föderációjával.
Ami szükséges, az az ezeknek a hajógyáraknak kifizetett támogatás valódi összegének tisztázása, és mindenekfelett olyan megoldás megtalálása, amely nem vezet munkahelyek elvesztéséhez.
Ettől eltekintve, ez az új eset, amely az abszurditásig rávilágít a verseny torzulásának megakadályozása nevében alkalmazott mostani kritériumok korlátoltságára, megerősíti képviselőcsoportom véleményét, hogy mielőtt bármilyen végleges határozatot hoznának a jövőben az Európai Szerződésről, életfontosságú, hogy alapos, nyilvános és széles körű vita jöjjön létre az Unió céljairól, és arról, hogy ezek összhangban állnak-e az alkalmazott politikákkal.
A gdanski hajógyárak története emlékeztet arra, hogy az a politikai struktúra, amely képtelen saját ellentmondásaival szembesülni, és azokat meghaladni, el van kárhoztatva.
Ez a tanulság ma is éppen olyan fontos, és néhány európai vezetőnek nem ártana elgondolkodni róla.
az IND/DEM képviselőcsoport nevében. - (PL) Elnök úr, nagy hiba, amit az Európai Bizottság javasolt, hogy a gdański hajógyár három sólyája közül kettőt zárjanak be, és nagy hiba az állami támogatás visszafizetésének kilátásba helyezése.
A javaslat számos tényezőt nem vesz figyelembe, ide értve a hajógyár számára hátrányos, politikai rombolókhoz és tisztességtelen vállalkozókhoz köthető korábbi intézkedéseket, mert ők csak a városközpontban akartak tulajdont, és a földet akarták megkaparintani.
A hajógyár tisztességtelen privatizálása jelenleg is bírósági eljárás tárgya.
A Bizottságnak erről nincs megbízható ismerete.
A hajógyár szerkezetátalakítását már elvégezték, munkások ezreit küldték el, a tíz sólya közül hetet bezártak.
Jelenleg a hajógyár pozitív pénzügyi eredményeket ér el.
A két sólya bezárása tönkretenné ezt a nyereséget és ezt az eredményt.
Az óriási állami támogatás, amelyet a régi tagállamok hajógyárai kaptak, nem jutott el a gdański hajógyárhoz.
Ez nem biztosít egyenlő feltételeket a versenyben, és nem veszi figyelembe a hajógyárak nyereségességének számításánál alkalmazott módszerek eltéréseit sem.
A gdański hajógyárat érő csapás az egész Európai Unió hajógyártását gyengíti.
Emlékeztetném önöket, hogy az EU részesedése a nemzetközi hajógyártásból csak a dél-koreai hajógyártásnak egyharmada, ahol támogatják a hajógyártó ipart.
Ez demonstrálja, hogy a Bizottságot nem érdeklik az EU hosszú távú gazdasági érdekei.
A Bizottság szándékai ellentétesek a Lisszaboni Stratégia céljaival.
A gdański hajómunkások küzdöttek a szolidaritásért, amibe nem tartozik bele a versenytársak brutális megszüntetése.
A szolidaritás nem üres szlogen vagy szánalom, hanem felelősség és tisztesség és szembesülés az igazsággal.
Képes-e még az Európai Unió ilyen értékek képviseletére ma?
(PL) Elnök úr, a gdański hajógyár különös jelentőséggel bír Lengyelország számára.
Az nem csak egy munkahely, hanem politikai szimbólum is.
A kommunista időkben megkísérelték a lerombolását.
A munkások politikai részvétele és az egész nemzet támogatása azt jelentette, hogy az akkori hatóságok nem tudták a hajógyárat bezárni.
A munkásság tudatában van a hajógyár különös jelentőségének, és ma is úgy válaszol a fenyegetésekre, mint akkor - tiltakozással.
Rettenetes lenne, ha az a létesítmény, amely meg tudta védeni magát a kommunista hatalommal szemben, összeomlana az Európai Unió irányelvei gyakorolta nyomás alatt.
Életfontosságú, hogy ez a létesítmény hajógyár maradjon, részét képezze a hajógyártó iparnak, és ne más legyen.
A sólyák számának háromról egyre csökkentése, amit a Bizottság javasol, megfosztaná a gyárat a hosszú távú nyereségességtől.
Legalább két sólyára van szükség ahhoz, hogy hajógyárként továbbra is nyereségesen működhessen.
Lengyelország betartja a hatályos pénzügyi szabályokat, miközben tudjuk, hogy a hajógyártás az EU gazdaságának nem olyan érzékeny ágazata, amelyben a gdański hajógyárnak nyújtott támogatás eltorzíthatná a versenyt.
A Bizottságnak figyelembe kell vennie a gdański hajógyár speciális jellegét, és speciális bánásmódban kell részesítenie azt.
A kommunista hatalom elleni függetlenségi harc szimbólumaként a gdański hajógyárnak továbbra is hajógyárnak kell maradnia.
(PL) Elnök úr, biztos úr, a gdański hajógyár egy nagy európai szimbólum, az a hely, ahol 1988 augusztusában a Lech Wałęsa által vezetett lengyel munkások megkezdték a szabadságért és az igazságért folytatott sztrájkjukat.
A hajógyár a szakszervezeti jogokért, a munkásmozgalom politikai és polgári jogaiért folytatott küzdelem szimbólumává vált az egész világon.
Szeretném hangsúlyozni a Wurtz-kezdeményezés fontosságát, amely lehetővé tette, hogy a gdański hajógyár összeomlásának veszélyéről itt az Európai Parlamentben a mai napon vitát tartsunk.
A gdański hajógyár védelmében én először - még a föld alatti "Szolidaritás” aktivistájaként - 1988 novemberében szólaltam fel, amikor Mieczysław Rakowski kormánya felszámolási eljárást indított a hajógyár ellen a gyenge gazdasági eredményeinek ürügyén.
Sajnálatos módon a gdański hajógyár a nehézipar hanyatlásának és az e folyamattal szembesülő védtelen munkások és szakszervezetek szimbólumává is vált, modelljeként mindannak, amit "kaszinókapitalizmusnak” nevezünk.
Kevés maradt meg abból a büszke hajógyárból, ahol a ”Szolidaritás” megszületett.
1989 után a Szolidaritás-kormányt nem érdekelte a hajógyár sorsa.
A létesítmény egyrészt a piaci spekuláció, másrészt a demagógia és a populizmus helyszínévé vált.
Az Európai Unióba történt belépés után a lengyel hajógyárak állami támogatást kaptak.
A gdański hajógyár megkezdte a szerkezetátalakítást, és bizonyítja, hogy képes nyereségesen működni.
Az Európai Bizottság jelenlegi követelése, hogy a hajógyár által hajóépítésre használt három sólya közül kettőt zárjanak be, veszteségessé teszi a gyárat, munkanélküliséget okoz, és sok munkás családja számára tragédiát jelent.
Az Európai Parlamentben az augusztusi megállapodások aláírásának huszonhetedik évfordulóján e kérdésben bölcs előrelátásra ösztönzök.
Biztos úr, mérlegeljünk egy bölcs kompromisszumot, amely összeegyeztetné az egységes piac elveit, amelyeket a Bizottság fenntart, a 3000 hajógyári munkás érdekeivel.
Mentsük meg a gdański hajógyárat!
(PL) Elnök úr, amikor a Bizottság a gdański hajógyárról beszél, nagy pragmatizmusában elfeledkezik egy, a pénznél sokkal fontosabb ügyről, nevezetesen a történelemről.
Ha nem lett volna ez a hajógyár, sem én, sem sok más közép- és kelet-európai képviselőtársunk nem lenne itt a mai napon.
Ha nem következnek be a hajógyárban kezdeményezett változások, egész Európa másképpen nézne ki ma - Európa olyan értékeken alapul, mint a demokrácia, a szabadság, az egyenlőség és az emberi jogok tiszteletben tartása, és az ezekért folytatott küzdelmet szimbolizálja a gdański hajógyár.
A hajógyári sztrájkokkal kezdődött meg a kommunizmus lebontása.
Ha az Európai Unió szimbólumát akarjuk megtalálni, nem kell távolabb mennünk, mint oda, ahol vagyunk, és emlékezni arra, hogy a két nemzet közötti háború utáni megbékélés nevében évente több mint 200 millió eurót vagyunk képesek elkölteni arra, hogy havonta átköltözzünk Strasbourgba.
Miért ne lehetne pénzügyi támogatást adni a gdański hajógyárnak is, amely a hidegháború végét és egész Közép- és Kelet-Európának a kommunizmus igája alóli felszabadítását jelképezi?
Ezért azzal a kéréssel fordulok önökhöz: ne engedjék, hogy a hajógyár összeomoljon, ne pusztítsuk el a "Szolidaritás” szülőhelyét, és a hajógyár történelmi értékét ne euróban mérjük.
Elnök úr, biztos úr, ön is elismerte a gdanski hajógyárak, és az általuk megtestesített politikai szimbólumok jelentőségét.
De ezek a hajógyárak természetesen többet jelentenek pusztán szimbólumoknál.
Az egész régió gazdaságának alapkövét jelentik, közvetlenül és közvetetten munkahelyek ezreit tartják fenn.
A gdanski hajógyár bezárása vagy leépítése az egész régió gazdaságát tenné tönkre, százezrek életét tenné tönkre.
Biztos úr, ön a verseny fontosságáról és a szabad piacok fontosságáról beszélt.
Szeretném, ha a munkahelyek fontosságáról is beszélne.
Szeretném, ha felfogná a hajógyár stratégiai fontosságát Lengyelország számára - és valójában az egész Európai Unió ipara számára.
Azt hiszem, ez a vita újra rámutat az állami támogatás az EU-politikái irányultságának ellentmondásaira.
Úgy vélem, ironikus és szinte tragikus lenne, ha Gdansk éppen az EU olyan keménykezű politikájának következményeként esne el, amely a verseny dinamikájához és a piacgazdasághoz kötődik - viszont úgy tűnik számomra, hogy minden más szempont kizárt.
(PL) Elnök úr, senki sem tagadja az egységes piac és a verseny szabályait, amelyek az európai gazdaság gyors fejlődést garantáló mozgatórugói.
Az e kihívásnak meg nem felelő munkahelyek bajba kerülnek, ide értve a felszámolást is, és nyilvánvaló, hogy az ilyen munkahelyek alkalmazottai tiltakoznak.
A lengyel hajógyári munkások múlt heti tiltakozását azonban másképpen kell nézni.
Ők nem azért jöttek Brüsszelbe, hogy panaszkodjanak, hogy szimpátiát keltsenek vagy pénzt kérjenek.
Ők egy olyan döntés ellen tiltakoztak, amelyet a hajógyárukra kimondott újabb halálos ítéletnek tekintenek, és ami legalább ezer munkást tesz az utcára.
Tehát miről is van szó, ami őket illeti?
A Brüsszelbe látogató hajógyári munkások számára a kérdés az egyenlő feltételek biztosítása, és az, hogy a Bizottság határozata megbízható és igazolt információra épüljön, mert a valóság azt mutatja, hogy a hajógyár már kezd talpra állni, és végre van esélye nyereséges vállalkozássá válni.
Az EU joga hasonló helyzetekben lehetővé tette a kiegészítő támogatást.
Vannak ilyen példák a Szerződésben is, amikor a keleti német tartományok ilyen támogatást élveztek.
Azt is hangsúlyozni akarom, hogy ez nem a lengyel kormány tiltakozása volt.
Akik tiltakoztak, azok az Európai Unió polgárai voltak - hajógyári munkások, akiknek erre joguk van, akik magukat szervezték meg és eljöttek, hogy felhívják a figyelmet arra, hogy itt valami helytelen dolog történik.
Ezt üdvözölnünk kell, mert így építünk civil társadalmat.
És még egy utolsó dolog: brüsszeli jelenlétük azt is bizonyítja, hogy hatalmas az Európai Unióba vetett bizalmuk, és ezt a bizalmat az egész lengyel társadalom kifejezi.
Sem mi, sem az Európai Unió nem tehetjük meg, hogy ne legyünk méltóak erre a bizalomra.
(PL) Elnök úr, a múlt héten lengyel hajógyári munkások delegációja jött Brüsszelbe, hogy tiltakozzanak a Bizottság két sólya bezárására vonatkozó határozata ellen, amely tömeges elbocsátásokhoz vezetne.
A hajógyári munkások úgy vélik, hogy a Bizottság felfogása munkahelyeikkel kapcsolatban túl szigorú és méltánytalan.
A Kroes és Špidla biztosokkal folytatott megbeszélések után a hajógyári munkások nagy reményekkel tértek vissza Lengyelországba.
A bejelentésnek megfelelően a Bizottságnak el kell végeznie a hajógyár helyzetének újabb alapos felülvizsgálatát.
Szeretném hozzátenni, hogy mióta Lengyelország csatlakozott az Európai Unióhoz, hazámat körülbelül egymillió ember hagyta el, hogy külföldön keressen munkát, és számuk folyamatosan nő.
Ha az Európai Bizottság ragaszkodik határozatához, hajógyári munkások ezreinek elkerülhetetlen elbocsátása lesz a következmény, akik jelenleg még meg tudnak állni a saját lábukon az EU versengő piacán.
Vannak aggályok a Bizottság részre hajlása miatt, és azért is, mert egy másik hajóépítő lobbit támogat.
Bizonyos vagyok benne, hogy lehetséges mindkét oldal számára kielégítő megoldást találni a gyakran ellentmondásos szabályozás labirintusában.
Szeretném a nevemet adni a hajógyárra vonatkozó határozat megváltoztatása, és a gdański hajógyárnak, nem csak mint közönséges hajóépítő műhelyként, hanem egyben nemzeti és európai szimbólumként történő kezelése iránti felhíváshoz.
a Bizottság tagja. - Elnök úr, hadd hangsúlyozzam, hogy a Bizottság megérti a gdanski hajógyár történelmi jelentőségét, és az ügy különös érzékeny voltát.
Mindannyian egyetértünk azzal, hogy a gdanski hajógyárat újjá kell szervezni, hogy egy egészséges gyár legyen.
A Bizottság ezt a folyamatot szeretné bátorítani.
Ám a Bizottság felelőssége, hogy miközben ezt segíti elő, biztosítsa, hogy az európai hajóépítési piac területén, és az átalakítás alatt álló vállalatokkal való bánásmóddal kapcsolatban egyenlőek legyenek a játékszabályok.
Remélem, hogy a jelenlegi párbeszéd a lengyel hatóságok és a Bizottság között kielégítő eredményhez vezet.
A vitát lezárom.
(Az ülést a szavazások órájára 11.15-kor felfüggesztették, és 11.30-kor folytatták)
Az elnök közleménye
1.
NUTS - a 1059/2003/EK rendeletnek a Bulgária és Románia Európai Unióhoz való csatlakozása következtében történő módosításáról (szavazás)
- Jelentés: Gerardo Galeote
2.
Europol elemzési fájlok (szavazás)
- Jelentés: Agustín Díaz de Mera García Consuegra
3.
Természeti katasztrófák (szavazás)
- Állásfoglalásra irányuló közös indítvány: Természeti katasztrófák
- A 4. módosításról szóló szavazás előtt:
(IT) Elnök úr, hölgyeim és uraim, szeretném kérni, hogy a 23. paragrafus végéhez illesszük be "és a földnyilvántartás aktualizálása” szavakat, mivel az a helyzet figyelemmel kísérésének alapvető eszköze, és egyben a területi politika eszköze.
(A szóbeli módosítást elfogadták)
4.
A jogalkotás minőségének javítása az Európai Unióban (szavazás)
- Jelentés: Lévai Katalin
5.
A jogalkotás minőségének javítása 2005: a szubszidiaritás és az arányosság (szavazás)
- Jelentés: Bert Doorn
6.
Szabályozási környezet egyszerűsítése (szavazás)
- Jelentés: Giuseppe Gargani
7.
A nem kötelező erejű jogi eszközök (un. soft law) alkalmazása (szavazás)
- Jelentés: Manuel Medina Ortega
8.
Az egységes piac felülvizsgálata (szavazás)
- Jelentés: Jacques Toubon
(IT) Elnök úr, hölgyeim és uraim, kértem, hadd szólalhassak fel egy, a munkánk ütemezésével kapcsolatos kérdésben: az a tény, hogy az új iskolai év több esztendeje, és sajnos jövőre is egybeesik a plenáris ülésünkkel, súlyos családi problémákat okoz képviselőtársaink és sok tisztviselőnk számára.
Nézetem szerint ez egy olyan kérdés, amelyről a Parlamentnek vitát kellene folytatnia, mert gyermekeink jóléte, akiket szüleiknek kellene iskolába vinniük, olyan ügy, ami a Parlamentre tartozik.
(Taps)
Köszönöm, Frassioni asszony, biztos vagyok benne, hogy ön fején találta a szöget, de elkésett a gyűlésről, így kérem, fáradjon az iskolaigazgatóhoz!
(Nevetés)
Elnök úr, nem tudom, hogy ez milyen szabály alá tartozik, de az én szavazási listámon egy másik szavazásra kerülő jelentés szerepel - Ayala Sender.
Újra összeülünk 12.30-kor?
A vitát még nem tartottuk meg, és a szavazásra holnap kerül sor.
Köszönöm, hogy felvetette ezt a pontot.
Szavazások órája
A következő napirendi pont a szavazás.
(A szavazás eredményeiről és egyéb részleteiről: lásd a Jegyzőkönyvet)
A szavazáshoz fűzött indokolások
írásban. - (PT) Itt van előttünk a Finn Köztársaság kezdeményezése, amelynek célja az elemzési fájlok szabályzatának hozzáigazítása a hatályos jogszabályhoz.
A 2003. évi jegyzőkönyv azonban, amely ez év áprilisában lépett hatályba, módosítja az Europol Egyezmény harmadik címét, és különösen az elemzési fájlok létrehozására és az ilyen fájlokban lévő személyes adatok gyűjtésére, feldolgozására, felhasználására és törlésére vonatkozó részt.
Ez azt jelenti, hogy az elfogadott végrehajtási szabályokat ennek megfelelően kell módosítani.
Ezért ez egy olyan intézkedés, amely, bár ideiglenes, szükséges és helyénvaló.
Ez az intézkedés csak korlátozott időszakra lesz hatályban, mivel valamennyi előző jogszabályt eltörlik, amikor a Tanácsnak az Európai Rendőri Hivatal létrehozásáról szóló határozata hatályba lép.
(DE) Elnök úr, én megszavaztam ezt az állásfoglalást, de van egy pontja, amelyet szeretnék kiemelni - az európai védekező erő létrehozására való hivatkozás.
Van itt nálunk az Európai Parlamentben egy tendencia, amely szerint konkrét eseményekre úgy reagálunk, hogy azonnal egy új intézmény létrehozását vagy egy új pozíció kialakítását követeljük.
Ebben az esetben ismételten nagyon világossá kell tenni, hogy a természeti katasztrófák kezelésének felelősségét egyszerűen nem lehet és nem szabad kivenni a tagállamok kezéből: épp ellenkezőleg, az elsődlegesen az ő felelősségük, és az ő hatalmukban van a megelőző intézkedések meghozatala és annak biztosítása, hogy a tűzoltóságok a lehető legjobb felszerelést és képzést kapják, hogy hatékonyan küzdhessenek meg a katasztrófákkal.
Kivételes esetekben, szélsőséges katasztrófa esetén természetesen lehet folyamodni az Európai Unió támogatásáért és szolidaritásáért, amelynek a beavatkozását kívánják kérni.
Az elsődleges felelősségnek azonban a tagállamoknál kell maradnia.
(DE) Elnök úr, én megszavaztam a természeti katasztrófákról szóló állásfoglalást, mert ismételten bebizonyosodott, hogy Európa nem sebezhetetlen az extrém helyzetekben, és szüksége van az EU szolidaritására.
Annak azonban egyértelműnek kell lennie, hogy sokkal jobb koordinációra van szükség, és nem engedhetjük meg, hogy olyan helyzet forduljon elő, amikor az EU-tagállamoknak harmadik országokból kiegészítő segítségre van szükségük, mert nem vagyunk olyan helyzetben, hogy magunk biztosítsuk a szükséges segítséget.
A tagállamok előtt álló kihívás a jobban szervezett segélynyújtó szervezetek kialakítása, különösen ahol önkénteseket alkalmaznak, például a lehető legjobb képzés és felszerelés biztosításával a tűzoltóságok számára.
Az elhullott háziállatok és vadállatok ártalmatlanítása súlyos probléma, amelyet a lehető leghamarabb meg kell oldani egyrészt, hogy a járványveszélyt megelőzzük, másrészt, hogy a környezetben okozott kárt csökkentsük.
(DE) Elnök úr, én is megszavaztam az állásfoglalást, bár véleményem szerint nem engedhető meg, hogy a rettenetes erdőtüzek miatt tovább duzzasszuk az EU intézményeit.
Véleményem szerint sem az európai polgári védelmi ügynökség, sem az európai katasztrófaintervenciós erő nem lenne képes hatékony védelmet biztosítani az Európai Unióban előforduló természeti katasztrófákkal szemben.
Valószínűbb, hogy ezek csak a bürokráciát és a költségeket növelnék.
Amire szükségünk van, az a nemzetközi együttműködés javítása, hogy készen álljunk a jövő természeti katasztrófáira; kellő módon karban kell tartanunk tűzoltóságainkat, de az erdeinket is, hogy ilyen méretű katasztrófák egyszerűen ne fordulhassanak elő a jövőben.
Elnök úr, el kell mondanom, hogy a saját frakcióm szavazási listáján ez a természeti katasztrófákról szóló határozat erdőtüzek néven szerepel, pedig az e nyári természeti katasztrófák ennél szélesebb területet fogtak át, és szeretném felhívni a figyelmet az évszázad az én régiómban bekövetkezett legnagyobb árvízére.
Egyharmadmillió ember maradt több mint egy hétig ivóvíz nélkül.
Négyezer otthon sérült meg jelentősen, tízezreket kellett kiköltöztetni, és mindez összesen százötven millió euróba került.
Remélem, hogy kormányom az Európai Bizottság segítségéhez fog folyamodni, hogy a régióm körzetein és városain, és más brit területeken segítsen azon költségek kompenzációján, amelyek különben a lakosság egy igen szűk rétegének vállát nyomnák.
A állásfoglalásra irányuló indítvány címe "természeti katasztrófák”, és az javított.
Elnök úr, szeretném a Ford úrnak az egyesüli királyságbeli természeti katasztrófákkal kapcsolatban tett megjegyzéseire reagálni.
Talán nem mindenki hallott róla, de 40 000 lakóingatlant öntött el az ár.
Kilencszáz iskolát érintett az ár.
A fő vasútvonalak még mindig le vannak zárva.
Mezőgazdasági földek is víz alá kerültek, többek között az EK babtermelésének 75 százaléka.
Az én régiómban, Yorkshire-ben és Humberben több ezer ember érintett, akik közül sokan még mindig nem térhettek vissza lakóhelyükre.
Mivel az EK kormánya immár szolidaritási segélyért folyamodott, szeretnénk kérni a Bizottságot, hogy minél hamarabb válaszoljon erre, ugyanekkor szeretnénk megkérni az EU összes intézményét, hogy legyen a klímaváltozás a fő prioritásuk.
Remélem, a következő hónapban a Ház elé kerülő fontos joganyag kapcsán a kollégák nem felejtik el az e nyáron történt természeti katasztrófákat, és biztosítják hozzájárulásunkat a klímaváltozás hosszú távú ügyéhez, és remélem, nem történik több olyan méretű természeti katasztrófa, mint amilyen ezen a nyáron.
Elnök úr, én is támogatom, hogy lehessen az Európai Bizottsághoz fordulni pénzügyi segítségért.
Az én délkelet-angliai régióm hasonló károkat szenvedett el, különösen Oxfordshire-ben és Berkshire bizonyos részein, és én, valamint kollégám, Hannan úr, az Európai Bizottsághoz fordultunk rendkívüli segélyért.
Azért szólalok fel, hogy felkérjem a Bizottságot, gyorsítsa fel a segély ügyét, hogy délkelet-angliai régiómban visszaállíthassuk a normális viszonyokat.
írásban. - (FR) Az ezen a nyáron előfordult természeti katasztrófákról szóló állásfoglalás szavazása során ki akartam fejezni szolidaritásomat az áldozatok családjaival, és azokkal, akik az elpusztított régiókban élnek.
Ez egyben a köszönet kifejezése is mindazoknak a szakembereknek, önkénteseknek és helyhatóságoknak, akik, illetve amelyek segítettek a tűzoltásban és az árvizek áldozatainak mentésében.
Azt hiszem, sürgős szükség van vészhelyzeti közösségi segélyezési intézkedések, különösen pénzügyi intézkedések létrehozására, hogy segíthessünk a súlyos kárt szenvedett régiók felélesztésében.
Helyre kell állítanunk az érintett területek termelési kapacitásait is, meg kell próbálnunk ösztönözni több munkahely teremtését, és megfelelő lépéseket kell tennünk a munkahelyek és más bevételi források elvesztéséből adódó társadalmi költségek ellentételezésére.
Engem még mindig nyugtalanít a szélsőséges időjárás által okozott katasztrófák növekvő száma, ami szakértők véleménye szerint nagyrészt a globális felmelegedést okozó klímaváltozásnak tudható be.
Ezért sürgetem a Bizottságot, hogy tegyen lépéseket a kiotói kötelezettségvállalások betartásának garantálására.
írásban. - Miközben támogatom a természeti katasztrófákról szóló állásfoglalásra irányuló közös indítvány megszavazását, a brit konzervatívok ódzkodnak egy "európai erő” (9. bekezdés) megalakításától, mivel úgy véljük, inkább a tagállamok hatáskörében kellene tartani a megelőzést és a gyors reagálási képességeket.
írásban. - (PT) Ezt az állásfoglalást jónak tartjuk és javasoljuk annak megszavazását, de fel kell hívnunk a figyelmet néhány fontos javaslat hiányára (a korábbi EP-állásfoglalásokra való több hivatkozás ellenére), és más javaslatok megkövetelésére, amelyekkel kapcsolatban súlyos kétségeink vannak.
Így ragaszkodnunk kell ahhoz, hogy szükség van a szolidaritási alap szabályozásának felülvizsgálatára, hogy az fedezze a regionális katasztrófákat, hozzon létre mechanizmusokat az érintett emberek támogatására, és nyújtson segítséget az újraerdősítéshez, kellő figyelemmel a klímaváltozás által okozott súlyos katasztrófák megelőzésére.
Szükség van olyan mezőgazdasági biztosítási rendszerre, amelyet az Európai Unió finanszíroz, hogy olyan vészhelyzetek esetén mint a szárazság, a tűz vagy az áradások, a gazdák számára biztosítson minimális jövedelmet.
Lényeges, hogy a megelőzés politikáját válasszuk a természeti katasztrófák problémájára, amely különösen a mediterrán területet érinti, és radikális változásokat vezessünk be a közös agrárpolitikában, hogy felléphessünk a kis- és közepes méretű gazdaságok és családi gazdaságok hanyatlása ellen azzal, hogy ösztönözzük a mezőgazdasági termelést, a biodiverzitást és a földek birtokba vételét.
Kétségeink vannak a közösségi polgári védelmi mechanizmussal kapcsolatban, mert arról kiderülhet, hogy csak egy újabb módja a nemzeti szuverenitás fontos vonatkozásai megszüntetésének, például a természeti erőforrások, különösen az erdők és erdős vidékek kezelése tekintetében.
írásban. - (PL) Mi már néhány éve a Parlament őszi ülésszakát az Európát a nyáron érő természeti katasztrófák tragikus körülményeinek tárgyalásával nyitjuk meg.
A szárazság, a hőhullámok, az áradások és a tüzek pusztítják Európát.
Ha ehhez hozzávesszük a természeti erők által okozott ipari katasztrófákat, olyan Európa képét látjuk magunk előtt, amelynek polgárai tehetetlenül állnak a természet romboló ereje előtt.
Ebben az évben több mint hatvanan haltak meg a tüzekben Görögországban, sok család minden tulajdonát elvesztette, és több ezernyi hektár erdő és olajfaliget vált füstté.
Ez valóban tragikus kép.
Tudom, hogy mit jelent egy ilyen tragédia.
Az én hazámat áradások sújtották, és tragikus bányabalesetek miatt is sok áldozatunk volt.
Ezért szeretném szimpátiámról és az európai szolidaritásról biztosítani a családokat, a görög katasztrófa áldozatainak szeretteit, valamint a tüzek által érintett régiók lakosait.
Ugyanakkor nem hiszem, hogy Európa megengedhetné magának, hogy passzívan álljon az ilyen eseményekkel szemben.
Ez nem csak az EU pénzügyi támogatását jelenti, ami lehetővé teszi a katasztrófák által sújtott régiók újjáépítését.
Mindenekelőtt fel kell készülnünk a hatékonyabb megelőzésre és a korai figyelmeztető mechanizmusra az EU-n belül, ami, ha nem is teszi lehetővé a katasztrófák elkerülését, minden bizonnyal mérsékelné azok következményeit.
Bár a lakosság katasztrófákkal szembeni védelme az egyes államok felelőssége, gondolkoznunk kellene a nemzeti válságellenőrzési politikák hatékonyabb monitorozásáról, és talán még egy közös gyors reagálású erőről is ilyen katasztrófák esetére.
írásban. - (PT) Szeretnék kifejezést adni legmélyebb szomorúságunknak a tavaszi súlyos erdőtüzek által különösen Görögországban szedett áldozatok miatt, és szolidaritásunknak családjaikkal és mindazokkal szemben, akiket ez sújtott.
Most azonban cselekedetekre van szükség, nem szavakra.
Az EU-nak aktiválnia kell a szükséges pénzügyi instrumentumokat és anyagi erőforrásokat, hogy az érintett emberek szükségleteit kielégíthesse, és előmozdítsa az érintett régiók társadalmi, gazdasági és környezeti helyreállítását.
Az eddig felvetett pontokkal kapcsolatban emlékeztetnék néhány javaslatunkra, amelyeket 2003-ban és 2005-ben nyújtottunk be, és amelyek most is éppen olyan helytállóak:
fenn kell tartani a regionális katasztrófák támogatásra való jogosultságát a Szolidaritási Alapból;
el kell ismerni a természeti katasztrófákat, különösen azokat, amelyek a mediterrán területet érintik, ahol az erdőtüzek és a szárazság több mint 90%-át jegyzik;
létre kell hozni egy közösségi programot az erdők és erdős területek tűz elleni védelmére;
meg kell vizsgálni egy mezőgazdasági katasztrófaalap létrehozásának lehetőségét;
külön figyelmet kell szentelni a leghátrányosabb helyzetű régióknak természeti katasztrófák esetén.
Végezetül, szeretnék rámutatni arra, hogy amennyiben a folyamatosan növekvő katonai költségvetésbe beállított összegeket inkább a természeti katasztrófák megelőzésére és azok leküzdésére, valamint az érintett területek helyreállítására fordítanánk, az ilyen katasztrófák előfordulása és következményei lényegesen csökkennének.
írásban. - (FR) Augusztus végén Görögország a valaha volt legsúlyosabb természeti katasztrófát élte át.
A Peloponnészosz hatalmas területein tomboló tüzek első részleges következménye 63 halott, több mint 40 000 megégett szarvasmarha, 250 000 megégett olajfa, és több százezer hektárnyi erdő, amely füstté vált.
A Kostas Karamanlis miniszterelnök által bejelentett háromnapos nemzeti gyász nem fedheti el, hogy az állam teljesen elbukott, amikor polgárait kellett volna megvédenie, és abban, hogy a lángoktól körülölelt falusiak segítségére siessen egy olyan országban, ahol a perzselő nyarak és a tűzveszély szokásosan megjelenik.
Nemcsak az emberi erőforrások és a felszerelés hiányára láttunk mindenütt bizonyítékot, hanem arra is, hogy nem terveztek előre, és nem koordinálták a műveleteket.
Az előző PASOK-kormányokhoz hasonlóan, az Új Demokrácia kormánya sem tett semmit, hogy megakadályozza a tüzek terjedését és borzalmát.
Mindenféle lelkiismeret-furdalás nélkül, tisztán politikai okokból a miniszterelnök bejelentette miközben Görögországban mindenütt tüzek törtek ki, hogy a választásokat terv szerint megtartják.
Támogatva a görögöket, akik saját politikusaik áldozataiként szenvedtek, reméljük, hogy a jövőben a felelőtlen kormányok helyére felelős kormányok lépnek.
írásban. - A nyári természeti katasztrófákról szóló állásfoglalás mellet szavaztam, és különösen örülök az EU szolidaritási alapja létrehozatalának, amely a tagállamok rendelkezésére áll az ilyen szerencsétlenségeket követően.
Ez egy hasznos kifejeződése a szolidaritásnak, amely valóban segíti az EU országait és polgárait szükség idején.
írásban. - (IT) Azok a borzalmas tüzek, amelyek különösen Görögországot és Dél-Olaszországot sújtották ezen a nyáron, áldozatokat hátra hagyva, és több ezer hektárnyi erdős és mezőgazdasági területet pusztítva el, ismételten rávilágítanak a tagállamok polgári védelmi erői gyors reagálású intézkedései jobb koordinációjának sürgető szükségére.
E végett most már világos, hogy létre kell hozni az Európai Polgári Védelmi Ügynökséget, hogy koordinálja és irányítsa a katasztrófák okainak kiküszöbölését, illetve megelőzését célzó intézkedéseket.
Ez az ügynökség - amelynek a felállítását a szerző számos alkalommal javasolta a Bizottságnak az Egyesült Államok Federal Emergency Management Agency [Szövetségi Vészhelyzetkezelési Ügynöksége] pozitív tapasztalatai alapján - nemcsak a minden évben a mediterrán országokban óriási károkat okozva pusztító tüzek elleni fellépésért lenne felelős, hanem gyorsan intézkedne mindenféle természeti események által okozott katasztrófák, például az olyan áradások esetén is, amelyek Bulgáriát sújtották a közelmúltban, vagy közreműködhetne az ember által okozott események után következő veszélyhelyzetek megoldásában.
Hangsúlyozni kell, hogy a katasztrófák jellegükben lehetnek nemzetek felettiek, és Európában nem kellene kizárólag az önként jelentkezők bőkezűségére vagy az érintett állam képességeire és erőforrásaira támaszkodnia, hanem rendelkeznie kell elegendő emberi és pénzügyi erőforrással, és megfelelő felszereléssel ahhoz, hogy gyorsan cselekedhessen.
írásban. - (PT) A következetesség kedvéért, tekintettel arra, amit elmondtunk a múltban, és amit az Európai Szolidaritási Alaptól elvárunk, én egyértelműen megszavazom ezt az állásfoglalást.
De ez a szavazat nem csak a következetességről szól.
Az európai integrációnak megszámlálhatatlan egyéb előnye mellett megvan mérethez és méretgazdaságossághoz fűződő előnye, ami a szolidaritással együtt jár.
Anélkül, hogy bármilyen módon csökkentenénk a tagállamok és kormányaik felelősségét, lehetséges és kívánatos is a természet és nem pedig a földdel való gazdálkodás hibái által okozott katasztrófákkal, és azok egyre kiszámíthatatlanabbá válásával Európa szintű szolidaritási erőfeszítéssel szembeszállni.
Kitartva ezen álláspont mellett, nem hagyhatjuk azonban ki az emberi tényezőt, amikor egy bűnöző kezd el gyújtogatni, vagy amikor egy földgazdálkodási terv nyitja meg az utat az ilyen katasztrófák előtt vagy súlyosbítja következményeiket.
Én ezért úgy vélem, itt az ideje, hogy felülvizsgáljuk számos politikánkat, különösen az erdőgazdálkodás és a vidékfejlesztés terén, de nem csak itt: környezeti intézkedéseinket is meg kell vizsgálnunk, hogy megakadályozzuk, hogy az ember még destruktívabbá váljon, mint a természet romboló ereje.
írásban. - (FR) Több mint 60 halott és 184 000 hektárnyi felégett föld: a Görögországot augusztus végén sújtó tüzek ezt hagyták maguk után.
Európa nem passzív megfigyelő volt.
A szolidaritás megjelent a tavaly márciusban megszavazott "Európai gyorsreagálású instrumentum” révén, ami egy közös polgári védelmi rendszer, amelyben 30 állam erőforrásokat, például tűzoltó légi járműveket, tartálykocsikat és szakképzett személyzetet ("zöldsapkásokat”) bocsát az ember vagy természet által okozott katasztrófáktól sújtott országok rendelkezésére.
Én nem vagyok ádáz híve a kompetenciáknak Európára történő szisztematikus átruházásának, de úgy vélem, hogy érdemes lenne létrehozni egy közösségi polgári védelmi rendszert, mivel a természeti katasztrófák nem ismerik a határokat.
Ezt már többször is elmondtam ebben a Házban, különösen 2003-ban a katasztrofális portugáliai tűzvész idején.
Az Európai Uniónak sürgősen demonstrálnia kell előnyeit.
Modellként kell szolgálnia arra, hogy Európa valamennyi állampolgára között létezik a szolidaritás, és nem csak ennek a konkrét katasztrófának az idején.
írásban. - (FR) A katasztrofális vihar 1999 decemberében, árvizek 2002-ben Közép-Európában, tűzvész Portugáliában és Spanyolországban 2004-ben, és most a görögországi tűzvész, amelyben emberek veszítették életüket, még Romániában és Bulgáriában is: minden alkalommal van egy erőteljes érzelmi reakció, Európa minden alkalommal szimpatizál, és a Bizottság minden alkalommal megígéri, hogy javítani fogja a szolidaritási és segélymechanizmusait.
Éppen itt, 2000. január 18-án kértem a közbiztonsági Eurocorps létrehozását, és ezt a gondolatot Barnier biztos is magáévá tette 2006. májusi jelentésében.
Itt, ebben a Parlamentben hiába kértük az 1992. évi rendelet megújítását, amelynek alapján finanszírozni lehetne a tűzmegelőzési felszereléseket, mint például a tűzgátakat, a hozzáféréshez szükséges utakat és a monitorozó rendszereket.
Most azonban nem várhatunk a következő katasztrófáig, még több áldozatig.
Váltsuk a Barnier-javaslatot gyakorlattá.
Létezik egy katonai Eurocorps.
Európa miért ne hozhatná létre a közbiztonsági Eurocorpsot a maga számára, hogy védelmet nyújtson polgárainak a természeti és véletlenszerű kockázatok ellen?
Akkor fel kellene kérnünk a tagállamokat, hogy készítsenek terveket az erdőtüzek megakadályozására, és segítsük őket, bátorítsuk őket, hogy ezeket egy speciális finanszírozási instrumentumon keresztül finanszírozzák, hasonlóan, amint azt a régi 1992. évi rendelet szabályozta.
A klímaváltozással szembesülve egész Európa érdeke, hogy ambiciózus megelőző politikákat vezessünk be.
(SK) Ami a régiókat illeti, tekintetve, hogy szerepük a jogalkotási folyamatban azt jelenti, hogy gyakran közvetlenül felelősek az EU-jogszabályok végrehajtásáért és érvényre juttatásáért, a jobb szabályozás megvalósítása rendkívül fontos.
Az európai jogalkotásra vonatkozó konzultációs folyamatban - amennyire csak lehetséges - a nemzeti kormányok és helyi önkormányzatok különféle szintjein lévő testületeknek, a gazdasági és szociális partnereknek, a civil társadalom és a nem kormányzati szervezetek képviselőinek aktívan kell részt venniük.
Szerepük hasonlóan fontos a jogszabályok tagállamokra gyakorolt befolyásának és hatásának értékelésében.
Ez javítani fogja az előkészületben lévő jogszabályok minőségét, egyértelműségét és átláthatóságát, miközben figyelembe veszi a helyi vagy regionális feltételeket és eltéréseket.
Így megelőzhetjük a téves értelmezéseket, és a jogszabályok átültetésének és végrehajtásának késedelmeit is.
(SK) Parlamenti mandátumom hatókörében én találkozom olyan állampolgári panaszokkal, hogy az EU-jogszabályok átültetése során néhány tagállam olyan kötelezettségeket ró rájuk, amelyek meghaladják a kérdéses jogszabály előírásait.
A polgárokat szükségtelen adminisztrációs terhek sújtják, amelyek ellenszenvessé teszik előttük az elfogadandó EU-jogszabályt.
Én megszavaztam az Európai Unióban a jogalkotás minőségének javításáról szóló jelentést, amely az én módosításaimat is tartalmazza, mivel az nagy lehetőséget kínál arra, hogy új szempontból közelítsük meg az európai jogalkotást.
Az európai jogszabályokat az uniós polgárok életének egyszerűsítése érdekében alkotjuk, és nem cél, hogy azokkal terheljék őket, ezért azokat egyszerű és érthető módon kell megszövegezni, a hangsúlyt a minőségre és nem a mennyiségre helyezve.
Ugyanakkor, ha az érintett feleket minden szinten hatékonyan és időben tájékoztatják az EU-jogszabályok átültetéséről, ez biztosítja, hogy a polgárok nagyobb bizalommal forduljanak az európai projekt felé.
írásban. - A jobb szabályozásról szóló jelentést megszavaztam.
Erőteljesen támogatom, hogy a szabályozást a lehető legolcsóbbá és a leghatékonyabbá tegyék, hogy az segítsen az európai gazdaság versenyképességének javításában, és egyidejűleg vezessen szociális, környezeti és gazdasági eredményekhez.
írásban. - A brit konzervatívok szerint szerencsétlen a harmadik paragrafus szövegezése, mert homályos azon a ponton, ahol, úgy tűnik, a közösségi jog betartatására "bármilyen” kezdeményezést támogat.
A brit konzervatívok támogatják a közösségi jog betartatását, de szeretnék megvizsgálni és mérlegelni a Bizottság által beterjesztett javaslatokat.
Ezen kívül elégedettek vagyunk a jelentéssel.
írásban. - Az EU jogalkotó és szabályozó munkájának legjobb módjáról szóló jelentés mellett szavaztam.
A hatékonyabb és áramvonalasabb szabályozási és jogi keretek EU-szerte javítani fogják a szociális és gazdasági kilátásokat, munkahelyeket hoznak létre, és javítják az életminőséget.
írásban. - (PT) A jelentés kimondja, hogy a jogszabályi környezet egyszerűsítése az egyértelműség, a hatékonyság és a jogszabályok minőségének biztosítása érdekében alapvető előfeltétele a jobb szabályozás célja elérésének, ami az Európai Unió egyik prioritása.
Közben azt is kimondja, hogy mintegy 500 új jogalkotási kezdeményezést (ezekből csak 2007-ben 200-at) egy elkülönített gördülő programba vettek fel, amelyet kifejezetten a kodifikációnak szántak, rámutatva az Európai Unió bürokratikus bonyolultságára.
A jelentés azt is megjegyzi, hogy az európai szinten támogatott egyszerűsítést megfelelő egyszerűsítésnek kell kísérnie nemzeti szinten is, biztosítva, hogy a közösségi egyszerűsítés előnyei ne ássák alá a nemzeti jogszabályok vagy technikai akadályok.
Különbséget kell azonban tenni a pusztán bürokratikus ügyek és azok között az esetek között, amelyekben jogokat kérdőjelezhetnek meg.
Egyetértünk azzal a javaslattal, hogy a Bizottság egyszer és mindenkorra fogadja el az átdolgozást szabványos jogalkotási technikaként, hogy a szöveg valamennyi kezdeményezés esetén teljes egészében elérhető legyen, valamint azt is, hogy ahol konkrét módosítások vannak, az új részeket és a változatlanul maradt részeket egyértelműen jelezzék, javítva ezzel a közösségi jogszabályok olvashatóságát és átláthatóságát.
írásban. - A jobb szabályozásra irányuló állásfoglalás mellett szavaztam.
Nekem szocialistaként nem esik nehezemre, hogy az egészség, a biztonság és a környezet védelmében, a minimálbér emelésének érdekében az ipart terheljem.
Ám értéket szeretnék a pénzemért.
A hulladékká vált járművekről szóló, néhány éve életbe lépett irányelv a brit kabinetiroda szerint 400 millió fontba (590 millió euróba) került, miközben évi körülbelül 100 millió font (150 millió euró) értékű környezeti és szociális hasznot hozott.
Ha ezek az adatok akár csak megközelítőleg is helyesek, akkor ez az irányelv egy politikai és környezeti kudarc.
Azt szeretnénk, ha a szorzó inkább arra hasonlítana, hogy 100 millió font értékű költség 500 millió euró hasznot hozzon.
A jövőbeli költséghaszon-elemzések végrehajtására vonatkozó ajánlások a beterjesztett joganyagban éppen ezt tennék.
írásban. - (SV) Mi úgy véljük, hogy a hagyományos jogalkotás és a koordináció nyitott módszere élhetnek egymás mellett, és mindkettőre szükség van.
Ezért nem osztjuk azt a véleményt, hogy a koordináció nyitott módszerét csak kivételes esetekben szabad használni.
Annak alkalmazását akkor is folytatni kell, amikor a harmonizáció nem kívánatos, vagy a gyakorlatban nem megvalósítható.
Osztjuk azonban azt a véleményt, hogy az Európai Parlamentnek nagyobb mértékben kellene részt vennie akkor, amikor a koordináció nyitott módszerét alkalmazzák.
írásban. - A brit konzervatívok támogatják a Medina Ortega-jelentés törekvéseit, amely egyértelmű határokat állapít meg a közösségi jog gyakorlásának területén.
A 18. bekezdéssel kapcsolatban szeretnénk egyértelművé tenni, hogy a konzervatívok nem támogatják a szorosabb európai integrációt, de egyetértenek azzal, hogy jelenleg erősen bizalmatlan a légkör az EU intézményeivel szemben, és a javaslatok ezt a bizalmatlanságot szeretnék oldani.
írásban. - (PT) Egyetértünk az előadóval abban, hogy a közös gyakorlatra épülő, nem kötelező érvényű jogi instrumentumok (az úgynevezett "soft law” instrumentumok) fogalma kétértelmű és ártalmas, és nem szabadna azt a közösségi intézmények dokumentumaiban használni, bár a jelentés más pontjaival nem értünk egyet.
Az olyan nem kötelező érvényű instrumentumokat, amelyeket legitim módon lehet a kötelező érvényű jogi aktusok értelmező vagy előkészítő eszközeiként használni, nem kezelhetők jogszabályként, és nem lehet nekik normaállító hatóerőt adni; minden egyes országnak magának kell eldöntenie, hogy alkalmazza-e őket, különösen akkor, amikor a végrehajtásukra elfogadott nemzeti intézkedések értelmezésére derítenek fényt, vagy amikor azok célja a kötelező érvényű közösségi rendelkezések kiegészítése.
Világos, hogy az úgynevezett nem kötelező érvényű jogi instrumentumok nem pótolhatják a jogi aktusokat és instrumentumokat, amelyek a jogalkotási folyamat folytonosságának biztosítására rendelkezésre állnak.
A Bizottság így tegye külön megfontolás tárgyává a "soft law”-nak a fogyasztókra gyakorolt hatását, és a fogyasztók jogorvoslati lehetőségeit, mielőtt bármilyen nem kötelező érvényű instrumentumot érintő bármilyen intézkedésre javaslatot tenne.
írásban. - (CS) Ez a jelentés nagyon fontos a közösségi jogi környezet javítása és egyszerűsítése összefüggésében.
Én különösen szeretném hangsúlyozni a jelentés fontosságát annak szükségességét illetően, hogy meg kell erősíteni az Európai Parlament szerepét a jogalkotási folyamatban, és aláhúznám fontosságát a demokratikus deficit megszüntetése érdekében is.
Én is teljes mértékben támogatom azt a kívánságot, hogy jöjjenek létre konzultációs módszerek az Európai Parlamenttel az úgynevezett nem kötelező érvényű jogi aktusok elfogadásához, különösen mert ezek az aktusok meglehetősen gyakoriak: gyakran kapnak olyan jelzőket, mint "nem világos” és "nem hatékony”, és túlzott alkalmazásuk a Bizottság hatásköre meghaladásának kinyilvánítása lehet.
Ezen kívül a közvélemény ezekkel az aktusokkal azonosíthatja az európai "szuperbürokrácia” képét.
Bár a jelentés azt ajánlja, hogy a nem kötelező érvényű jogi instrumentumokat a hivatalos közösségi dokumentumok ne használják, és a dura lex és a mollis lex közötti megkülönböztetést ne ismerjék el, én ezt nem tartom releváns kérdésnek.
A Közösség kötelező érvényű és nem kötelező érvényű aktusai közötti különbség tény, és ez az ajánlás nem változtatja meg sem létezésük valóságát, sem lényegüket.
Ezen kívül az a tény, hogy a másodlagos közösségi jog úgynevezett puha szabályai jogilag nem kötelező érvényűek, nem jelenti azt, hogy ne lenne jogi értékük.
Gondoljanak például a fontos szerepükre a jogi aktusok értelmezésében.
Továbbá, ha valamelyik közösségi testület nem bocsát ki ajánlást, vagy nem fejti ki véleményét azokban az esetekben, amikor kötelessége, passzivitással vádolhatják.
Ez az utóbbi megjegyzés azonban technikai jellegű, és nem von le az egész jelentés értékéből.
(PL) Elnök úr, ma jóváhagytunk egy jelentést, amelyben elvégeztük az Európai Unió közös piaca működésének felülvizsgálatát.
A közös piac, ami a személyek, a szolgáltatások, a tőke és az áruk szabad mozgásából áll, jelentős gazdasági növekedést, bővülő foglalkoztatást és az európai gazdaságon belül fokozódó versenyszellemre ösztönzött.
Működésének javításához azonban el kell törölni a még meglévő akadályokat és a szükségtelen jogszabályokat.
Sajnálatos módon néhány ország még mindig korlátozza az új tagállamokból származó munkavállalók mozgását.
Fontos az is, hogy tájékoztassuk polgárainkat, a befektetőket és a vállalkozókat a közös belső piac előnyeiről és lehetőségeiről.
A határok vagy korlátozások nélküli egységes piac az Európai Unió alappillére.
A közös piac egész közösségünket közelebb hozza egymáshoz, összeköt bennünket, átlátható elveket vezet be a versenyben, és ösztönzi a vállalkozások növekedését.
A közös piacnak azonban figyelembe kell vennie a társadalmi kohéziót, a foglalkoztatási kérdéseket, a környezet és a fogyasztó védelmét.
Különösen fontos kérdést jelentenek azok az intézkedések, amelyekkel az Európai Unióban az adminisztrációs terheket lehet csökkenteni.
Elnök úr, a Toubon-jelentés 16. bekezdésében sajnálatát fejezi ki a nukleáris energia potenciális hozzájárulására tett hangsúly elégtelensége miatt.
E passzus elleni szavazatom azon a feltételezésen nyugszik, hogy ez maghasadásra vonatkozott, és azzal nekem is, és másoknak is problémája van a nukleáris hulladék elhelyezése és az atomerőművek leszerelése miatt.
A nukleáris fúzió részarányára tett bármilyen hangsúly viszont támogatást érdemelne, bár ez még a jövőben válik lehetségessé.
A 32. bekezdés többek között az adózás területének harmonizációjáról szól, és a közös konszolidált adóalappal kapcsolatos javaslatokban való előrehaladásra sürgeti a Bizottságot.
A PPE-DE képviselőcsoport ír delegációja továbbra is makacsul ellenzi a közvetlen adóztatás bármilyen harmonizációját, többek között a társasági adóztatást is, továbbra is vissza fogjuk utasítani az olyan javaslatokat, amelyek ezt a pozíciót gyengítenék.
Tehát a jelentés több remek pontja ellenére én és kollégáim tartózkodni fogunk.
írásban. - (SV) Mi úgy véljük, hogy a jelentés kiegyensúlyozott áttekintést ad a belső piacról, és különösen üdvözöljük a társadalmi és környezeti hatásvizsgálatokról szóló rendelkezéseit, amelyeknek az új politikai kezdeményezések alapját kell képezniük.
Nem osztjuk azonban a nukleáris energia hozzájárulásáról alkotott nézetet, és úgy véljük, hogy a jelentés nem egyértelmű az adózás ügyében.
Például, bizonytalanok vagyunk azokkal a kezdeményezésekkel kapcsolatban, amelyeket a Bizottságnak kell megtennie a jövedéki adók és az áfa kérdésében, és rámutatunk arra, hogy az adózási szintek a tagállami kompetencia körébe tartoznak.
Bizonytalanok vagyunk a tekintetben is, hogy a jelentés milyen kereskedelmi védelmi intézkedésekre hivatkozik.
Bár szívesebben láttunk volna erőteljesebb rendelkezéseket a szociális kérdésekről, egészében megszavaztuk a jelentést, mert üdvözöljük a felülvizsgálatot és a jelentés fő irányát.
írásban. - A belső piac első tíz éve alatt 877 milliárd euróval járult hozzá az EU gazdaságához.
Az segített létrehozni 2,5 millió munkahelyet.
Ezek a tények önmagukért beszélnek, és arról, hogy az egységes piac működik.
Kereskedő nemzetként Írország csak hasznot húzhat egy teljes mértékben működő egységes piacból.
A versenyképesség biztosítása létfontosságú eleme egy, a teljesen működő egységes piaccal kapcsolatos bármilyen politikai csomagnak.
Nem értek egyet azzal, hogy a közös konszolidált társasági adóalap - ahogyan azt a Toubon-jelentés javasolja - nem fogja visszafogni az EU versenyképességét.
A közös konszolidált társasági adóalap az adóharmonizáció előszobája.
Kulcsfontosságú, hogy a tagállamok rendelkezzenek azzal a rugalmassággal az adózásban, hogy elérhessék különböző szociális és gazdasági céljaikat - az adóharmonizáció ezt megakadályozná.
A Toubon-jelentéssel több ponton egyet lehet érteni, például a fenntartható EU szempontjából a tudásalapú társadalommal, a világ felé nyitott EU-val, és egy jól szabályozott EU-val kapcsolatban.
Ám végül tartózkodtam a szavazáson, mert úgy vélem, az EU érdekeit leginkább az adóverseny, és nem az adóharmonizáció szolgálja.
írásban. - (FR) Én az egységes piac felülvizsgálata: az akadályok és elégtelenség kiküszöbölése jobb végrehajtás és alkalmazás révén című jelentés ellen szavaztam.
Nem értek egyet az előadó Toubon úr megközelítésével, amely szerint az egységes piacon piac megnyitása a verseny előtt nem tartozna semmilyen korlátozás vagy szociális szabályozás hatálya alá.
Ugyancsak nem szavaztam meg a postai szolgáltatásoknak a jelentésben támogatott további liberalizációját, és sajnálom, hogy a szociális és adóügyi harmonizációval kapcsolatos módosításokat elutasították.
Továbbá, én helytelenítem a korlátlan transzatlanti egységes piac bevezetésére tett új hivatkozást, és hangsúlyozom, hogy az európai szociális modell megőrzésének és előmozdításának kell prioritást adni.
Véleményem szerint az egységes piac teljessé tételét az Európa polgárai szociális védelmére vonatkozó garanciáknak kell szabályozniuk, amit a Toubon-jelentés - az Európai Parlament egyetlen hozzájárulása az egységes piac felülvizsgálatához - nem javasol.
írásban. - (FR) A francia szocialisták megszavazták az egységes piac felülvizsgálatáról szóló Toubon-jelentést, és annak a XXI. századhoz történő hozzáigazítását, mivel olyan fontos vonatkozásokat említ, amelyeket időnként figyelmen kívül hagynak az egységes piac teljessé tételének vitájában.
Így a társadalmi és területi kohézió, valamint a korszerű közérdekű szolgáltatások együtt járnak az egységes piac teljessé tételével.
Mi azonban ennek ellenére sem szavaztuk meg a postai szolgáltatások liberalizálásáról szóló 24. bekezdést.
A jelentés hangsúlyt helyez a fogyasztóvédelemre is, amely szorosan kapcsolódik az európai egységes piac teljessé tételéhez, és amit garantálni kell.
Végezetül, a belső piac követelményei közé fel kell venni a környezeti vonatkozást, ami az Európai Unió egyik értéke, feltéve, hogy ezeket az általános elveket tiszteletben tartják.
A jelentés egyik fontos pontja vonatkozik a kkv-kra, és az európai belső piachoz való hozzáférésük elősegítésére, tekintettel arra a létfontosságú szerepre, amit a kkv-k, illetve a kézműves ipar játszanak az európai foglalkoztatásban és innovációban.
Én különösen támogatom az előadó által kifejtett határozottságot a hamisítás elleni aktív és hatékony lépések megtétele érdekében, mivel a hamisítás az európai gazdaság valódi rákfenéje.
írásban. - (PT) Ebben a jelentésben nagyon erőteljes neoliberális elfogultság érhető tetten, ismételten rámutatva, hogy az Európai Parlament a még nagyobb liberalizáció, a 35 %-os vagy még magasabb nyereséget realizáló vállalkozások és pénzügyi csoportok számára a még nagyobb tőkemegtérülés biztosítása felé hajlik.
Így az egységes piac (nagyvállalkozásoknak és pénzügyi csoportoknak nyújtott) óriási előnyeiről szóló dicshimnusz után azt mondják nekünk, hogy még mindig tapasztalható a protekcionista hozzáállás, és alapvető, hogy ezt leküzdjük, és más területeken, mint például a pénzügyi szolgáltatások, az adópolitika, a közlekedés, a postai szolgáltatások és az energia terén előbbre lépjünk, mert azok még nem teljes mértékben liberalizáltak és integráltak.
A valóság torzításával próbálják meg az egységes piac valódi hatásait elrejteni, ilyen például a költségek növekedése, a szolgáltatások mennyiségi és minőségi csökkenése, a munkahelyek elvesztése, hogy csak néhányat nevezzek meg.
Ez a jelentés kísérletet tesz a közszolgáltatások további liberalizálásának ösztönzésére, a politikai hatalomnak a nemzetiről a transznacionális szintre történő további átadására és a fogyasztói és munkavállalói jogok újabb támadására, és ezért ellene kell szavaznunk.
írásban. - (SV) A júniusi lista osztja az előadó általános álláspontját, nevezetesen, hogy a belső piac egyike az EU legnagyobb sikertörténeteinek, és ezért azt tovább kell fejleszteni és javítani.
A jelentés konkrét javaslatai közül azonban számosat ellenzünk.
Erőteljesen ellenezzük az adóharmonizációra vonatkozó rendelkezéseket, az euró köszöntését, és azt, hogy a tagállamok liberalizálják postai szolgáltatásaikat, amit közszolgáltatásként elsősorban az egyes tagállamoknak kell szabályozniuk.
Végezetül, egyetértünk azzal, hogy a közérdekű szolgáltatások jogi helyzete nem egyértelmű.
Úgy döntöttünk, hogy nem szavazzuk meg a PPE-DE által benyújtott 12/rev módosítást, sem a PSE által benyújtott 4. módosítást, mivel az e módosításokban foglalt rendelkezések hosszú távú következménye az lesz, hogy az Európai Bíróságra további hatalmat ruháznak.
A fenti érvek alapján úgy döntöttünk, hogy a zárószavazáskor a jelentés ellen szavazunk.
írásban. - A brit konzervatívok a teljesen működő és hatékony egységes piac megteremtéséért vívott harc élvonalában voltak.
Üdvözöljük a Toubon-jelentést, és annak az intézkedések folytatására irányuló határozott támogatása az egységes piacot dinamikussá, kifelé tekintővé és rugalmassá teszi, miközben biztosítja az állampolgároknak nyújtott hasznokat.
A brit konzervatívok ebben a kontextusban amellett érveltek, hogy az adópolitikának a tagállamok teljes ellenőrzése alatt kell állnia, és hogy az EU-szintű "egy méret jó mindenkinek” politikák az Európa jövője szempontjából igen fontos gazdasági dinamizmust és globális versenyképességet fenyegetik.
Ezért a közös konszolidált adóalap ellen érvelünk.
írásban. - (SV) Bár a jelentés tartalmaz néhány kedvező rendelkezést, én úgy döntöttem, hogy ellene szavazok.
A nukleáris energiára vonatkozó rendelkezések mellett, amelyeket nem tudok támogatni, a jelentés kritizálja a jövedéki adókat és a minimális harmonizációt fogyasztói ügyekben, amelynek a jövőben kedvezőtlen hatásai lehetnek a svéd alkoholpolitikára és a fogyasztóvédelemre egyaránt.
Én üdvözlöm a felülvizsgálatot, de erőteljesebb rendelkezéseket szeretnék látni a szociális ügyekben, és úgy vélem, hogy a jelentés nem eléggé kiegyensúlyozott.
írásban. - (FR) Én megszavaztam Toubon úrnak az egységes piac felülvizsgálatáról szóló jelentését, és támogatom az előadónak az Európai Unió egyik legfontosabb pillérével kapcsolatos pozitív megközelítését.
Azt a négy szabadságjogot, amelyből az egységes piac áll - az áruk, a szolgáltatások, a személyek és a tőke szabad mozgása - tovább kell ösztönözni és fejleszteni, biztosítva, hogy mindenki teljes mértékben élvezze az egységes piac által nyújtott előnyöket.
Ami a szolgáltatások szabad mozgását illeti, nagyon sajnálom, hogy a jelentés nem helyez nagyobb hangsúlyt a származási ország elvének fontosságára, amit a szolgáltatásokról szóló irányelv a valódi egységes piac elérése és a munkahelyteremtés tekintetében már súlyosan aláásott.
Úgy vélem, hogy a távértékesítésben és az e-kereskedelemben a hozzáadottérték-adóhoz a származási ország elvének betartása az egyetlen olyan életképes alap a koherens és átlátható adózási kerethez, amely lehetővé teszi az áruk szabad mozgását.
Nézetem szerint az adóverseny semmiképpen sem akadályozza az egységes piac kiteljesítését; éppen ellenkezőleg, arra ösztönzi a gazdasági szereplőket, hogy védjék meg szabadságukat az egységes piacon belüli szabad mozgás tekintetében.
írásban. - Az egységes piac felülvizsgálatáról szóló, a Bizottság által kidolgozott jelentés mellett szavaztam.
Különösen üdvözlöm a szabályozás javítására fordított figyelmet, illetve az általános érdekű szolgáltatásokkal kapcsolatban a jogi egyértelműségre irányuló figyelmet is.
Az Európai Parlament szocialista képviselőcsoportjának dán tagjai - Rasmussen úr, Thomsen asszony, Schaldemose asszony, Jørgensen úr és Christensen úr - a 18. bekezdés ellen szavaztak, ami a fogyasztói acquis bizottsági felülvizsgálatáról szól.
A delegáció úgy véli, hogy mindaddig, ameddig a tagállamok között a fogyasztóvédelem szintjében ilyen nagy eltérések vannak, minimális harmonizációra szükség van.
A delegáció nem ért egyet a 26. bekezdéssel sem, amely kimondja, hogy a jelenlegi áfa- és jövedéki adórendszer akadálya az egységes piac kiteljesítésének.
A delegáció úgy véli, hogy annak megszövegezése ellentétes egyebek között a dán jövedéki adórendszerrel.
A delegáció hangsúlyozni kívánja azonban az egységes piac jobb megvalósítása iránti támogatását.
írásban. - El szeretném mondani, hogy miért nem támogatom a jelentés 32. bekezdését, amely a széleskörű adóharmonizáció mellett, vagy a társasági adók harmonizációja mellett érvel, és az O preambulumbekezdést sem, amely az adókérdésekkel kapcsolatos előjogaikat védő tagállamokat kritizálja.
A tagállamoknak - fiskális politikájuk részeként - szabadon kell dönteniük az adópolitikájuk meghatározásában.
A 40. bekezdés második részével kapcsolatban annyit, hogy mellette fogok szavazni, mert aggódom amiatt, hogy egyes tagállamok bizonyos ügyekkel kapcsolatban arra használják az EU-joganyagot, hogy azokat "bebetonozzák” saját nemzeti törvényeikbe, és azután az őket érő kritika miatt az EU-ra mutogatnak majd.
Ugyancsak igennel szavazok a 16. bekezdés második részére is, amelynek állítása szerint az atomenergia, mint olyan eszköz, amellyel kiegyensúlyozott módon lehet fellépni a klímaváltozás ellen, nem kapott elég figyelmet; remélem, hogy ennek eredményeképpen olyan vita kezdődhetne, amely a kiegyensúlyozott energiapolitika részeként alkalmazott nukleáris energia klímaváltozás kapcsán játszott szerepével összefüggésben inkább tényeken, mint félelmeken alapulhat.
írásban. - A jelentés ellen szavaztam, mert azt az adóharmonizációt támogató kiegészítésekkel látták el.
Határozottan ellenzem az adó EU-szintű harmonizációja felé irányuló lépéseket.
Kiegészítések formájában, sőt a jelentések főszövegébe is folyamatosan próbálják becsempészni ezeket a lépéseket, és én ezeket ellenezni fogom minden alkalommal.
A Bizottságnak őszintének kell lennie az e kérdéssel kapcsolatos szándékait illetően, a reformszerződésről szóló szavazást megelőzően.
Szavazathelyesbítések és szavazási szándékok: lásd a jegyzőkönyvet
Ünnepi ülés - Portugália
Cavaco Silva úr, üdvözlöm önt az Európai Parlamentben.
Nagy öröm az Európai Parlament számára, hogy fogadhatja a Portugál Köztársaság elnökét.
(DE) Elnök úr, kedves kollegák! Nagy öröm számomra és mindannyiunk számára, hogy a mai napon az Európai Parlamentben üdvözölhetjük a Portugál Köztársaság elnökét, Aníbal Cavaco Silva urat.
Elnök úr, az ön Portugália miniszterelnökeként eltöltött 10 éve alatt megszilárdította az ország demokratikus intézményeit, és sikeresen előmozdította gazdasági fejlődését.
Előre gondolkodó európaiként ön biztos kézzel vezette Portugáliát az Európai Unió tagsága felé vezető úton.
Látom, hogy az Európai Bizottság elnöke, José Manuel Durão Barroso is itt van, és természetesen arra is rá kell mutatnom, hogy a közelmúltban Portugália vette át az Unió elnökségét A mai napon önt is melegen üdvözöljük, Barroso úr.
Tíz éve már, hogy a Portugál Köztársaság elnöke utoljára szólt az Európai Parlamenthez.
Azóta hosszú utat tettünk meg együtt.
Ma itt Strasbourgban, a Parlamentben ön Portugália elnökeként abból az alkalomból van jelen, hogy országa harmadszor tölti be az EU-elnökségét.
Portugália három elnökségét a legjobban úgy lehetne összegezni, hogy "ambiciózus a Közösségért”, mivel minden alkalommal Portugália korunk létfontosságú kérdéseivel foglalkozott - például a Lisszaboni Stratégiával vagy az EU Afrikával és Dél-Amerikával fenntartott kapcsolataival.
Ez az elnökség sem kivétel.
Ezúttal Portugália napirendjén a kormányközi konferencia sikeres lezárása és a reformszerződés elfogadása szerepel, együtt a kül- és biztonságpolitika megerősítésével, és különösen a Dél-Amerikával, Afrikával és a Mediterrán-régióval fenntartott szorosabb kapcsolatok fejlesztésével, a klímaváltozással kapcsolatos további intézkedésekkel és a Lisszaboni Stratégia megvalósításával.
Azok a felfedezések, amelyeket a XIV. században Lisszabonban vitorlát bontó hajósok tettek a földgolyó valamennyi sarkában, a tényleges első lépések voltak a globalizáció felé.
Az a világ felé nyitás és a tolerancia kultúrája, amelyet az önök országa fejlesztett ki évszázadok során, különösen értékes tapasztalatot jelent a ma globalizációjának összefüggésében, és ez előny számunkra is, itt az Európai Unióban.
Portugália erőfeszítései, hogy fejlessze kapcsolatait Dél-Amerikával, és dél-amerikai kapcsolatait a Brazíliával való különleges viszonyán keresztül építse, nagyon is tükrözi saját véleményünket.
Az önök toleranciakultúrája és globális szemléletmódja lehetőséget jelent a ma világában.
Ezen elnökség alatt az önök országa a XIV. századi felfedezők munkájára építhet ugyanazzal a bátorsággal, és ugyanazzal az állhatatossággal, mint ami bennük is megvolt.
Sok szerencsét és sok sikert kívánunk feladataikhoz.
(Taps)
a Portugál Köztársaság Elnöke. - (PT) Az Európai Parlament elnöke, az Európai Bizottság elnöke, hölgyeim és uraim!
Szeretném köszönetemet kifejezni az Európai Parlament elnökének jóindulatú szavaiért, és elmondani, hogy milyen nagyra értékelem ezt a mostani meghívást.
Megtiszteltetés számomra, hogy lehetőségem van önökhöz, Európa népeinek képviselőihez és e nagy európai intézmény, az Európai Parlament képviselőihez szólni.
Nagyon is tudatában vagyok annak, hogy ez a Parlament milyen meghatározó szerepet játszott az európai integráció sikeres folyamatában.
Nem felejtettem el az ezzel az intézménnyel folytatott intenzív és gyümölcsöző együttműködést 1992-ben, amikor miniszterelnökként én vezettem a Tanács első portugál elnökségét, amelynek mottója, talán emlékeznek rá, "Az Európai Unió felé” volt.
Az Európai Parlament hozzájárulása az erős belső piac létrehozásához és a Maastrichtban megszületett Európai Unió-projekt előrehaladásához alapvető fontosságú volt.
Országom most harmadik alkalommal tölti be az Európai Unió Tanácsa elnökségének szerepét.
És ismételten nagy kihívásokkal nézünk szembe.
Olyan kihívásokkal, amelyek a tagállamok és az európai intézmények politikai akaratának konvergenciáját igényli.
Kollektív energiáink és eltökéltségünk koncentrálása fontosabb, mint valaha is volt, hogy elérjük, amire valóban szükség van ahhoz, hogy Európa erősebb és összetartóbb legyen.
Végső soron ez az, amit Európa polgárai elvárnak vezetőiktől.
A portugál elnökség mindent megtesz az Európa építésében való előrehaladáshoz nélkülözhetetlen konvergencia létrehozása érdekében.
Különösen bízom abban, hogy őszinte és nyitott együttműködésben lesz részünk az Európa Parlamenttel, olyanban, amilyet az előző portugál elnökségek alatt élveztünk.
Az elnökség egyik prioritása, hogy - az Európai Tanácsban júniusban elért megállapodás alapján - megkössük a reformszerződést.
Ezt a megállapodást nagyon fontos lépésnek tekintem, olyannak, amely reményeim szerint lehetővé teszi számunkra, hogy túllépjünk azon az időszakon, amelyet az európai építés folyamatának bizonyos fokú eróziója jellemzett.
Ezért koncentrált erőfeszítést kérek annak biztosítására, hogy a portugál elnökség alatt az új szerződés megszülessen.
Ha a tárgyalások befejeződnek, és ezt a fejezetet lezártuk, az Európai Uniónak növekvő következetességgel és megújult bizalommal kell az Európa polgárai számára aggályos kihívásokra összpontosítaniuk: a gazdasági növekedésre, a foglalkoztatásra, a biztonságra, a környezetre, az energiaügyekre és a globalizációra.
Ez az a napirend, amellyel kapcsolatban Európának lépnie kell saját magunk és a jövő generációk érdekében.
Ezért úgy tűnik nekem, hogy ez a megfelelő pillanat a szolidaritás, mint az Európa építése egyik alapvető pillére értékének hangsúlyozásához.
A szolidaritás lényegében Európa további építésének sine qua non-ja, amely egyenrangú a másik valóban alapvető elvvel, a szubszidiaritással.
Olyan szolidaritásról beszélek, amely megfogható, gyakorlatias, a politikákban és közös intézkedésben testesül meg, nem pedig a retorikai, az à la carte szolidaritásról.
Ezen a ponton emlékeztetem önöket az 1950. évi Schuman-nyilatkozatra, és idézem, hogy Európát...konkrét eredmények által építjük fel, amelyek legelőször a de facto szolidaritást hozzák létre.
Továbbra is e szavaknak kell vezetniük bennünket az erősebb és összetartóbb Európa építésére irányuló erőfeszítéseinkben.
Az Európai Unió egyik fő kockázata az erős szolidaritásra épülő Unióhoz való tartozás gondolatának elvesztése.
Ahhoz, hogy valódi unió lehessen, alapvető fontosságú fenntartani azt a közösségi érzést, ami nem véletlenül volt az európai építkezésnek adott eredeti név.
A de facto szolidaritást létrehozó egyik konkrét eredmény az 1986. évi Egységes Európai Aktusban létrehozott gazdasági és szociális kohézió koncepciója volt, amellyel kapcsolatban az a megtiszteltetés ért, hogy részt vehettem a tárgyalásokon, és azt Portugália miniszterelnökeként én írhattam alá.
Az európai integráció rendkívüli előrehaladása az elmúlt 20 évben nem lett volna lehetséges a gazdasági és szociális kohéziós politikák nélkül.
Ezek hozzájárultak a politikai kohézióhoz, a gazdasági növekedéshez, a foglalkoztatáshoz, a területi kohézióhoz, az egyenlő esélyekhez és Európa tekintélyének megerősödéséhez a világban.
Mos új okai vannak a kohézió elve iránti megújuló érdeklődésnek.
A fokozódó globalizációra, a hatalmas méretű migrációra, az elöregedő lakossággal társított társadalmi és gazdasági egyensúlytalanságokhoz vezető demográfiai fejleményekre gondolok.
Elnök úr, hölgyeim és uraim!
A fenntartható fejlődés három tényezője jól ismert: a társadalmi, a gazdasági és a környezeti aspektusok.
Ez az európai integráció centrális célja, amelyet számos alkalommal erősítettünk meg újra, és amelyet beágyaztunk a Lisszaboni Stratégiába.
Ebből az alkalomból én a társadalmi vonatkozásra, és különösen a szegénység és a társadalmi kirekesztés témájára szeretnék koncentrálni.
A szolidaritás elve mellett a haladásnak van egy etikai és erkölcsi koncepciója is, amely nélkül az európai gondolat alapító értékei eltűnnének. Olyan értékek, mint az állhatatos békevágy, a szabadság és az emberi jogok megerősítése, a közösségi szellem, a ragaszkodás a méltányossághoz és a szociális igazságossághoz, a munka méltóságának érvényesítése és a kísérlet a polgári felelősség tágabb és felszabadítóbb érzetének átadására.
A szegénység és a társadalmi kirekesztés elleni harc egyértelmű európai célként való azonosítása mindannyiunkra felelősséget ró, hogy új megoldásokat találjunk az egyre bonyolultabb és makacs problémákra.
A szociális napirend, együtt a Lisszaboni Stratégia céljaival, megfogalmazza az előttünk álló ambiciózus és nehéz kihívást.
Ezzel összefüggésben megjegyzem, hogy ebben az évben van az Európai Szociális Alap létrehozásának 50. évfordulója, és az Európai Foglalkoztatási Stratégia 10. évfordulója.
Egyben ez az egyenlő esélyek európai éve is.
A Portugál Köztársaság elnökeként a társadalmi befogadás témáját választottam egyik prioritásomként.
Első hivatali évemben előmozdítottam a Befogadáshoz vezető út című programot, hogy mobilizáljuk a portugál népet és hívjuk fel a figyelmet a tartós szegénység, a jövedelmek egyenlőtlen elosztása és a kirekesztés indikátoraival való foglalkozás sürgető szükségére, mivel ezek még mindig a polgárok ezreit érintik.
Jobban meg vagyok győződve arról, mint valaha, hogy ezzel a kihívással rugalmas és innovatív megoldásokkal kell megküzdenünk: nagyobb felelősséggel a nem kormányzati szervezetek és általában a polgárok részéről, az állami intézkedések és a civil társadalom kezdeményezéseinek jobb koordinációjával, annak elismerésével, hogy a jövedelem újraelosztására irányuló politikák nem zárják ki, sőt előírják a mindenki számára több és jobb lehetőség létrehozását arra, hogy osztozhassunk a gazdagság megteremtése, a személyes eredmények és a fenntartható fejlődés céljaiban.
Európai normák szerint Portugáliának még hosszú utat kell megtennie.
Az is igaz azonban, hogy Európa egésze még mindig távol van a szociális kohézió céljának elérésétől, amelyet megkísérel, és amellyel nem hagyhat fel.
Tény, hogy a közelmúlt évtizedeiben a gazdasági és szociális mutatók az Unión belül eltérő prosperitási szinteket tártak fel, azzal, hogy a kevésbé fejlett tagállamok együtt lényegesen közeledtek az európai átlaghoz.
Az államok gazdasági konvergenciáját azonban nem szabad összekeverni az államokon belüli társadalmi csoportok konvergenciájával, mert ezt a folyamatot a méltányosság és a szociális igazságosság parancsának kell alávetni.
Ebből a szempontból el kell ismernünk, hogy nagyon keveset haladtunk előre.
A 2001-től 2005-ig tartó öt év alatt az Unió országaiban a szegénységi szint változatlanul 16 % maradt.
Itt körülbelül 75 millió európairól beszélünk, akiknek a rendelkezésre álló jövedelme kevesebb mint saját országaik átlagos jövedelmének 60 %-a.
Ha ezt az adatot egybevetjük a jövedelem egyenlőtlen elosztására vonatkozóan feljegyzett trendekkel, nyilvánvalóvá válik, hogy a helyzet még kevésbé bátorító.
2005-ben a 25-ök Európai Uniójában a lakosság leggazdagabb 20%-ának jövedelme ötszöröse volt a legszegényebb 20% jövedelmének.
2000-ben négy és félszerese volt.
Ezeknek a mutatóknak a részletesebb vizsgálata rámutat, hogy a szegénységgel leginkább veszélyeztetett társadalmi csoportok az idősek, a munkanélküliek - különösen a hosszú távon munka nélkül maradók -, az egyedül élők és a csonka családok.
Más csoportok viszont aggasztó és fokozódó szociális kockázatoknak vannak kitéve, mert potenciálisan a kirekesztés áldozataivá válhatnak.
Itt a gyermekekről, a fogyatékkal élőkről, a bevándorlókról és az etnikai kisebbségekről beszélek.
Az EU Tanácsa maga is elismerte a szociális védelemről és a társadalmi befogadásról szóló 2007. évi jelentésében, és idézem: a legtöbb tagállamban a gyermekek szegénységi kockázata az átlagosnál magasabb.
Néhány tagállamban majdnem minden harmadik gyermek veszélyeztetett.
A csonka családban vagy munkanélküliek háztartásában élők számára a kockázat tovább fokozódik.
Ez súlyos helyzet, és nem engedhetjük meg magunknak azt, hogy figyelmen kívül hagyjuk.
Hogyan teheti meg az Európai Unió, amely az elöregedő lakosság és a járványszerű demográfiai recesszió veszélyével szembesül, hogy ne értékelje legfontosabb erősségét, gyermekeit és fiataljait?
(Taps)
Elnök úr, hölgyeim és uraim!
Nem tudom, nem értük-e már el azt a pontot, ahol a hagyományos szociális védelmi politikák már nem hatásosak.
A társadalombiztosítás és a szociális védelmi politikák döntő szerepet játszottak a II. világháború utáni gazdasági újjáéledésben, és a modern európai társadalmak kialakításában.
Amit utóbb jóléti államként ismertünk meg, olyan örökséget hagyott, amelynek az Unió maga is köszönheti eredetét.
A jóléti állam gondolatától inspirált, messzemenően újraelosztó politikák sikerére építve Európa létrehozta a szociális védelem alaposan kidolgozott mintáját, amelyet a különféle államok közötti sok különbség ellenére is általában európai szociális modellként ismernek.
Minden korlátjával és hiányosságával együtt is tény, hogy ez a szociális modell ma már az európai identitás elválaszthatatlan része.
Mégis, ha azt meg akarjuk védeni, el kell fogadnunk, hogy a szociális modellnek meg kell változnia, hogy megküzdhessen az új kihívásokhoz, és igazodjon a globalizáció, illetve az információs és tudásalapú társadalom új világához.
Az elsősorban újraelosztó nemzeti politikák számára szociális területen egyre nehezebb bármiféle látható eredményt elérni.
E politikák hatékonysága és fenntarthatósága egyre inkább megkérdőjelezhető.
A jövőbeni szociális politikák tervezése során alapvető, hogy a jóléti társadalom gondolatára összpontosítsunk, amelyben mindannyiunknak, mint polgároknak nagyobb a felelősségünk, és nagyobb szolidaritást kell mutatnunk.
Természetesen a szociális előrehaladás a gazdasági növekedéstől függ.
Ugyanakkor a fenntarthatatlan és elfogadhatatlan gazdasági növekedés szociálisan pusztító hatású.
Az Európai Unió legtöbb országában a szegénység legfőbb oka a munkanélküliség.
Nagyobb mértékű és sikeresebb gazdasági növekedésre van szükségünk, olyanra, amely több és jobb foglalkoztatási lehetőséget jelent.
A munkaerőpiaci részvétel megkönnyítése, együtt azzal, hogy valamennyi, a gazdagsághoz és prosperitáshoz hozzájáruló személy számára kellő súlyt és méltóságot biztosítsunk az úgynevezett aktív befogadás folyamatában - ez jelenti a legjobb védelmet a polgárok számára a szegénység és a társadalmi kirekesztés ellen.
A Lisszaboni Stratégiában bejelentett cél, nevezetesen, hogy az Unióban a foglalkoztatási rátát 70%-ra növeljük, társadalmi kötelesség, amelyre figyelemmel kell lennünk, bár úgy tűnik, hogy ezt a célt 2010-ig nehéz lesz elérni.
A polgárok védelmének egy másik módja, ha hozzásegítjük őket a szakképesítések megszerzéséhez, ha segítünk, hogy olyan oktatásban és képzésben részesüljenek, amely után szembe tudnak szállni az új technológiai, környezeti és kulturális kihívásokkal.
Alapvető fontosságú ezért, hogy a tagállamok legelső prioritásként kezeljék azt a közös célt, hogy javítsuk a fiatalabb generációk oktatásának és képzésének szintjét, és neveljük beléjük az élethosszig tartó tanulás szokását.
Ez kétségtelenül versenyelőnyhöz juttatja őket a jövő információ- és tudásalapú társadalmában.
2010-et a szegénység és társadalmi kirekesztés elleni küzdelem európai éveként jelöltük meg.
Ez az az év, amikor el kell majd számolnunk, és be kell mutatnunk, hogy milyen mértékben őriztük meg azokat az ambíciókat, amelyek inspiráltak bennünket 2000-ben Lisszabonban.
Ezen ambíciók közé tartozik, és idézek: az emberi erőforrásokba való befektetés, és a társadalmi kirekesztés elleni küzdelem.
A szegénység és kirekesztés elleni küzdelem célja nem korlátozódik az Európai Unió földrajzi határaira.
A szolidaritás elvének külföldi dimenziója elsődlegesen azoknak a humanitárius értékeknek a visszatükröződése, amelyekre az európai projekt épül.
Azokhoz a tradíciókhoz, amelyek megakadályozzák a szegényebb országok fejlődését, társulnak a globalizációból származó problémák, így a szegénység és gazdasági elmaradottság elleni kampánynak globális kampánnyá kell válnia.
Ez a siker egyedüli útja.
Az Európai Uniónak fokozott felelőssége van e területen, és ő rendelkezik a tudás és tapasztalatok gazdag tárházával, ami különleges szerepet ad neki.
Vezető szerepet kell játszania a globális napirendben.
Ebben az összefüggésben szeretném a figyelmüket felhívni Afrikára, arra a kontinensre, amely közel van Európához, és nem csak földrajzi értelemben, arra a kontinensre, amelyet mindannyiunknak prioritást élvező partnerként kellene figyelembe vennünk és kezelnünk.
Még kiderülhet az Unió számára, hogy súlyos stratégiai árat kell fizetnie Európának az Afrikával szembeni tehetetlenségéért.
Ezzel kapcsolatban én különös fontosságot tulajdonítok a küszöbön álló EU-Afrika csúcstalálkozónak, amelyet a portugál elnökség alatt tartunk meg.
Eljött az idő, hogy tárgyaljunk Afrikával, és ne csak Afrikáról és annak problémáiról beszéljünk.
Elnök úr, hölgyeim és uraim!
Úgy érzem, nem fejezhetem be beszédemet a nélkül, hogy két olyan témát ne érintsek, amely véleményem szerint abszolút döntő az Unió jövője szempontjából.
Először, az energia és a környezet.
Kétségtelen, hogy ezek lesznek a XXI. század kulcságazatai, és az ezen ágazatokban bekövetkező fejlemények határozzák meg a világ új geopolitikai kontúrjait.
Az energia és a környezet létfontosságú közös érdekek, és ezekre, mint az európai integráció új hajtóerejére kell tekinteni.
Itt is fel kell építenünk az erős "de facto szolidaritást”.
Az Európai Unióban a gazdasági hatékonyság, a biztonság és az életminőség nagyrészt az energetikai és környezetvédelmi politikák sikerétől függ.
Ezzel összefüggésben még egyszer szeretném kifejezni nagyrabecsülésemet az Európai Bizottságnak és elnökének stratégiai előrelátásuk és határozottságuk iránt, amely nélkül nem érhettük volna el azokat a kiváló eredményeket ezen a területen, amelyeket a német elnökség alatt sikerült elérni.
Másodszor, mindannyiunk lelkét nyomasztja egy kérdés.
Mi az Európai Unió szerepe a nemzetközi színtéren, és mivel járulhat hozzá az új világrend felépítéséhez?
Az európai integráció folyamatának fenntarthatósága szempontjából véleményem szerint abszolút kulcsfontosságú annak biztosítása, hogy Európa központi és befolyásos szereplő legyen a most kialakuló globális multilaterális és multipoláris világban.
Olyan szereplő, amely szilárd, következetes és egyesítő módon szólal meg.
Olyan szereplő, amelyet tiszteletben tartanak, és amely tiszteli a többieket.
Olyan szereplő, amely megvédi azokat az elveket és értékeket, amelyekre gazdasági és szociális modelljét építette.
Ezzel kapcsolatban megjegyzem, hogy Portugália egyike volt azoknak az országoknak, amelyek a történelemben a gazdasági globalizáció első hullámot vezették, és nagyon is tudatában van annak, hogy Európa jövője nagyrészt attól függ, képes lesz-e hiteles és befolyásos szereplővé válni a nemzetközi színtéren.
Végezetül, elnök úr, hölgyeim és uraim, még egyszer el kell mondjam, hogy az európai integráció rendkívüli folyamata milyen sokat köszönhet az Európai Parlamentnek, annak az intézménynek, amely mindig vezető szerepet vállalt azoknak az értékeknek és elveknek a védelmében, amelyek az európai identitást kovácsolták, és annak a "de facto szolidaritásnak” a szövetét szőtték, amelyet alapítóink hagytak ránk.
Bizonyos vagyok benne, hogy ebben a teremben megvan a szükséges jövőkép, akarat és energia Európa népeinek egységesítése, és Európának a világban elfoglalt pozíciója megerősítésének dicséretre méltó céljai követéséhez.
(Álló tetszésnyilvánítás)
(DE) Elnök úr, ebből a tapsviharból is nyilvánvaló, hogy szavait egyetértéssel és melegen fogadták.
Ön kiállt a szolidaritás és a közösségi érzés mellett, és ezek azok az alapok, amelyek alátámasztják azt, amiért mi itt vagyunk az Európai Unióban.
Céljainkat kizárólag szolidaritással, a közösségi érzéssel és gyakorlati cselekvéssel tudjuk elérni.
Az öné nem üres retorika, mert politikai pályafutása során bizonyította, hogy elkötelezett Európa mellett, és képes annak érdekében a gyakorlati cselekvésre.
Az Európai Parlament nevében szeretném biztosítani önt, hogy európai parlamenti képviselőként mindent megteszünk a portugál elnökség támogatására, hogy amikor az állam- és kormányfők októberben találkoznak, a reformszerződéssel kapcsolatban eredményeket érjünk el.
Hangsúlyosan szeretném köszönetünket és elismerésünket kifejezni Luís Amado külügyminiszternek, Manuel Lobo Antunes államtitkárnak és Álvaro Mendonça e Moura nagykövetnek és valamennyi kollégájuknak, akiknek a feladata a tárgyalások folyamatában politikai akaratunk kifejezésének továbbítása.
Nekik ezt mondom: "önökkel vagyunk”.
Az Európai Parlament nevében köszönetet mondok önnek, elnök úr, nagyszabású beszédéért, és sok sikert kívánok Portugáliának a mi közös Európánk érdekében.
Nagyon köszönöm önnek, Cavaco Silva úr.
(Taps)
(Az ülést 12.35-kor felfüggesztették, majd 15.00-kor folytatták.)
Az előző ülés jegyzőkönyvének jóváhagyása: lásd a jegyzőkönyvet
A bizottságok és a küldöttségek tagja: lásd a jegyzőkönyvet
A Tanács ismerteti az általános költségvetés tervezetét - 2008. évi költségvetés
(DE) A következő napirendi pont, hogy a Tanács ismerteti a 2008. évi általános költségvetés tervezetét.
A Tanács hivatalban lévő elnöke. - (PT) Elnök úr, hölgyeim és uraim, abban a megtiszteltetésben van részem, hogy a Tanács elnöksége nevében ismertethetem az Európai Közösségek 2008. pénzügyi évre vonatkozó általános költségvetésének tervezetét, amelyet a Tanács 2007. július 13-án fogadott el.
Mindenekelőtt szeretném jegyzőkönyvbe foglaltatni, hogy a 2008. évi költségvetés Tanács általi első olvasatát megelőző tárgyalásokon kiváló és konstruktív légkör uralkodott.
Az egyeztető tárgyalás lényeges eredményt hozott, nevezetesen: fontos témákra vonatkozó öt közös nyilatkozatról jutottunk megállapodásra, ami jó alapot ad a jövőbeni munkához.
E tekintetben meg vagyok győződve arról, hogy a költségvetési hatóság két ága közötti kiváló együttműködés - a Bizottság értékes támogatásával együtt - kedvező eredményt sejtet.
Biztosíthatom önöket, hogy a Tanács örömmel folytatja a költségvetésre vonatkozó konstruktív párbeszédet, hogy kielégítő megállapodást érjen el egy jó közösségi költségvetésről a 2008. évre.
2007. márciusában ünnepeltük a Római Szerződések 50. évfordulóját, és megerősítettük közös értékeinket és céljainkat.
Abban a dinamikus projektben, amit Európai Uniónak nevezünk, az Európai Unió költségvetése - hasonlóan az egységes valutához - egyike a legkézzelfoghatóbb kifejeződésének annak, hogy az európai polgár és adófizető számára mit jelent európainak lenni.
Ezért az Európai Unió költségvetését azokra a kihívásokra tekintettel kell elkészíteni, amelyekkel együtt szembesülünk.
Különféle kihívások vannak, én azonban, ha megengedik, a figyelmet azokra hívnám fel, amelyeket fontosabbnak tartok.
Elsőként a vállalkozások előtt álló akadályok megszüntetésének kihívása annak érdekében, hogy létrejöjjön a Lisszaboni Stratégián alapuló dinamikus európai gazdaság.
Egy másik kihívás a transzeurópai közlekedési hálózat létrehozása, hogy közelebb hozzon bennünket egymáshoz, és megszilárdítsa a belső európai piacot.
Az információs társadalom kihívása az emberi erőforrások és a társadalmi befogadás fontosságára mutat rá.
Az Európai Unió nagyobb erőt merít abból, ha polgárai ebben a modern történelemben egyedülálló projektben tájékozottan vesznek részt.
A legutóbbi kihívásnak, amely néhány régiót különösen érint - a klímaváltozás kihívásának - a megújuló energiaforrások fejlesztésével, és a természeti erőforrások hatékonyabb és társadalmi szempontból felelősebb felhasználásával kell megfelelnünk.
Mindezek a kihívások a világgazdaság globalizációjának összefüggésében merülnek fel, amely komoly felelősséget jelent Európa öreg kontinensének, olyan kihívás, amelyre gazdasági és társadalmi szinten, az európai gazdaság termelékenységének növelésére és a társadalmi kohézió megerősítésére irányuló politikákkal kell válaszolnunk.
Ez az, amit kormányzásunktól valamennyi európai vár.
Meg kell kettőznünk erőfeszítéseinket annak érdekében, hogy költségvetésünk hatékony és hathatós választ adjon a politikai prioritásokra.
Ezért csökkentenünk kell az adminisztrációs terheket - az ezzel kapcsolatos aggályokat a Tanács és az Európai Parlament osztja -, a Bizottságnak pedig fel kell gyorsítania az operatív programok és projektek jóváhagyásának folyamatát, hogy elkerülhessük a végrehajtás késedelmét.
A gyorsabb jóváhagyás azonban nem kérdőjelezheti meg a jó költségvetési gazdálkodás elveit.
Igaz, hogy nagyobb rugalmasságra van szükségünk, de nem azon az áron, hogy felhagyjunk az európai adófizetők pénzének hatékony és felelős felhasználásával.
Mielőtt részletesebben bemutatnám a 2008. évi költségvetés tervezetét, szeretném rögzíteni a Tanács határozatai mögött álló irányelveket.
Röviden, az alapvető elemek a megfelelő finanszírozás az Európai Unió különféle prioritásaira; a kifizetési előirányzatok körültekintően ellenőrzött növelése; a pénzügyi keret jelenlegi felső határainak betartása, és ahol szükséges, a felső határok alatt elegendő fedezetet hagyva a különféle költségvetési fejezetekre és alfejezetekre; és végül, a pénzügyi fegyelem és jó költségvetési gazdálkodás.
Ha megengedik, csak egyetlen részletet említenék meg.
A Tanács az előzetes költségvetés-tervezet elemzésének befejezéséhez a célok és tevékenységek költségvetése elkészítésének összefüggésében kifejlesztett költségvetési eszközök kombinációját alkalmazta, ami rendkívül hasznosnak bizonyult.
Közöttük is fel szeretném hívni a figyelmet a tevékenység tervezési űrlapokra, amelyekkel kapcsolatban a Tanács, miután közülük számosat mélységében megvizsgált, úgy véli, hogy a folyamat általános minősége lényegesen javult, és reméli, hogy a jövőben ezt a költségvetési megközelítést tovább fejlesztik.
A 2008. évi költségvetés-tervezet kötelezettségvállalási előirányzata 128 ezermillió euró, és kifizetési előirányzatainak fő összege 119 ezermillió euró.
Ami a kötelezettségvállalásokat illeti, emlékeztetni szeretném önöket, hogy a Tanács alapvető fontosságúnak tartja, hogy ezek a 2008. évi költségvetésben a megfelelő szintet érjék el, kellően figyelembe véve az abszorpciós kapacitásokat.
Amint tudják, mi úgy ítéljük meg, hogy a kifizetési előirányzatok túlbecslése nem ad megoldást a kifizetetlen kötelezettségvállalásokra, a Reste à liquider problémájára.
Az egyik irányelvünk ezért a szükségletek - valós és egyértelműen meghatározott szükségletek - felmérése volt, melynek eredményeként a 2007. évi költségvetéshez képes 3,4%-kal növeltük a kifizetéseket.
Ami az 1a alfejezetet illeti - Versenyképesség a növekedés és a foglalkoztatás érdekében -, a Tanács megfelelő finanszírozást kíván biztosítani a Lisszaboni Stratégiával kapcsolatos prioritásoknak, miután lényeges fedezetet hagyott meg az Európai Tanács júniusi következtetéseiben meghatározott európai uniós prioritások fedezetére, valamint az eddig még előre nem látható szükségletekre.
Bár a Tanács korlátozni kívánja az ezen alfejezet alá tartozó növekedést a 2007. évi költségvetéssel összehasonlítva, szeretnék rámutatni, hogy a Tanács továbbra is nagyon komoly növekedést biztosít a kutatási költségvetés számára, azaz 7,75%-ot kötelezettségvállalásokban, és 45%-ot a kifizetésekben, tekintettel az előző évek megvalósítási arányára és az abszorpciós kapacitásokra.
Ez a növekedés tükrözi, hogy a Tanács milyen nagy fontosságot tulajdonít a Lisszaboni Stratégia hatékony megvalósításának, amely, amint már korábban említettem, alapvető eleme az Európai Unió gazdasági fejlődésének.
Ami az 1b alfejezetet illeti - Kohézió a növekedés és a foglalkoztatás érdekében -, a Tanács el kívánja fogadni a Bizottság által az előzetes költségvetés-tervezetben javasolt kötelezettségvállalási előirányzatokat.
Ami a kifizetési előirányzatokat illeti, szeretném hangsúlyozni, hogy a javasolt növekedést még jelentősebb szinten, azaz 6,2%-on tartottuk fenn, figyelembe véve az abszorpciós kapacitásokat, és a régi programok befejezésével és az új programok végrehajtásával kapcsolatos múltbéli tapasztalatokat.
Ami a 2. költségvetési fejezetet illeti - A természeti erőforrások megőrzése, és az azokkal való gazdálkodás -, a Tanács által javasolt előirányzatok a korábbi eredményekre épülnek; a múlt tapasztalatai azt mutatják, hogy ezek az előirányzatok a horizontális alkalmazás ellenére, is általánosságban szólva mindig nagyon közel vannak a végleges végrehajtási adatokhoz.
Szeretnék bővebben szólni a vidékfejlesztés és a strukturális és kohéziós alapok területén az operatív programok és projektek jóváhagyására vonatkozó néhány megfontolásról, a 2007-2013 közötti időszakra vonatkozóan.
Ez volt a témája az egyeztető tárgyalásunkon jóváhagyott egyik közös nyilatkozatnak, és biztosíthatom önöket, hogy a Tanács a lehető legnagyobb politikai fontosságot tulajdonítja annak, hogy valamennyi operatív programot és projektet a lehető leggyorsabban és a megfelelő módon hajtsák végre.
A 3a és 3b költségvetési fejezetet illetően - Állampolgárság, szabadság, biztonság és igazságosság - a Tanács csak egy apró módosítást kíván eszközölni a kötelezettségvállalási és kifizetési előirányzatokban, az abszorpciós kapacitásokkal és a végrehajtás korábbi arányával összhangban.
Ami a 4. fejezetet illeti - Az EU, mint globális partner -, a Tanács néhány politikai jellegű prioritást kíván felvenni a költségvetés-tervezetbe.
Palesztinára szeretnék utalni, ahol 80 millió euró növekményt javasolunk tartalékolni, és Koszovóra, ahol 180 millió eurós növekményt javasoltunk szintén tartalékként.
Most még a költségvetési folyamat első szakaszában vagyunk, és bizonyos vagyok benne, hogy lesz még lehetőségünk ezzel kapcsolatban pontosabb adatokat megadni.
Ebben a fázisban a Tanács - ami a Tanácsot illeti el- el kívánja fogadni az előzetes költségvetés tervezetben javasolt közös kül- és biztonságpolitikai költségvetést, de csak ideiglenes minimumként.
Nagy a valószínűsége azonban annak, hogy a közös kül- és biztonságpolitikai költségvetésre javasolt összeg a nemzetközi helyzet alakulásának tükrében elégtelennek bizonyul.
Azt hiszem, mindannyian értjük, hogy mi forog kockán.
Indokoló nyilatkozatomat az 5. fejezetre - Adminisztráció - vonatkozó néhány szóval szeretném befejezni.
A Tanács megközelítése horizontális kritériumokra, például a nagyobb hatékonyságra, de ugyanakkor az egyes intézményes sajátos jellegére épül, különös tekintettel a bővítéssel kapcsolatos új álláshelyek biztosítására.
Ami a költségvetés erre vonatkozó szakaszát illeti, a Tanács mindössze 0,2%-os növekedést kíván biztosítani, ami véleményem szerint egyértelmű politikai jelzés.
Végrehajtottuk a decentralizált ügynökségek költségvetéseinek részletes elemzését is.
A horizontális kritériumokra alapuló módszert alkalmaztuk mind a támogatások, mind a jóváhagyandó új álláshelyek számának esetében.
Szeretném megragadni ezt az alkalmat, hogy néhány szót szóljak az Európai Unió intézményei stabil pénzügyi gazdálkodása biztosításának szükségességéről.
Ezzel kapcsolatban a Tanács el örömmel fogadta az egyeztető tárgyaláson jóváhagyott közös nyilatkozatokat, amelyek olyan kérdéseket vetnek fel, mint a decentralizált ügynökségek, a végrehajtó ügynökségek, a hozzárendelt bevételek, és a legutóbbi bővítésekkel kapcsolatban a toborzás.
Mindannyian tudjuk, hogy ez csak az első lépés a költségvetési folyamatban, de bízom abban, hogy együtt fel tudjuk kutatni az összes lehetőséget, hogy végleges megállapodást érjünk el, és az év végére kielégítő költségvetést készítsünk.
Elsődleges célunk, hogy kellő időpontban rendelkezésünkre álljon a 2008. évre egy olyan költségvetés, amely megfelel az Unió politikai prioritásainak, de nem túlzóan nagy, mert az azt jelezné, hogy hallgatólagosan beleegyeznénk a költségvetés hatékony és hathatós végrehajtásának valószínű sikertelenségébe.
Nemcsak arra kell figyelemmel lennünk, hogy ez a költségvetés az Unió minden egyes polgárának jólétét érinti, hanem arra is, hogy a számlát az egyes tagállamok adófizetői állják.
Ezért kell megteremtenünk a megfelelő egyensúlyt.
Bizonyos vagyok benne, hogy a ma itt képviselt három intézmény minden erőfeszítést megtesz ennek érdekében.
Elnök úr, hölgyeim és uraim, nagyon köszönöm megtisztelő figyelmüket.
előadó. - (FI) Elnök úr, hivatalban lévő elnök úr, biztos úr, most az Európai Parlamentnek kell tanácskoznia a Tanács következő évi költségvetésére vonatkozó javaslatáról.
Rögtön az elején szeretnék köszönetet mondani az elnökséget adó ország, Portugália kiváló és őszinte együttműködéséért.
Rendkívül jól együttműködött az Európai Parlamenttel, és különösen annak Költségvetési Bizottságával.
A vita teljesen zavarmentesen zajlott le.
Bár a Tanács javaslata okot ad az észrevételekre, az elnökség munkája folytán jó okkal feltételezhetjük, hogy kiváló végeredményt fogunk elérni.
A Tanács költségvetési javaslata igen mértékletes.
Az előzetes költségvetési tervezettel összehasonlítva, a kötelezettségvállalási előirányzatokat 717 millió euróval csökkentették, a többéves pénzügyi keret 3,9 milliárd eurós fedezetével.
A kifizetési előirányzatoknál még nagyobb, 2,1 milliárd eurós csökkentés történt, ami azt jelenti, hogy ezek az előirányzatok jó 10,3 milliárd euróval a pénzügyi keret alatt maradnak, ami pedig az EU GNI-jének éppen 95%-a.
Ha visszaemlékszünk arra, hogy a pénzügyi keretet hosszú és nehéz tárgyalások után csak egy évvel ezelőtt fogadtuk el, a kifizetési előirányzatok szintjét, és ezeket különösen irreálisan alacsonynak kell tekintenünk.
Sajnálatos, hogy éppen az 1a (versenyképesség a növekedés és foglalkoztatás érdekében) és 1b (kohézió a növekedés és a foglalkoztatás érdekében) költségvetési fejezetek váltak a különösen drasztikus csökkentés célpontjává.
Az első esetben a kifizetési előirányzatokat több mint 500 millió euróval, a másodikban pedig 498 millió euróval csökkentették.
Mindkét költségvetési fejezet az Európai Unió egyik kulcsfontosságú prioritását érinti, a Lisszaboni Stratégiát, amelyet most több mint egymilliárd eurónyi elvonással gyengítettek.
Alapvető problémák merülnek fel az 1. költségvetési fejezettel kapcsolatban is.
Tavaly az Európai Parlament figyelmeztette a Tanácsot, hogy az európai Galileo navigációs rendszer számára biztosított finanszírozás messze nem elegendő.
Most 2,4 milliárd eurós hiány van, mert a magánszektor nem vesz részt benne.
Az Európai Parlament - határozatának megfelelően - az Unió költségvetéséből származó közösségi pénzeszközök felhasználásával támogatja a projektet.
Ez a legegyszerűbb, legkevésbé bürokratikus és leginkább demokratikus eljárás.
Ilyen nagy összegű pénzt, évi 400 millió eurót azonban a jelenlegi pénzügyi keretre tekintettel lehetetlen találni, így szükség van a Parlament és a Tanács közös határozatára.
Megmenthetjük ezt a fontos európai projektet, de azt a jelenlegi költségvetési eljárás keretében kell megtenni.
Egy másik probléma az Európai Technológiai Intézet, az ETI.
Ha azt tényleg fel akarjuk állítani, akkor fenntartható módon kell finanszírozni.
Az nem építhető reményekre és feltételezésekre, hanem reális határozatokra van szükség.
Az az elképzelés, hogy az ETI majdnem bizonyosan pénzhez jut az EU-programokból a szabad verseny alapján, csak egy álom.
De mi lenne akkor, ha valósággá válna?
Ezért van reális megoldásokra szükségünk.
A következő évi költségvetéssel kapcsolatban felmerül egy speciális probléma, ami a strukturális alapokhoz, a kohéziós alaphoz és a vidékfejlesztési alapokhoz kapcsolódik.
A strukturális alapok operatív programjai közül csak néhányat hagytak jóvá.
Az európai regionális fejlesztési alap és a kohéziós alap 335 programja közül mindössze 20%-ot hagytak jóvá, az európai szociális alapra vonatkozó adat még 10%-nál is kisebb.
A legaggasztóbb a vidékfejlesztési alap helyzete, ahol a 96 program közül mindössze kettőt hagytak jóvá.
Júniusban az Európai Parlament és a Tanács elfogadott egy nyilatkozatot, ami erre összpontosítja a figyelmet, és megígérték, hogy figyelemmel kísérik a Bizottság e téren tett intézkedéseit.
A Parlament a maga részéről megígéri, hogy ezt a nyilatkozatot érvényesíteni fogja.
Végezetül, hangsúlyozni szeretném a jó gazdálkodás fontosságát.
Az Európai Parlament a tevékenységalapú irányítást és költségvetés-készítést kívánja előmozdítani.
A Tanáccsal együtt elfogadtunk egy nyilatkozatot, amely hangsúlyozza a költséghaszon-elemzés és az elszámoltathatóság fontosságát, amikor új ügynökségeket hozunk létre.
Ehhez ragaszkodnunk kell.
A következő év költségvetésének témája a Költségvetés az eredményekért.
A cél, hogy hangsúlyozzuk azt a gondolatot, hogy az előirányzatokat fel kell használni a kívánt eredmények eléréséhez.
Nem a gazdálkodás a fő kérdés itt, hanem az eredmények.
Szilárd meggyőződésem, hogy a Tanáccsal és a Bizottsággal együtt sikeresen létrehozzuk a következő évi költségvetést.
Köszönöm, Virrankoski úr, és azt is köszönöm, hogy ilyen pontosan betartotta a felszólalási időkeretet.
Úgy tűnik, a finnek itt mindent kiválóan ellenőrzésük alatt tartanak.
A kisebb országok, mint például Finnország, és a nagyobb országok képviselői is képesek komoly befolyást elérni.
A következő előadónk is finn: öné a szó, Itälä úr.
előadó. - (FI) Elnök úr, a legfontosabb betartandó elv, amikor a Parlament és a többi intézmény a következő évi költségvetést összeállította, a takarékosság és a költségvetési fegyelem volt.
Példát kell mutatnunk az adófizetőnek, a hétköznapi európai polgárnak, és bizonyítanunk kell, hogy vállaljuk a felelősséget a gazdasági ügyekért.
Csak így tudjuk megszerezni az emberek bizalmát.
A Parlament új főtitkára új javaslatot terjesztett be a Parlament 2008. évi költségvetésére vonatkozóan, és én szeretnék gratulálni neki, mivel az előterjesztés rendkívül jó és kiegyensúlyozott.
Segíteni fog bennünket a kompromisszum megtalálásában a végső döntéshozatal során.
A javaslattal kapcsolatban csak két dolgot említenék.
Először, a főtitkár javaslata még mindig az 5. költségvetési fejezet 20%-a alatt van, azaz a növekmény nem használja fel az egész 20%-ot.
A másik fontos kérdés az, hogy számos meglévő alkalmazottat új állásba tudott helyezni, miközben valamennyi állást fel kellett volna szabadítani.
Emlékeznünk kell ugyanakkor arra, hogy általában hasonló ez a folyamat a Parlamentben.
Ebben az évben néhányszor már elfogadtunk bizonyos elveket.
Az egyik az, hogy a Parlament költségvetése az adófizető költségvetése, és az új projekteket illetően megpróbáljuk tartani a 2007. évi kiadási szinteket.
Nem állunk túl messze ettől a céltól, és úgy vélem, hogy valamennyi javasolt projekt végrehajtható, ha - a költségvetési fegyelemmel összhangban - meghatározzuk a pontos összegeket.
Szeretnék még egy kérdést felvetni a Parlament költségvetésével kapcsolatban, ami az információs politikát érinti.
A közelgő választásokra tekintettel különféle projekteket hoztunk létre, ilyen például a web-TV, és a legfontosabb dolog, hogy valamennyi európai parlamenti képviselő és a képviselőcsoportok a Parlament információs politikájának minden vonatkozásában vegyenek részt.
Így a képviselőcsoportoknak és a képviselőknek képben kell lenniük, és nem hagyhatják az információs politikát az adminisztráció kezében: az emberek tudni akarják, hogy egy-egy képviselő vagy képviselőcsoport miért szavaz bizonyos módon, vagy miért terjeszt be adott javaslatokat.
Az emberek meg akarják ismerni a politikai hátteret, és ezért részt kell vennünk ebben.
Remélem, hogy az a most már egyeztetett elgondolás, hogy meghívjuk a kis helyi médiumokat is, bekerül a végleges változatba.
Annak egyik módja, hogy közelebb kerüljünk emberekhez, az, ha meghívjuk a kis helyi médiumokat, amelyek maguk nem rendelkeznek elegendő pénzzel ahhoz, hogy a Parlamentbe jöhessenek.
Nyilvánvaló, hogy ennek a képviselőtársaink útján kell megvalósulnia.
Szeretnék visszatérni a többi intézményre.
A Tanács a fűnyíróelvnek megfelelően 2%-os csökkentést javasol.
Előadóként azt kell mondanom, hogy ezt nagyon nehéz elfogadni, mivel az intézmények nagymértékben eltérnek egymástól.
Vannak köztük kisebbek, vannak nagyok, és az általuk végzett munka is más.
Vegyük például a Számvevőszéket, amelyet tegnap látogattam meg.
Ők nagyon takarékosak, és már sok éve megfelelnek a költségvetési fegyelemnek.
Mindenre többletet könyveltek, nem pazarolták a pénzt, és a kiadásaik a fizetésekből és állandó költségekből állnak, semmi másból.
Ez a 2%-os csökkentés elképzelhetetlen a Számvevőszék esetében.
Az egész rendszer szétesne, ha ezt elfogadnánk.
Remélem, hogy sikerül megállapodásra jutnunk azon gondolattal kapcsolatban, amely szerint végignézzük azokat a területeket, ahol az egyes intézményeknél megtakarításokat lehet elérni.
Elvben egyetértek a Tanáccsal, hogy mindenkinek takarékoskodnia kell, és meg kell találni azokat a területeket, ahol lehetséges a megtakarítás, de nem támogatom az egységesen 2%-os elvonás politikáját.
A Költségvetési Bizottság elnöke. - (DE) Elnök úr, hölgyeim és uraim, amiről ma beszélünk, az a jóváhagyott pénzügyi terv végrehajtásának második éve, európai hozzáadott értéket tartalmazó többéves programok végrehajtásáról beszélünk, amelyeket együttdöntési eljárásban határoztunk meg, és mindhárom intézmény további reformelkötelezettségéről beszélünk.
Szeretném biztosítani a Tanács elnökségét, hogy július 13-án ígéretesen indultunk az alapvető megállapodások tekintetében a háromoldalú párbeszéddel és az egyeztetési eljárással.
Az öt nyilatkozat, amelyet ön említett, különösen arról, hogy miként bánjunk a decentralizált ügynökségekkel, elmozdulás a helyes irányba, és remélem, építhetünk azokra.
Önnek is szeretném mondani, biztos úr, hogy az ön kezdeményezése a költségvetés végrehajtása kétszakaszos bemutatása iránt egy másik fontos lépés a Bizottság és az Európai Parlament részéről is a hatékony költségvetési politika érdekében.
Nyilvánvaló, hogy amit meg kell tennünk a Tanács tervezetére épülő mostani költségvetési eljárásban, az az, hogy biztosítsuk a költségvetési fegyelmet, és megóvjuk a megtett kötelezettségvállalásokat, de természetesen ki is kell igazítanunk az előre látható és várható adatokat.
E tekintetben nem értem, amit a Tanács mond a növekedésre és foglalkoztatásra (1a), és a mezőgazdasági politikára és a piaccal összefüggő kiadásokra vonatkozó alfejezetekkel kapcsolatos kiegészítő nyilatkozatában - nevezetesen, hogy az összegek nem elegendőek, és a Bizottságot fel kell kérni, hogy módosító költségvetést nyújtson be.
Ismételten ki kell emelni a 4. fejezetet - külpolitika - a krónikus alulfinanszírozottság miatt.
Arra is rá kell mutatnom, hogy a pénzügyi tervről szóló tárgyalások során ezekre a hiányosságokra már a kezdet kezdetén felhívtuk a figyelmet.
Így azért fogunk dolgozni, hogy biztosítsuk a jóváhagyott programok megfelelő végrehajtását, mind a kötelezettségvállalásokat, mind a kifizetéseket illetően.
Ugyanakkor - és hadd tegyem ezt egészen egyértelművé - nem fogjuk elfogadni politikai prioritásaink semmilyen halasztását sem a jelenlegi költségvetési eljárásban biztos úr, sem pedig a költségvetési évek végén a nagy globális transzfereken keresztül.
Bárminemű félreértést kizáróan szeretném leszögezni, hogy a strukturális alapok és a vidékfejlesztés végrehajtásáról szóló nyilatkozat fontos volt számunkra, és felkérnénk a Bizottságot, hogy a lehető legsürgősebben nyújtsa be az elért eredményekről szóló jelentést, mert a tagállamok és a régiók nagyon is jogosan elvárják, hogy a kérdéses programokat késedelem nélkül hajtsák végre.
Összességében, a decentralizált ügynökségekre vonatkozó nyilatkozatok, amelyek a költséghaszon-elemzés tökéletesítését támogatják, nagyobb átláthatóságot és egyértelműséget biztosítanak a ténylegesen - állandóan vagy ideiglenesen - alkalmazott személyzet tekintetében, és minőségi előrelépést jelentenek, amely a Bizottság létszámtervekre vonatkozó úgynevezett "átvilágítási jelentésével” együtt előrehaladást jelent, és továbbfejlesztendő, tanulmányozandó és alaposabban alkalmazandó.
E tekintetben, hozzátenném, a kulcsszónak - a túlreagálás helyett - a körültekintésnek kell lennie.
A decentralizálással vagy a pénzügyi rendelet végrehajtási szabályaival kapcsolatos jelenlegi panaszaink nagy része természetesen közösségi határozatokból következik, és ezért mindannyian viseljük a felelősség ránk eső részét.
A megoldás ismerős: az eljárások karcsúsítását és bizonyos mértékű egyszerűsítését foglalja magában.
E tekintetben még sok munkát kell elvégezni.
Hadd mondjak valamit két vagy három kulcskérdésről.
A Bizottság előzetes tervezetében a kifizetési adat 8,2 milliárd euróval kevesebb, mint a pénzügyi terv felső határa.
Most a Tanács olyan tervezetet nyújtott be, amelyben ez az előirányzat a felső határ alatt 10,3 milliárd euróval szerepel.
Ha megnézik a Tanács összegző táblázatát, azt találják, hogy annak tartalma meglehetősen megkérdőjelezhető.
Például a Lisszaboni Stratégia, növekedés és foglalkoztatás című fejezet alatt az, hogy létrehoznak egy új 342 millió eurós fedezetet, és a kifizetéseket 548 millió euróval csökkentik az előzetes tervezetben szereplő adathoz képest, ténylegesen annyit jelent, hogy egy művi fedezetet képeznek az Európai Tanács politikai prioritásokra vonatkozó kijelentéseinek befogadására.
Feltételezem, hogy az alapul szolgáló kérdés az Európai Technológiai Intézet és a Galileo-projekt finanszírozásának a problémája.
Hadd legyek itt nagyon egyértelmű: a Parlament szilárdan kiáll a Galileo-projekt közösségi megoldása mellett, és - általános kontextusban - új javaslatokat vár a Bizottságtól.
Egy rövid megjegyzésem van a 3. költségvetési fejezettel kapcsolatban: a természeti katasztrófák ügyében mi történt a korábbi biztos, Michel Barnier európai polgári védelemre vonatkozó javaslataival?
Van-e közös válaszunk, és ha igen, az hogyan hat ki a 2008. évi és a következő költségvetésekre?
Elnök úr, a kül- és biztonságpolitikai kérdések, amelyeket ismételten említettünk, megerősítik, hogy politikai elemzéseink helyesek voltak: a költségvetés-tervezet jelenlegi számai nem elegendőek, hogy az afganisztáni, palesztinai vagy koszovói kihívásoknak megfelelhessünk, és a vészhelyzeti segélyek tartalékának csökkentése pusztán virtuális megoldás, amelynek értelmét fel sem tudjuk fogni.
E tekintetben megkérdeznénk a Bizottságtól, hogy egyértelműen közölje saját nézőpontjából, hogy mit várhatunk a következő években.
Elnök úr, van egy utolsó megjegyzésem.
A tagállamok vállalták - és ezt idézem - az intézményközi megállapodás 44. pontjában említett megbízhatósági nyilatkozatra hivatkozva: "a rendelkezésre álló vizsgálatok és nyilatkozatok megfelelő szintjén éves összegzés készítését”.
a Költségvetési Bizottság elnöke BUDG. - "a rendelkezésre álló vizsgálatok és nyilatkozatok megfelelő szintjén éves összegzés készítését”.
a Költségvetési Bizottság elnöke. - (DE) Ezt nagyon komolyan mondom: azok a tagállamok, amelyek nincsenek olyan helyzetben, hogy garantálhatnák, hogy az éves jelentés kellő időben megérkezik, számíthatnak rá, hogy költségvetési és más okokból felvetjük nekik ezt a kérdést.
Egyébként teljes mértékben támogatom, amit a két előadónk elmondott.
Szeretnék mindenkit üdvözölni az új évadban, ami érdekesnek és intenzívnek tűnik, mint mindig.
Örömet okoz, hogy már júliusban sikerült néhány nagyon termékeny és jó szándékú közleményt elérnünk.
Litvániában azt mondják, hogy a jó kezdet felér a munka felével.
Így azután remélem, hogy a jó légkör, amelyben megkezdtük a munkát, és az eredmények, amelyeket már sikerült elérnünk a tárgyalásokkal és három fontos nyilatkozat elfogadásával, valóban jó kezdetet jelentenek esedékes feladatainkhoz.
Ma megtárgyaltuk a Tanács költségvetésének első változatát, bár nagyon gyakran hallom a Parlamenttől, hogy nekünk - a Bizottságnak - olyan sok feladatot adnak.
Ezt biztosan elfogadom, és egyetértek vele; készek vagyunk reagálni és minden kért tájékoztatást megadni.
Ami a Tanács költségvetésének első tervezetét illeti, szeretném megemlíteni, hogy a Bizottság, amikor saját változatát előterjesztette, a mi elemzésünket felhasználó tagállamok előrejelzéseire hivatkozott.
Ezért úgy véljük, hogy javaslatunk gazdasági és politikai értelemben teljes mértékben szilárd volt.
Így a Bizottság teljes mértékben nem tud egyetérteni a Tanács először tárgyalt költségvetésének számos vonatkozásával.
Biztosan egyetértünk az európai parlamenti képviselők által beterjesztett véleménnyel, hogy a legnagyobb horizontális csökkentések ... szeretném hangsúlyozni, hogy a horizontális csökkentések módszerét alkalmazták ismét valamennyi kategóriában.
A Bizottság úgy ítéli meg, hogy ez a megközelítés és módszer nem megfelelő, különösen az 1a és 1b kategóriákban, ahol innovációról és kutatásról beszélünk, különösen mivel ott van az Európai Technológiai Intézet és a Galileo-program további problémája, amit az éves európai költségvetési eljárásokat kiegészítő párhuzamos problémaként kell megoldani.
Ez minden bizonnyal azt jelenti, hogy vissza kell térni a mennyiségekről és mértékekről szóló tárgyalásokhoz, és nem szabad számtani csökkentéseket figyelembe venni.
Ugyanez vonatkozik a mezőgazdaságra és a külpolitika kategóriájára, ahol véleményem szerint a Tanács megközelítése, amely szerint a pénzeszközöket tartalékolják, meglehetősen konzervatív, és bizonyos, hogy hamarosan vissza kell rá térnünk.
A következő két hétben a Bizottság bemutatja a Parlamentnek és a Tanácsnak a javaslatát a költségvetés Koszovó és Palesztina tekintetében történő kiigazításáról.
Mint mindig, aggódunk a Tanácsnak az igazgatási kiadásokra vonatkozó megközelítése miatt, és egyetértek azzal, hogy a költségvetésnek van bizonyos finn színezete, különösen az Európai Parlamentben.
Én ezt jó értelemben mondom, mert látom, hogy szükség van a fegyelemre, a szigorú felelősségre és a józanságra az országok képviselőinek kiadásaiban, és ezt elfogadjuk, és mindig reagálni fogunk rá.
A Tanács javaslata azoknak a feltételeknek a horizontális csökkentését is magában foglalja, amelyek alapján a Tanács maga sem lesz képes teljesíteni kötelezettségvállalását több ember alkalmazására; több mint 800 fő felvétele kiegészítő fejlesztési feladatok ellátására semmiképpen sem lehet elfogadható a Bizottság számára.
Azt várjuk, hogy a Parlament is ugyanúgy áll hozzá ehhez a kérdéshez, mint mi, és reméljük, hogy a kiigazítás a Parlamenttel közösen történik meg.
Röviden szólva, örömmel tölt el, hogy a kezdet sikeres volt.
Mégis kritikával reagálunk a Tanács első javaslatára, és kritikával illetjük, és készen állunk Koszovó és Palesztina problémájának megvitatására rövidtávon, és arra is, hogy a Galileo-programmal és az Európai Technológiai Intézettel kapcsolatos javaslatokat megvitassuk, és azokról határozatot hozzunk 19-e körül, és megpróbáljunk kölcsönös megértésre jutni ezekkel a fontos kérdésekkel kapcsolatban.
Ezért reménykedem a sikeres eljárásban, és remélem, hogy litván honfitársaimnak sikerül első litván beszédemet jól és helyesen lefordítani.
(DE) A vitát lezárom.
Írásbeli nyilatkozatok (142. cikk)
írásban. - (RO) A Lisszaboni Stratégia előírja, hogy a tagállamok GDP-jének 3%-át fektessék be a kutatásba, amelynek kétharmadának kell a magánszektorból származnia.
Csak nagyon kisszámú európai régió érte el ezt a célt.
2004-ben az európai társaságok 42%-a végzett a tevékenységével kapcsolatos kutatást, és a tagállamok GDP-jük mindössze 1,84%-át fektették kutatásba.
2006-ban az EU aktív lakosságának 35%-a dolgozott a tudomány és a technológia terén.
Az oktatás alapvető fontosságú az EU jövője szempontjából.
Az oktatásnak mindenki számára elérhetőnek kell lennie, legyen az gazdag vagy szegény, éljen városi vagy vidéki környezetben.
Az európai oktatás minőségét az egyetemi/főiskola bizonyítványok aránya és a következő oktatási szintre való felvétel aránya szerint kell mérni.
Új szociális Európára van szükségünk, amelyben a polgárok élvezik az elsőbbséget.
Tekintettel arra, hogy az Európai Unió és a tagállamai a 2008. évi költségvetésüket az ősszel hagyják jóvá, kérem, hogy az oktatási és kutatási befektetések élvezzenek elsőbbséget az Európai Unióban.
A veszélyes áruk belső szállítása (vita)
A következő napirendi pont Bogusław Liberadzki jelentése a Közlekedési és Idegenforgalmi Bizottság nevében, a veszélyes áruk belső szállításáról szóló európai parlamenti és tanácsi irányelvre irányuló javaslatról - C6-0012/2007 -.
a Bizottság alelnöke. - (FR) Elnök úr, hölgyeim és uraim, örömmel terjesztem önök elé a mai napon a veszélyes áruk szárazföldi szállításáról szóló irányelv módosítására irányuló javaslatot.
A veszélyes áruk szállítása a teljes áruszállítás mintegy 8%-át képviseli, naponta csaknem egymillió műveletet jelent.
Garantálnunk kell a veszélyes áruk mozgásának és az intermodalitásnak a szabadságát a nemzeti és nemzetközi szolgáltatásokban, ugyanakkor azonban figyelemmel kell lennünk a biztonsági vonatkozásra is, hogy megvédhessük környezetünket, a polgárainkat és az ágazatban dolgozókat.
E javaslat célja, hogy aktualizáljon négy irányelvet és négy bizottsági határozatot a veszélyes áruk szállításáról, egyetlen jogalkotási aktusba egyesítve ezt.
Ez a tárgyra vonatkozó közösségi jog fontos egyszerűsítése.
Ezen kívül, a közösségi jogszabályok hatókörét ki kell terjeszteni a belvízi szállításra is, amely ágazatra jelenleg nincsenek közösségi jogszabályok.
Elismerem, ez a belföldi szállításnak egy kevésbé lényeges módozata, de a belső vízi utakon bekövetkező baleseteknek súlyos következményei lehetnek.
Ennek kockázatát minimálisra lehet csökkenteni a belső vízi utakon történő veszélyesáru-szállítás egységes szabályozásával.
Végezetül, a jelentés a nemzetközi és a nemzeti szállításra egyaránt vonatkozik.
Ezek a javaslatnak a céljai, amelynek előadója Liberadzki úr.
Mielőtt a vita megkezdődne, szeretnék köszönetet mondani az önök előadójának és a Közlekedési és Idegenforgalmi Bizottságnak a Bizottság javaslatának támogatásáért.
előadó. - (PL) Elnök úr, biztos úr, nagy öröm számomra, hogy a Közlekedési és Idegenforgalmi Bizottság nevében beterjeszthetem azt a jelentést, amelyben először is üdvözöljük, hogy a Bizottság beterjesztette azt az irányelvtervezetet, amelyről ma tanácskozunk.
Teljes mértékben egyetértünk önnel, biztos úr, hogy ez konszolidálja, és egyben csökkenti a veszélyes áruk szállítására vonatkozó jogszabályok számát.
Másodszor, azzal is egyetértünk, hogy ennek a szabályozásnak igen nagy hatása lehet a szállítás biztonságára és a lakosság életminőségére egyaránt.
Végezetül, az a jogszabály, amelyet elfogadni kívánunk, vagy inkább számos különféle forrásból össze akarunk állítani, ezáltal csökkentve számukat, az ENSZ-nek a veszélyes áruk közúti, vasúti és belvízi szállítására vonatkozó ajánlásaira épül; a veszélyes áruk szállítása összességében az Európai Unión belül évente több mint 110 milliárd tonnakilométert tesz ki.
E jelentés bemutatásakor szeretném hangsúlyozni, hogy a Közlekedési és Idegenforgalmi Bizottság azt csaknem egyhangúan hagyta jóvá, mert úgy véli, az egyaránt fontos és szükséges, és új minőségi szintet vezet be azzal, hogy a veszélyes áruk szállítására vonatkozó szabályozást kiterjeszti a személyszállító vonatokra is.
Szabályozza azt is, amikor a tagállamok - nem szigorúan biztonsági okok miatt - bizonyos eltéréseket vezethetnek be az általánosan alkalmazandó szabályozáshoz képest, és hogy ezeket az eltéréseket hogyan kell bevezetni, illetve azokat EU-szinten hogyan kell kezelni.
Szeretnék mindenkit felkérni, hogy támogassa a megvitatott és bevezetett módosításokat, különösen a 44. módosítást, ahol a Tanács kérésére a járművek mellett bevezetjük a tehervagonok és a belvízi járművek fogalmát, hogy elkerüljünk minden lehetséges félreértést, és szeretném kérni, hogy szavazzák ezt meg.
Ugyancsak külön kérem önöket, hogy szavazzák meg a 45. módosítást, amelyet sok vita után jó kompromisszumként fogalmaztunk meg.
Ez az 1 cikk (3) bekezdésének (b) pontjára vonatkozik, ahol a következő szavakat illesztettük be: "ahol indokolt, lehetséges előírni az útvonalat és az alkalmazandó szállítási módot”.
A 16. módosítás, mivel szükségtelen, kihagyható, vagy leszavazhatjuk azt.
Szeretném azt is kérni, hogy ne szavazzák meg a 46. és a 47. módosítást, mert -úgy tűnik - ezek a szabályok már szerepelnek a szövegben, így azok csak szükségtelen vattaszabályok.
Végezetül, szeretnék köszönetet mondani az árnyékelőadóknak együttműködésükért, ami nagyon termékeny volt.
Különösen szeretnék köszönetet mondani a Tanácsnak és a Bizottságnak - a Tanácsnak mind a német, mind a portugál elnökség alatt.
Öt munkaértekezletünk volt.
Nem voltak lényegesebb nézeteltérések, és a felmerülő véleménykülönbségeket sikeresen feloldottuk.
Véleményem szerint ez modell volt az együttműködésre.
Elnök úr, biztos úr, hölgyeim és uraim, igen, a veszélyes áruk belső szállításáról szóló irányelvre irányuló javaslat fontos kérdés, mert az EU-ban évente 110 milliárd tonnakilométernyi veszélyes árut szállítanak: 58%-át közúton, 25%-át vasúton, és mostanáig 17%-át a belső vízi utakon.
Az irányelvre irányuló javaslat célja, hogy egyszerűsítse és koordinálja a veszélyes áruk szállítására vonatkozó meglevő jogszabályokat.
Egyben kiterjeszti az EU-rendelkezések hatókörét a belső vízi utakon történő szállításra is, amelyek jelenleg a közúti és vasúti szállításra vonatkoznak.
Ez az egyszerűsítés csökkenti a bürokráciát, és javítja az intermodalitást.
A közúti, vasúti és belső vízi úti szállítás közös szabályai biztosítják a biztonság egységes szintjét az egész Közösségben, a belső és a határokon átnyúló szállításban.
A szállítóeszközökre irányadó egységes szabályok egyszerűsítik és előmozdítják a multimodális szállítást.
A rendelkezések hatókörének a belső vízi utakon történő szállításra való kiterjesztése üdvözlendő elmozdulás.
Ez azt jelenti, hogy ugyanazok a biztonsági szabályok alkalmazandók valamennyi közösségi belső vízi útra.
Ennek pozitív hatása lesz a fedélzeti munkafeltételekre, a szállítás biztonságára, és a környezet védelmére.
Az egységes szabályok a költségeket is csökkentik azzal, hogy elkerülik a többszörös engedélyezés szükségességét.
Ezen kívül, várhatóan javítani fogják a belső vízi utakon történő szállítás potenciális felhasználását és piaci kilátásait, és próbáljuk megkísérelni, hogy a veszélyes áruszállítás nagyobb részét a belső vízi utakra tereljük.
A Közlekedési és Idegenforgalmi Bizottság által elfogadott módosítástervezetek nagyrészt a Tanács álláspontját tükrözik.
Egyetértünk és szeretnénk, ha lehetséges, azt már az első olvasatban elfogadtatni.
Hadd hangsúlyozzam, hogy igazán kérem a Házat, hogy egy bizonyos módosítástervezetet fogadjon el, amelyet az előadó már említett, és ami kompromisszumot jelent.
Fontos, hogy ebben a dossziéban értelmes rendelkezések legyenek.
Itt egyetértésben vagyunk a Bizottsággal és a Tanáccsal.
A módosítástervezet ahhoz a rendelkezéshez kapcsolódik, amely lehetővé teszi a tagállamok számára, hogy specifikus biztonsági követelményeket állapíthassanak meg, és esetleg a szállítóeszközt előírhassák, ha ezt a Bizottság előtt indokolni tudják.
Végezetül, szeretnék őszinte köszönetet mondani az előadónak, akivel igen jól tudtunk együttműködni, és hadd kérjem a Házat, hogy első olvasatban fogadja el ezt a jelentést.
a PSE képviselőcsoport nevében. - Elnök úr, köszönetet szeretnék mondani képviselőcsoportom nevében az előadónak, nemcsak a jelentéséért, hanem azért is, mert ilyen sikeresen hozta össze a Parlamentet, a Tanácsot és különböző politikai frakciókat e fontos ügy kapcsán.
A képviselők tudják, hogy a veszélyes anyagok szállításával kapcsolatban a jelenlegi közösségi jog elsősorban négy irányelven alapul.
A RID és az ADR a vasúttal és a közúttal, míg a belvízi úton történő szállítással ezek mellékletei foglalkoznak.
Az előterjesztett új irányelv kiterjeszti a közösségi jog hatályát a belső vízi utakra, és támogatnunk kell ezt a lépést.
Egyesek szerint az előadó nem ment elég messzire az új irányelv hatályával kapcsolatban, és mások, főleg az ipar részéről, úgy gondolják, hogy az irányelv túlzottan sokat ír elő, és túl messzire megy.
A jelentéstevő, őszintén szólva, megtalálta a helyes egyensúlyt, és mindez azért fontos, mert így a szabályozás egységes rendszerét hozhatjuk létre a veszélyes anyagok belső vízi úton történő szállításával kapcsolatban, megállapíthatjuk a szabványokat, és a tagállamok tisztában lehetnek a felelősségükkel.
Ahogyan azt az előadó is elmondta, ez értékes jelentés.
Javítani fogja a biztonságot, és ezért - képviselőcsoportommal együtt - úgy vélem, megérdemli teljes támogatásunkat.
az ALDE képviselőcsoport nevében. - (NL) Elnök úr, amint már elmondták, a javaslat igyekszik a meglévő, a veszélyes áruk belső szállítására vonatkozó irányelveket és rendeletek aktualizálni és konszolidálni.
Az egységes jogi szöveg most már a közúti és vasúti szállítás mellett a belső vízi úton történő szállításra is vonatkozik.
Egészen őszintén, csodálkoznék, ha bárki is ellenezné ezt.
El sem tudom képzelni, hogy bárki megkérdőjelezhetné az olyan intézkedések hasznosságát és szükségességét, amelyek biztosítják, hogy ezeket a szállítási műveleteket a lehető legbiztonságosabban hajtsák végre.
Ha ezeket az jogszabályokat összevonják, és világosabban szövegezik meg, akkor az mindannyiunk javára válik.
A bizottságban fenntartottuk az előadó legtöbb, főleg technikai jellegű módosítását.
Egyértelmű volt, hogy az előadó ezzel kapcsolatban szorosan együttműködött a Tanáccsal - ilyen jellegű irányelv esetében általában ez a leghatékonyabb eljárás.
Így az is dicséretes, hogy az előadó igyekszik az egyetértést az első olvasatban biztosítani.
Az ALDE képviselőcsoportját azonban meglehetősen meglepte a 45. módosítás, és azt kissé szedett-vedettnek tartja.
Miért nem állapodunk meg a 16. módosításban alkalmazott szövegben, amellyel mindenki elégedett volt, magunkat is beleértve?
Miért kell mindig elébe menni annak, amit a Tanács akar, még akkor is, ha az a logisztikai láncok hatékonysága ellen hathat?
Miért ne tárgyaljunk a Tanáccsal erről?
Nem minden tagállam áll e "kompromisszum” mellett.
Mit ér el az előadó és Sommer asszony és Jarzembowski és Simpson urak, ha a tagállamok önkényesen előnyben részesíthetik a szállítás egyik módját a másikkal szemben?
Bizonyára nyilvánvaló, hogy minden szállítási módozatnak biztosítania kell a saját konkrét módján, hogy biztonságosan és hatékonyan működik.
Miért nem határozhatnák meg a piaci szereplők ezt a maguk számára?
Korábban a 16. módosítással ezt biztosítottuk, így én arra kérem önöket, hogy nézzék meg még egyszer a 45. módosítást, és talán gondolják újra.
Köszönetem az előadónak a kemény munkáért, de úgy vélem, kár, hogy hagyta magát eltéríteni, és a hátsó ajtón becsempészte a szállítási mód meghatározására vonatkozó rendelkezést.
Ismételten arra kérem önöket, hogy gondolják újra a 45. módosítással kapcsolatos álláspontjukat.
az UEN képviselőcsoport nevében. - (PL) Elnök úr, a javasolt új irányelv a veszélyes áruk belső szállításának szabályozásáról egy szükséges jogszabály.
A javaslat egyetlen jogszabályba integrálja a korábbi EU-rendeleteket, és kiterjeszti annak hatályát a vízi szállításra is.
A veszélyes áruk szállítására vonatkozó nemzetközi szabályozás beemelése a javaslatba az irányelvet nemzetközi hatókörű egységes dokumentummá teszi.
Az új irányelv korlátozott mértékben azt is lehetővé teszi, hogy figyelembe vegyenek sajátos nemzeti feltételeket, ahol ezt gazdasági követelmények, illetve az utak állapota megköveteli.
Erre példa lehet, hogy milyen mértékig használnak megalinereket.
A javasolt módosítások technikai jellegűek, és a 46. és a 47. módosítás kivételével nem keltenek aggályokat.
Szeretnék köszönetet mondani az előadónak, Liberadzki úrnak a jelentés előkészítéséhez való konstruktív hozzájárulásáért.
Az UEN azt az álláspontot képviselő, hogy az irányelv megfelel az érintettek elvárásainak.
a Verts/ALE képviselőcsoport nevében. - (DE) Elnök úr, biztos úr, hölgyeim és uraim, ezek a szabályok,, mivel átláthatóbbak és könnyebben érthetőek, igen kedvezőek a multimodális szállításhoz, amely reményeim szerint a jövőben növekedni fog,.
Végre a belső vízi utakat is beépítették, ahogy azt a Zöldek egy korábbi jelentésben már kérték.
Igen nehezen értem, hogy mi tartott ilyen sokáig.
Egy erősen mérgező vegyi anyagokat szállító hajó balesete természetesen sokkal koncentráltabb szennyezést okozhat, ha folyón történik, mint a nyílt tengeren.
Én szükségesnek, fontosnak és helyesnek tartom azokat a szigorú szabályokat, amelyeket a tagállamok határozhatnak meg, és amelyek kiterjednek a szállítóeszközök előírására is.
A különféle szállítási útvonalakon uralkodó feltételek rendkívül különbözőek.
Lehetnek például magas hidak, amelyeket a mentőosztagok nem tudnak megközelíteni.
Előfordulhat nagy forgalomsűrűség, amely bizonyos körülmények között a veszélyes áruk szállítását még veszélyesebbé tehetik.
A veszélyes áruk szállítása gyakran városok közelében folyik.
Mindez azt jelenti, hogy lehetőséget biztosítanunk kell tagállamaink számára, hogy rugalmasan reagálhassanak az ilyen veszélyekre.
Ennek a jelentésnek az egyik központi kérdése, mint sok másénak is, kétségkívül az ellenőrzés.
A nemzetállamoknak szisztematikusan figyelemmel kell kísérniük a szabályok betartását, különben mindez csak üres papír, amely csak a biztonság látszatát kelti, ami sajnálatos módon nem létezik.
Hogy egészen őszinte legyek, súlyos hiányosságok vannak ezen a területen néhány európai államban.
Egy másik nagy kihívásnak is meg kell felelnünk, a tűzoltók és a mentőosztagok képzését illetően.
Remélem, ez is ösztönözni fog arra, hogy az ellenőrzést szigorúbbá tegyük, és végre minimalizáljuk a szállítás veszélyeit, történjék az vízen, vasúton vagy közúton.
a GUE/NGL Képviselőcsoport nevében. - (FR) Elnök úr, a "just in time” [éppen időben] szállítási mód alkalmazása az iparban és a kereskedelemben - amelynek végső célja a maximális azonnali profit - azt jelenti, hogy a veszélyes áruk egyre kevesebbet vannak a raktárakban és a biztonságos üzemekben, és egyre többször a közutakon, a folyókon, a vasúton és a tengeren.
Igen sok éve már, hogy az Európai Bizottság mindent megtett, amit csak tudott, hogy a szállítási ágazatot felszabadítsa a szabályozás alól, a magánérdekek nagyobb hasznára, de figyelmen kívül hagyva a közérdeket.
Olyannyira, hogy amikor valaki felveti a közbiztonság kérdését, a Bizottság azonnal a szubszidiaritás elve mögé menekül.
Mint mindig, az Európai Bizottság azzal büszkélkedik, hogy szorosan együttműködött a munkáltatókkal, és elfelejti, mint mindig, a munkavállalókat, akik bizony sok mindent megtaníthattak volna különösen a szállítási ágazat általános deregulációjáról, a szociális dömpingről és a közúti szállításban dolgozók munkafeltételeire és képzésére vonatkozó kötelező érvényű jogszabály bevezetésének elutasításáról.
A jövőben fennáll a veszélyes áruszállítmányt érintő nagyobb katasztrófa súlyos kockázata.
Ezért azok felelnek majd, akik a döntéseket meghozták.
Ám ez a Parlament megszavazhatna egyszerű és hatékony intézkedéseket, például tehergépjármű-parkolóknak Seveso-telephelyekként történő kijelöléséről, a vasúti tranzitpontok veszélyes áruk szempontjából történő osztályozásáról, a veszélyes áruk földrajzi helymeghatározó rendszerrel, valós időben történő nyomon követhetősége kötelezettségének előírásáról, biztosítva ezzel, hogy az össze nem férhető termékeket ne tartsák együtt, és arról is, hogy az érintett személyzetet készítsék fel a szükséges biztonsági intézkedésekre.
Legtöbben azonban ezt szükségtelen kiadásnak tartják.
Nos, önök feltételezhetik ezt, de ne számítsanak a támogatásunkra!
az ITS képviselőcsoport nevében. - (IT) Elnök úr, hölgyeim és uraim, Liberadzki úrnak a veszélyes áruk belső szállításáról szóló irányelvre vonatkozó jelentése kiváló munka, és az ő kiváló érvekkel alátámasztott javaslata kevés vitát igényel.
Én azt megszavaztam a bizottságban, és megerősítem a szavazatomat itt is, és úgy vélem, hogy az ITS képviselőcsoportjából sok kollégám követi példámat.
Minél inkább növekszik a belső kereskedelem az Unió tagállamai között, véleményem szerint a javaslat annál hasznosabb, mert összehasonlíthatóvá teszi azokat a feltételeket, amelyek mellett a kereskedelem zajlik, különösen a biztonságot illetően, de az ellenőrzések és a kapcsolódó adminisztratív eljárásokat illetően is.
Nem volna ésszerű egy ilyen technikai jellegű szöveget kritizálni, vagy ami még rosszabb, elutasítani, amellyel kapcsolatban a tagállamok számos szakértőjével folytattak széleskörű és informatív konzultációt.
Szeretném megragadni ezt az alkalmat arra is, hogy Liberadzki úr mellett köszönetet mondjak a veszélyes áruk bizottságának a munkájáért is, figyelemmel arra, ezt a munkát végig az e téren hatályos nemzetközi megállapodásokkal összhangban végezték.
Azzal a megjegyzéssel szeretném zárni, hogy a benyújtott módosításokat, de legalábbis közülük többet el kell fogadni, különösen a 14. preambulumbekezdést módosító 2. módosítást, valamint a nyilvánvaló nem bevonásra vonatkozó észrevételekhez és ezért azoknak a tagállamoknak a mentességéhez kapcsolódó módosításokat, amelyek még nem rendelkeznek vasúti rendszerrel, és őszintén én a 45. módosítást is támogatni kívánom.
(DE) Elnök úr, alelnök úr, hölgyeim és uraim, először is megragadnám ezt az alkalmat, hogy gratuláljak jó barátomnak, az előadónak, Bogusław Liberadzkinak a valóban kiegyensúlyozott és sikerült jelentéshez.
Amint Sommer asszony már rámutatott, az EU-ban évente 110 milliárd árutonna-kilométernyi veszélyes árut szállítanak.
Henin úrhoz hasonlóan én is azt szeretném, ha ennek a mennyiségnek legalább egy részét raktárakban tárolnák.
Sajnálatos módon nem ez a helyzet, és ezért kell ezt az ügyet is megvizsgálnunk.
Az első fontos kérdés ebben a jelentésben a tartályokra és járművekre vonatkozó biztonsági előírások meglevő szabályainak aktualizálása és összehangolása.
A második fontos kérdés az előírásoknak a közúti és vasúti szállítás mellett a belvízi úton történő szállításra való kiterjesztése.
Ha megnézzük a közelmúlt éveinek szállítási trendjeit, nagyon világossá válik, hogy a belvízi szállítás egyre fontosabb lesz.
Egyetértek Lichtenberger asszonnyal, hogy a folyókon bekövetkező balesetek természetesen különösen veszélyesek.
Ezek az intézkedések - és én egy tranzitország lakójaként szólalok fel - a vasutak irányába történő átrendeződéshez is vezethetnek.
Ez természetesen nagyon jó.
Mi Ausztriában természetesen üdvözöljük ezt a jelentést, különösen mivel Ausztria földrajzi elhelyezkedése miatt nagyon szigorú biztonsági előírásokat állapít meg a szállítás résztvevőire.
Azt is rendkívüli módon üdvözlendőnek tartom, hogy a jövőben minden tagállam jogosult lesz a veszélyes áruk belső szállítását saját területén szabályozni vagy megtiltani.
Nézetem szerint ez magában foglalja különösen speciális rendelkezések megállapítását a környezetvédelem érdekében, és a lehetőséget bizonyos veszélyes áruk szállításának korlátozására vagy megtiltására.
Ha a jelentést az előadó által javasolt megszövegezéssel fogadjuk el, az egy nagyon jó jelentés lesz, és az eredménnyel mindannyian elégedettek lehetünk.
(FR) Elnök úr, biztos úr, hölgyeim és uraim, én is szeretnék köszönetet mondani az előadó által vezetett munkáért, amely a veszélyes áruk szállításával kapcsolatos technikai kérdéseket érintett. Az ilyen áruk az Európán át történő áruszállítás csaknem 10 %-át jelentik.
Feltétlenül üdvözlöm, hogy a jelentés nemcsak a közbiztonságot érintő szabályokat világítja meg, hanem kiterjed a belvízi áruszállításra is, mivel közülünk sokan vélik úgy, hogy ezt a szállítási módozatot - mint a közúti szállítás alternatíváját - egész Európában fejleszteni kellene .
Ez nagy reményeket kelt az európai polgárokban is.
A jelentés a mellett, hogy az adminisztratív eljárásokat illetően lépést tesz a jogszabály egyszerűsítése felé, ami a feladók és a címzettek számára is hasznos, döntő lépést tesz a veszélyes áruk biztonságában érintett személyzet képzése érdekében is.
Bár részletesebben meg kell határoznunk álláspontunkat a módosításokban felvetett bizonyos kérdésekben, a jelentés kétségtelenül előrelépést jelent az egyértelműség, és különösen a biztonság tekintetében.
Elnök úr, teljes szívvel egyetértek frakciótársam, Lichtenberger asszony hozzászólásával.
Némi tartózkodással ugyan, de üdvözöljük ezt a szerintünk megfelelő irányba tett lépésként értelmezhető csomagot.
Hozzáfűzött kiegészítéseink erősíteni szándékoznak a csomagot, különösen a balesetekre való felkészítéssel, és a személyek arra vonatkozó jogával kapcsolatban, hogy tudhassák, milyen anyagokat szállítanak.
Én személyesen ennél messzebb mennék.
Ugyanebbe a keretbe vonnám a katonai és polgári nukleáris anyagokat.
Sajnálatos módon Skóciában, mivel katonai és polgári nukleáris létesítményeknek ad otthont, folyamatosak a szállítások.
A Sunday Herald nemrég nyilvánosságra hozta, hogy az utóbbi hét évben 67 olyan baleset történt, amelynek nukleáris anyagokat szállító eszközök is részesei voltak.
Tehát van még mit javítani, és úgy vélem, az EU cselekedhetne ott, ahol az EK kormánya képtelen volt erre.
Ugyanakkor üdvözlök minden olyan lépést, amely növeli az emberek jogát a tekintetben, hogy megismerhessék, mit szállítanak azokon az utakon, amelyeken ők is utaznak.
Ez a jelentés segíti elérni ezt, ezért üdvözlöm.
(RO) Elnök úr, biztos úr, tisztelt európai parlamenti képviselők, 1995-2004 között az áruszállítás 28%-kal nőtt, míg 2020-ra 50%-os növekedést jeleznek előre.
A szállított áruk 58%-át közúton, 25%-át vasúton és 17%-át hajózható belvízi utakon szállítják.
A szállított áru mennyiségének 8%-a veszélyes áru.
Az ilyen jellegű szállítás erősen veszélyezteti azokat a régiókat, amelyeken keresztül az árut szállítják, és ezért az Európai Uniónak meg kell hoznia a szükséges intézkedéseket az ilyen jellegű szállítás biztonságának növelése érdekében.
Az Európai Unió meglevő jogszabályai csak a veszélyes áruk vasúti és közúti szállítására vonatkoznak, míg a tengeri szállításra csak olyan nemzetközi egyezmények érvényesek, amelyekben a tagállamok felek.
Románia és Bulgária EU-csatlakozását követően a Dunának majdnem a teljes hossza hajózható belvízi úttá vált.
A Duna hét európai fővároson folyik keresztül, sok városi agglomeráció közelében, ezért a veszély áruk dunai szállításának biztonsága rendkívül fontos.
Alapvető fontosságú, hogy a veszélyes áruk szállításával összefüggő intézkedésekhez kapcsolódjanak a sürgősségi szolgálatok beavatkozására vonatkozó intézkedések olyan balesetek esetében, ahol ilyen szállítmányokról van szó.
Balesetek esetén nagyszámú áldozat lehet még azok között is, akiknek be kellene avatkozniuk.
Ezen kívül, a veszélyes árukat a legkevésbé forgalmas időszakokban és útvonalakon kellene szállítani, hogy a kapcsolódó kockázatokat minimálisra lehessen csökkenteni.
Úgy vélem, hogy a veszélyes áruk szállításának biztonsága érdekében a lehető legrövidebb átmeneti időszakra van szükség az irányelv átültetéséhez.
a Bizottság alelnöke. - (FR) Elnök úr, hölgyeim és uraim, először is szeretnék köszönetet mondani Liberadzki úrnak és a Közlekedési és Idegenforgalmi Bizottságnak ismételten ezért a kiváló jelentésért, amely, és ezt önökhöz hasonlóan én is igazán remélem, lehetővé teszi számunkra a javaslat azonnali elfogadását már az első olvasatban.
Azt kell mondanom, az, hogy annyira szeretnénk azt már az első olvasatban elfogadni az oka annak, hogy készek vagyunk az intézmények közötti kitárgyalt megállapodást tükröző módosításokat jóváhagyni.
Nem gondoljuk azonban, hogy olyan módosítások, amelyek veszélyeztetnék az első olvasatban történő megállapodást, kívánatosak lennének.
Mint ahogyan mindenki hangsúlyozta, igaz, hogy ez a jelentés segít a jogszabályok egyszerűsítésében és ezért megkönnyíti azok alkalmazását, és így azok kiterjesztését a belvízi utakra is.
Egyetértek a Parlamenttel, hogy a belvízi úthálózatokat széles körben fejleszteni kell.
Ezek lehetnek az utak Európa számára, amelyek révén a mindannyiunk által kívánt modális eltolódást elérhetjük.
Ezt akartam egyértelművé tenni.
Ismételten köszönöm a Parlamentnek és előadójának az e jelentésben megnyilvánuló, szakértői tudással alátámasztott kiváló munkáját.
Azt hiszem, elmondható, hogy az e jelentéssel kapcsolatban folytatott konzultáció abszolút példaértékű volt.
A vitát lezárom.
A szavazásra holnap kerül sor.
Írásbeli nyilatkozatok (142. cikk)
írásban - (FR) A veszélyes áruk szállításának folyamatos növekedése tette szükségessé európai jogszabály bevezetését az ilyen áruk szállítására alkalmazandó szabályok egyszerűsítésére és koordinálására.
A mi felelősségünk a közbiztonság védelme, és ez a veszélyes áruk szállítására is vonatkozik.
Ezért fontosnak tűnik nekem, hogy a tagállamok szükség esetén arányos és átlátható módon előírhassák kötelező útvonalak használatát.
Azt is elő kell tudniuk írni, hogy a szállítmányozók az egyik szállítási módozatot használják a másik helyett, ha úgy vélik, hogy az polgáraik biztonságát szolgálja.
Az áruszállítás logisztikája Európában és a fenntartható mobilitás (vita)
A következő napirendi pont Inés Ayala Sender jelentése a Közlekedési és Idegenforgalmi Bizottság nevében: az áruszállítás logisztikája Európában - a fenntartható mobilitás kulcsa.
előadó. - (ES) Elnök úr, ma délután az európai növekedés, verseny és foglalkoztatás egyik kulcsfontosságú ágazatáról tárgyalunk, nevezetesen a logisztikáról.
A logisztika alapvető fontosságú polgáraink mindennapi életminősége szempontjából, bár ezt ők nem látják elég világosan.
Ez a gyakorlat egyebek között a téma láthatóságának növelését célozza meg a polgárok körében.
Ez az az ágazat, amely az Európai Unióban a GDP mintegy 13 %-át képviseli és igen nagy gazdasági hatása van, mivel a logisztikai költség összege Európában a késztermékek végső költségének 10-15%-át teszi ki.
Néhány ágazatban, mint például az igen fontos gépjárműgyártásban, még a szociális kiadásokat is meghaladja.
Ez egyben olyan ágazat, amely ez idáig kizárólag az ipar és a piac ügyének tűnt; sikere és növekedési potenciálja vitathatatlannak látszik, és ennek folytatódnia is kell.
De szilárd meggyőződésünk, hogy a legjobb piac a jól szabályozott piac, amely segíti és támogatja a jó teljesítményt, és ezen túl elhárítja a potenciális kockázatokat még az előtt, hogy azok a szükséges növekedés, kreativitás és polgáraink fejlődésének akadályaivá válnának, mi ezért megtapsoljuk a bizottság határozatát, hogy ezt az ágazatot annak a hozzájárulásnak a fényében vizsgálja, amellyel az Európai Unió növelheti a lehetőségeket, és korlátozhatja a nyilvánvaló kockázatokat, növekedési kilátásokat adva az európai szállítási ágazatnak.
A növekedést jelenleg a 2000 és 2020 között időszakban mintegy 50%-osra teszik.
Ezért az ágazat kihasználja és növeli a számára nyitva álló lehetőségeket egy olyan helyzetben, amelyet mi körülbelül öt lényeges prioritás által meghatározottnak látunk.
Az első prioritás a közelmúlt bővítése kelet felé, ami növeli a távolságukat és a központtól távol eső területeket hoz létre; ugyanakkor új lehetőségeket is teremt polgáraink sokszínű kultúráiban a piacok és a kereskedelem számára.
A második prioritás a globalizáció, ami felgyorsítja a kereskedelmet, diverzifikálja a szükségleteket, és újra értelmezi a területek és népek földrajzi helyzetét.
Itt saját hazámra, Spanyolországra gondolok, ami szintén periférikusnak tűnik a bővítést illetően, mégis a globalizáció az olyan fontos területek között vezető útvonalak kereszteződésébe helyezte, mint a Dél-Amerikával, Afrikával vagy Ázsiával folytatott kereskedelem.
A logisztikai problémák kezelésének egy másik prioritása a klímaváltozás és a jelenlegi energiaszükségletek.
Az infrastruktúra használatát hatékonyabbá kell tennünk, javítanunk kell a forgalom irányítását, és korlátoznunk a rakomány nélküli utakat; a jelenlegi logisztika nagyban hozzájárulhat ehhez.
A negyedik prioritás az információcsere lehetősége - amit Európában a Hetedik Keretprogram alapján kutatunk - és a tudásgazdaság egész jövője.
A logisztika az intelligens szállítás megtestesülése - azé a szállításé, amely a tervezést alapkoncepcióként tartalmazza, és egyre inkább az intelligens szállítási rendszerekre épül.
A SESAR, SafeSeaNet és Track and Trade mind olyan eszközök és új technológiák, amelyeket sikeresen alkalmaznak ebben az ágazatban.
Végezetül, a demográfiai változások és a fiatalok foglalkoztatási kilátásai is olyan területek, amelyekhez a logisztika döntő módon hozzájárulhat.
Ennek érdekében a jelentésre irányuló javaslat külön is megpróbálja támogatni a Bizottságot a szűk keresztmetszetek azonosításában, és az új javaslatok elkészítésében.
Szükség van arra, hogy ilyen, a formalitásokat csökkentő és korlátozó intelligens rendszerek felhasználásával előzzük meg, hogy az adminisztratív akadályok túl nagyok legyenek; ezek a formalitások bonyolultak maradnak ugyan, különösen például a vámügyek és a tengeri kereskedelem esetében, úgy vélem azonban, hogy a Bizottság cselekvési tervében foglalt javaslatai e tekintetben potenciálisan nagyon kedvezőek.
Egy másik szűk keresztmetszet, amelyre szintén számos javaslatot teszünk, az infrastruktúra hiánya és a finanszírozás ehhez társuló hiányosságai.
Ezért megismételjük annak szükségességét, hogy meg a tegyük teljessé a határokon átnyúló hálózatok rendszerét a nem használt történelmi hágók megnyitásával a Pireneusokban vagy az Alpokban, ahol ez véleményünk szerint szintén segíthetne, és csökkentsük egyes utakon a zsúfoltságot új vasúti alagutak megnyitásával.
Van egy konkrét javaslat azon célból, amit én különösen támogatok, nevezetesen a kifejezetten teherszállításra szolgáló vasutak rendszerére vonatkozó javaslat.
Sürgetjük a Bizottságot, hogy ebben a témában terjesszen elénk egy tervet.
Ami pedig a finanszírozási igényt illeti, azt szeretnénk, hogy a kellően ambiciózus európai közlekedéspolitika jövőbeni finanszírozásáról szóló vita a logisztikát, mint elsőbbséget élvező kérdést foglalja magában.
Ami a humánerőforrások hiányát illeti, támogatjuk a Bizottság azon javaslatát, amely a szakmát vonzóbbá tenné, de szeretnénk, ha nemcsak a képzést említenék, hanem a szociális és munkafeltételek javítását is.
Végezetül, támogatni és bátorítani kívánjuk a Bizottságot, amikor rámutatunk arra, hogy a városi közlekedés minden jövőbeni megfontolásánál szükség van kifejezetten a városi logisztikáról szóló fejezet felvételére is.
Úgy véljük, hogy polgáraink naponta viselik el a torlódást akkor, amikor a logisztika - amely ha sikeres, láthatatlan - láthatóan megbukik.
E célból úgy véljük, itt az ideje, hogy a logisztika elfoglalja jogos helyét az európai vitákban.
a Bizottság alelnöke. - (FR) Elnök úr, hölgyeim és uraim, én külön is szeretnék köszönetet mondani Ayala Sender asszonynak az áruszállítás logisztikájáról szóló jelentéséért.
Azt is el kell mondanom Ayala Sender asszonynak, hogy jól emlékszem Zaragozában tett látogatásunkra, ahol lehetőségünk volt látni az Európában a logisztika fejlesztésében mostanában végzett munka összes előnyét.
A jelentés nagy reményeket kelt a Bizottságnak a logisztikáról szóló közleményében 2006-ban elfogadott megközelítésével kapcsolatban.
Ez a határozat fontos lépés a Parlament és a Bizottság közös erőfeszítéseiben az európai áruszállítás működésének javítására.
Én ezt nagyon bátorítónak tartom, mert néhány héten belül én fogom bemutatni a Logisztikai Cselekvési Tervet.
Ayala Sender asszony ékesszólóan fejtette ki a kockán forgó kérdéseket: a logisztika gazdasági dimenzióját és hatékonyságát, amelyek gazdaságaink versenyképességének kulcsfontosságú elemei.
A logisztika segíti elő az áruk áramlását, és segít termékeink versenyképessé tételében azzal, hogy a távolabbi piacok elérését is lehetővé teszi.
Így a logisztika fontos és dinamikus iparággá vált, amely munkahelyeket teremt, és Európa rendelkezik a legsikeresebb logisztikai vállalatokkal.
Ezen kívül, a logisztika a környezeti hatékonyságot is javítja.
Amint Ayala Sender asszony elmondta, segít a közlekedési torlódások minimálisra csökkentésében.
Az áruszállításnak és a logisztikának meg kell felelnie a közúti balesetek, valamint a szennyezőanyag- és zajkibocsátás csökkentése kihívásainak is.
A logisztikával kapcsolatban végzett munka nem foglalja magában ennek a gyorsan növekvő ágazatnak a szabályozását, de annak biztosítását igen, hogy az ágazatnak fenntartható jövője legyen azzal, hogy lehetővé teszi a szállítási üzletágban még mindig meglévő hatékonysági potenciál mobilizálását.
Ezért alakítottuk ki a komodalitás gondolatát, a különféle szállítási módozatok hatékony kombinációját.
E tekintetben a logisztikát használhatjuk fel a gazdasági és környezeti célok összehangolására.
Még mindig vannak azonban akadályok a logisztika fejlődésének útjában.
Először, a harmonizáció és a közös szabályok hiánya, az új megoldások, különösen az információs és kommunikációs technológia fejlődésének útjában áll.
Jobban tudnánk megtervezni az áruszállítást, javítani tudnánk a szállítási rendszerek működésén és biztonságán, javítanunk kellene az áruk figyelemmel kísérését, és biztosítanunk, hogy az ügyfelek rendelkezzenek a szükséges információval.
A logisztikai láncnak összefüggő egészként kell működnie, még akkor is, ha több partner és többféle szállítása módozat vesz részt a műveletben.
Másodszor, nagyobb hangsúlyt kell fektetnünk a minőségre az áruszállításban a szolgáltatások minőségi mutatóival és a jó gyakorlat megosztásával.
Ez a gyakorló szakemberek képzésének javítását, és tapasztalataik elismerését jelenti.
Harmadszor, foglalkoznunk kell a szűk keresztmetszetek, az áruszállítás akadályainak problémájával.
Mindenkivel konzultáltunk, aki a logisztikai területen dolgozik, és 500 választ kaptunk, amelyek segíteni fognak bennünket a Logisztikai Cselekvési Tervre való felkészülésünkben.
Ayala Sender asszony jelentése ugyancsak - és helyesen - aláhúzza az adminisztratív eljárások egyszerűsítését, az infrastruktúra-beruházási szükségleteket és a városi területeken a logisztikai problémákat.
Konkrét válaszokra van szükségünk mindezekre a kérdésekre.
Nagyon örülök, hogy a Közlekedési és Idegenforgalmi Bizottság valós fontosságot tulajdonított a Logisztikai Cselekvési Tervnek, amelyet októberben fogok ismertetni.
A tervnek konkrét intézkedésekre kell javaslatot tennie, egyértelmű célokkal és konkrét menetrenddel.
Ez több kezdeményezés egyike lesz, amely tartalmazza az elsődlegesen áruszállítást szolgáló vasúti hálózatot, a kikötőpolitikát, és két bizottsági dokumentumot a határok nélküli tengeri térről és a tengeri sztrádákról.
Ezeknek az intézkedéseknek az elfogadása fontos jelzés lesz, és módot ad számunkra, hogy hatékony, integrált és környezetbarát, valamint természetesen a felhasználók igényeinek megfelelő alternatív szállítási módokat találjunk.
A cselekvési tervhez további intézkedések járulnak, a vasúti, tengeri és belvízi szállítás vonzóbbá tétele érdekében.
A Bizottság nem állítja, hogy képes lenne az Európa előtt álló áruszállítási problémákat önmagában megoldani, de Ayala Sender asszony jelentése ezen a ponton is üzenetet tartalmaz a tagállamok számára, ösztönözve őket saját logisztikai kezdeményezéseik kidolgozására, különösen az infrastrukturális beruházásokkal összefüggésben, szoros együttműködésben az Európai Unióval.
Csak akkor leszünk sikeresek, ha a tagállamok és az Európai Unió együtt cselekszenek.
A logisztika nagy probléma.
Azzal, hogy dolgozunk rajta, el fogjuk érni azt a modális elmozdulást, amit a globális felmelegedés elleni küzdelemben látni kívánunk.
Nézetem szerint az európai mobilitás fenntarthatóvá tételének módja, amely összehangolható a környezeti előírásainkkal a gazdaság és az európai polgárok hasznára a jó logisztikán és a jó szállítási infrastruktúrán keresztül vezet.
Szeretnék teljes szívemből köszönetet mondani Ayala Sender asszonynak e logisztikai előmozdításához való hozzájárulásáért, amely kulcsfontosságú a fenntartható szállítás fejlesztésében.
az Ipari, Kutatási és Energiaügyi Bizottság véleményének előadója. - (FI) Elnök úr, hölgyeim és uraim, szeretnék őszintén köszönetet mondani az előadónak, Ayala Sender asszonynak a nagyon tiszteletre méltó jelentésért.
Ezzel együtt is sajnálom, hogy a Közlekedési és Idegenforgalmi Bizottság a jelentésből kihagyott néhány kulcsfontosságú kérdést, amelyet az Ipari, Kutatási és Energiaügyi Bizottság vetett fel.
Ezek közül a legfontosabb a szállítás externális költségeinek, például a környezeti költségeknek az internalizálása.
Az olyan árképzés, amely figyelembe veszi a valós költségeket, beleértve a környezeti és szociális költségeket, alapvető eszköz a szállítási rendszer intelligenssé, hatékonnyá és racionálissá tételéhez.
Svájcban a tehergépjárművekkel történő szállításra kivetett útdíj a szállítmányoknak a vasutakra történő tényleges áttereléséhez vezetett, és csökkentette az üresen futó tehergépjárművek számát.
Ez jó példa mindannyiunk számára.
Tudomásul kell venni, hogy a hatékony, racionális szállítási rendszer nem jelenti a közúti forgalom folyamatos bővülését.
A forgalomból származó szén-dioxid-kibocsátás nem növekedhet tovább, mint ahogyan most történik; egyébkén a más ágazatokban, például az iparban elért kibocsátáscsökkentés csak időpazarlássá válik.
a PPE-DE képviselőcsoport nevében. - (DE) Elnök úr, biztos úr, hölgyeim és uraim, először is köszönetet szeretnék mondani a Bizottságnak és az előadónak munkájukért.
Az áruszállítás logisztikája olyan tág téma, hogy nem mindig könnyű a lényeges dolgokra koncentrálni.
A francia ezt olyan kiválóan fogalmazza meg: "qui trop embrasse mal étreint”.
Örüljünk tehát, hogy ma sikerült a kulcspontokat kiválasztanunk!
Új utakon kell járnunk, mert ez nem könnyű terület.
Ez az egyik oldalon a gazdaság és a növekedés, a másik oldalon a környezet és a biztonság közötti konfliktusok területe.
Egyszerűen megfogalmazva: mindenki akarja az árut, és senki nem akarja a szállítást.
Ez azt jelenti, hogy ez az ágazat, amely valóban nagyon jó foglalkoztatási kilátásokat kínál, nem dicsekedhet igazán jó imázzsal.
Meg kell tennünk a magunk részét, emlékeztetve az embereket először is arra, hogy ez egy fontos gazdasági ágazat, másodszor, hogy új utakon járunk, és harmadszor, hogy az ágazatnak még ma is van foglalkoztatási potenciálja.
A képzésre történő hivatkozást én mindig nagyon fontosnak tekintem, és azt az egyes országoknak is magukévá kellene tenniük.
A szakosodás ezeken a területek új és érdekes munkahelyekhez vezethet.
A kutatás is segíthet az áruszállítás hatékonyabbá, a környezettel összeegyeztethetőbbé és biztonságosabbá tételében.
Az országok közötti együttműködés lényeges marad.
Csak a transzeurópai hálózatokra kell gondolnunk.
Mindannyian globálisan gondolkozunk, viszont senki sem akar lokálisan cselekedni.
Egyszerűen kifejezve, azt akarjuk, hogy ezek a hálózatok mindenütt ott legyenek, de nincsenek hozzá erőforrásaink, amikor a Tanáccsal vagy magukkal az egyes országokkal tárgyalunk, hogy több pénzt kapjunk a transzeurópai hálózatra.
Ami a szállítási módozatokat illeti, úgy vélem, senkinek sem lehet ellenvetése az ellen, hogy az áruszállítást a vasutak és a belvízi utak felé tereljük, de a hatékonyság a kulcspont.
A hatékonyság nem pusztán árkérdés.
Ha a vasúti szállítás olcsóbbá válik, de nem hatékonyabbá, nem fogjuk tudni elérni a modális váltást.
Így a hatékonyságot az ár kérdésével kell összevonnunk, ha ezzel az üggyel megfelelő módon kívánunk foglalkozni.
Végezetül, hadd vessem fel a megalinerek és a szabványosítás kérdését.
Nem tudunk mindent betiltani, sem pedig engedélyezni pusztán európai szinten.
Megfelelő módon kell együttműködnünk a tagállamokkal, és meg kell találnunk azokat az irányelveket, például a biztonság és az infrastruktúra területén, amelyeknek meg kell állapítaniuk, hogy ezek a megalinerek tűrhetők-e vagy sem.
a PSE képviselőcsoport nevében. - (FR) Elnök úr, szeretnék köszönetet mondani Ayala Sender asszonynak kezdeményezéséért.
Biztos úr, azt hiszem, sem európai szinten, sem a tagállamokban még mindig nem vagyunk hozzászokva ahhoz, hogy logisztikáról beszéljünk.
Gyakran van útpolitikánk, vasútpolitikánk, légi közlekedési politikánk, tengeri közlekedési politikánk, és néhány országban nagyon nehéz ezeket koordinálni.
A logisztika sem többet, sem kevesebbet nem jelent, mint azt, hogy elkerüljük a túl sok átadást a különféle szállítási módok között, és biztosítsuk, hogy azokat a módokat optimálisan használjuk ott, ahol a leghatékonyabbak vagy a legnyereségesebbek.
Ebben a vonatkozásban azt hiszem, hogy az Ayala Sender asszony által megkezdett munka nagyon ígéretes, és természetesen már előre örülünk a Bizottság közleményének.
Szeretném megismételni azt az érvet, amit az Ipari, Kutatási és Energiaügyi Bizottság hozott fel.
Nézetem szerint nem hangsúlyoztuk eléggé a kérdés környezeti vonatkozásaival foglalkozó jelentéseket.
Nyilvánvaló, hogy fejlesztenünk kell a logisztikát Európában, és a közlekedéspolitika együtt jár a belső piaccal és annak fejlődésével, de egyrészről nem lehetnek ambiciózus terveink az üvegházhatású gázok csökkentésére, másrészről pedig nem lehetünk túlságosan szerények.
Ebben a vonatkozásban engem aggaszt az a tény, hogy megengedték, hogy a 60 tonnás teherautók belopózzanak valamennyi jelentésbe.
Egy korábbi jelentés szerényen csak az európai moduláris koncepcióra utalt; néhány jelentés mega-tehergépjárművekről és gigalinerekről beszél, mivel a közúti lobbi elmélete az, hogy minél nagyobb a teherautó, annál kevesebbet fogyaszt, és annál nagyobb a megtakarítás.
Ez nem igaz.
Minél nagyobb a teherautó, annál versenyképesebb a vasúti és a vízi szállítással szemben, és annál inkább aláaknázza a Bizottságnak a vasútra, a vízi utakra és a tengeri sztrádára vonatkozó politikáját.
Még csak beszélni sem lesz érdemes róla többet.
Éppen annyi teherautó marad, és ami biztos, hogy sokkal több árut szállítanak majd az utakon, és mi megbukunk.
az ALDE képviselőcsoport nevében. - (NL) Elnök úr, a Bizottság közleményében nagyon helyesen - és nem először - mondja ki, hogy a logisztika fontos szerepet játszik a különféle új kihívásokra adott válaszunkban, például a környezet tekintetében.
Természetesen éppen ilyen fontos a logisztika szerepe, amikor az Unió versenyképességéről van szó.
Itt elsőbbséget kell adni az európai szállítási rendszer optimalizálásának, foglalkozni kell a meglévő szűk keresztmetszetek problémájával, és fejlett logisztikát kell alkalmazni.
Cselekvésre van szükség.
Hogyan javíthatjuk az egyes szállítási módok és e módok kombinációinak a hatékonyságát?
Ez a millió dolláros kérdés.
És itt hangsúlyoznám, hogy az áruszállítás előre látható növekedésével a lehető legpragmatikusabban kell foglalkoznunk.
Ha meg akarunk birkózni az ilyen szintű növekedéssel, a szállítás valamennyi módozatát maximálisan ki kell használnunk.
Így hangsúlyosan nem az egyik vagy a másik ügyéről van szó, hanem mindegyikről.
Sajnálatos, hogy a Ház reakciója a közleményre azzal fenyegetett, hogy megreked az arról folytatott politikai vitában, hogy ezeket a hosszabb nehézgépjárműveket - ökokombikat vagy gigalinereket - engedélyezni kellene-e vagy sem, ahogyan Savary úr is szólt erről most.
Sok esedezés után most megállapodtunk egy kompromisszumban, ami a lehető legsemlegesebb.
Miután én e nagy és hosszú nehézgépjárművek mellett vagyok, szeretnék még egy dolgot hozzátenni, nevezetesen, hogy ha innovatív ötleteket kérünk csak azért, hogy aztán hamis érvek alapján elvessük őket, az nem visz sehová.
Én azt mondom, a döntéseket megfelelő kutatásokra kell építeni.
Ismétlem: a közúti áruszállítás várható növekedése a legkeményebb próba elé állít bennünket.
A közeljövő eredményei attól függenek, hogy rangsoroljuk a létező akadályokat.
A szent teheneket fel kell áldozni, többek között például a nagyobb, nehezebb gépjárművek, vagy az Európai Unióban elburjánzó vezetési tilalmak és a partmenti hajózás szent teheneit, és így tovább.
Őszintén remélem, hogy ezeket a prioritásokat rövidesen az Európai Bizottság cselekvési terve egyértelműbben fogalmazza meg.
Már csak annyi maradt számomra, hogy köszönetet mondjak ez előadónak kemény munkájáért.
Most azonnal el kell mennem, nem udvariatlanságból, hanem mert egy fontos találkozóm van máshol.
az UEN képviselőcsoport nevében. - Elnök úr, üdvözlöm a mai jelentés tartalmát, amely támogatja a transzeurópai közúti hálózat tágabb fejlesztését Európában.
Írországban a második legnagyobb útfejlesztés jelenleg a 112 km-es M3-as út építése, amely elkerüli Dunshaughlin, Navan és Kells városokat Meath megyében.
A közelmúltban Írországban a sajtóban sokat szerepelt a Bizottság szerepe az M3-assal összefüggésben.
Néhányan e fejlesztés ellenzői közül teljesen helytelenül mutatták be a Bizottság szerepét ebben az ügyben.
Szeretném a jegyzőkönyv számára tisztázni, hogy a Bizottság az M3-sal kapcsolatban pontosan milyen szerepet játszott.
A Bizottság 2007. június 29-én indokolással ellátott véleményt küldött egy levélben az ír kormánynak, magyarázatot kérve arra, hogy az ír kormány miért nem végezte el a második hatástanulmányt, amikor tavaly márciusban Lismullennél régészeti felfedezés történt.
Az ír kormány meg fogja védeni álláspontját, miután csak azt követően cselekedett, hogy az Ír Nemzeti Múzeum igazgatójának független jelentéseit átadták az ír kormánynak.
Ez a jelentés azt ajánlotta, hogy a lismulleni lelet feltárható, és lajstromba vétellel megőrizhető.
Ezt a javasolt cselekvési tervet Írország fő állami régésze is támogatta.
Az, hogy a Bizottság indokolással ellátott véleményét levélben megküldi az ír kormánynak, nem jelenti azt, amint erről beszámoltak, hogy Írországot több százmillió euróra büntetné az Európai Unió, vagy hogy ennek az útnak az építését, ami már megkezdődött, le kellene állítani, vagy hogy eljárást indítanának Írország ellen.
Tudom, hogy ez egy érzelmekkel terhelt kérdés, de az Európai Unió szerepét ebben a kérdésben a megfelelő perspektívába kell helyezni.
a Verts/ALE képviselőcsoport nevében. - (DE) Elnök úr, biztos úr, hölgyeim és uraim, Zöld képviselőként természetesen minden logisztikai javítás mellett vagyok, mert az segíthet a környezeti károk csökkentésében.
Rögtön az elején ki kell mondanom azonban, hogy kevés olyan terület van, ahol az Európai Uniónak valós hatalma lenne bármit is tenni e tekintetben.
Mindig vannak logisztikai gyengeségek azokon a területeken, ahol a különféle szállítási módozatok közötti kapcsolat nem működik; ez különösen káros, amikor nem lehet a vasutat használni, mert a logisztikai kapcsolatok nehézkesek, bürokratikusak, nem léteznek vagy alulfejlettek.
Még azokban az esetekben is, amikor sok szállítási módozat üresen fut, azt találjuk, hogy egyértelmű logisztikai deficittel állunk szemben, vagy egyszerűen nem érdemes a gördülő állományt hatékony és célzott módon felhasználni.
Ezek a kulcskérdések, és ezekkel a dosszié valóban foglalkozik.
Ugyanakkor azokat számos lobbista kihasználta.
Nézetem szerint az infrastruktúra javítása még nem logisztika, még mindig látunk üres kocsikat még a nagyon jó utakon és síneken is, ami semmiképpen sem segít bennünket.
Amit azonban különösen ellenzek, az az, hogy ezt a dossziét félrevezető propagandaeszközként használták fel az úgynevezett gigalinerek mellett.
Már most is megszenvedjük azt a tényt, hogy alig használják a gördülőállományt.
A gazdasági önérdek miatt - különösen a faipar részéről, legalább is a múltban - mégis igen nagy tehergépjárművek bevezetését tervezik, ami meglehetősen nagy terhet ró az útfenntartókra.
Végül is mindannyiunknak tudnunk kell, hogy az utakat sokkal gyakrabban kell javítani, ha még több tömeget rakunk a tengelyekre, ha még nagyobb tömeg nehezedik az aszfaltburkolatra.
Ezért nem beszélhetünk itt környezeti vagy gazdasági javulásról, mert végső soron ez is hatalmas mértékben torzítja a vasúttal folytatott versenyt.
Elnök úr, jelenleg sokkal több árut szállítanak közúton, mint amennyi hasznos lenne a levegőminőségnek, a túlzott zaj elleni védekezésnek, a biztonságnak vagy a számunkra szükséges tér mennyiségének.
Ezek a szállítási műveletek folyamatosan növekednek, különösen, mivel az utóbbi években viszonylag olcsóbbá váltak.
A vállalatok egyre több olyan szállítást szerveznek meg, amely nem szükséges.
Ennek két oka van: a nyersanyagok beszerzése, feldolgozásuk különféle fázisai és a végtermék értékesítése mind eltérő helyszíneken történik, és ez rengeteg szükségtelen szállítási műveletet generál e helyszínek között.
A főbb kikötők és más nagy elosztó központok létrehozása ellenére az áruk még mindig tovább utaznak, mint ami szükséges lenne.
A gyéren lakott országokban, ahol kevés vasút van vagy nincs is, nevezetesen Amerikában és Ausztráliában, hatalmas közúti áruszállító járműveket fejlesztettek ki, ezek az úgynevezett országúti vonatok vagy rigek.
Ezek leszorítják a közúti szállítás költségeit, de túlságosan sok elkerülhető problémát okoznak mindenki másnak.
Nem engedhetjük be ezeket a nehéz gépjárműveket Európába.
Az áruszállítást vissza kell fogni, és ami valóban szükséges, annak - amennyire csak lehetséges - vasúton vagy vízen kell megtörténnie.
Elnök úr, nagyon jól ismert a logisztika fontossága társadalmunk számára.
Minden érintett köteles biztosítani, hogy a logisztikai műveletek zavarmentesen menjenek végbe.
Az állami hatóságok a működési keretek adta lehetőséget a legelőnyösebbé teszik, és a vállalkozások és az ipar koncepciókat alakít ki a piaci keresletnek lehető legjobb módon való megfelelés érdekében.
Örülök, hogy az előadó ezt megemlíti, és hangsúlyozza azokat a különféle területeket, amelyeket megfontolás tárgyává kell tenni.
Miközben ezzel a jelentéssel foglalkoztunk, nagyon sokat vitatkoztunk ezekről a hosszabb, nehezebb tehergépjárművekről vagy "ekokombikról”.
Bár nemzeti szinten a gyakorlati próbák egészen kedvező eredményekkel jártak, az ilyen járművekkel kapcsolatos vélemények eltérnek.
Véleményem szerint a további vitáknak jó kiindulópontja a kompromisszum.
Már nagyon várom, hogy az Európai Bizottság mit hoz ehhez a vitához a Logisztikai Cselekvési Tervében és a járművek tömegével és méreteivel kapcsolatos tanulmányában.
A tanulmányt rövidesen megrendelik, és eredményeit jövő nyáron közzéteszik.
Hogy röviden összefoglaljam, gratulálok Ayala Sender asszonynak a jelentéséhez, és remélem, hogy azon az úton, amelyen elindultunk, az év későbbi részében továbbhaladhatunk.
az ITS képviselőcsoport nevében. - (DE) Elnök úr, évek óta már a globalizáció az növekvő áruszállítási kiadásokat ró ránk, és ezen felül itt volt a keleti bővítés - együtt egy tévúton járó EU-segélyezési politikával.
Ennek következményeként járművek milliói szállítanak árut naponta a személyautóktól a nehéz tehergépjárművekig, és a hátrányos hatások, mint a közlekedési dugók, a zaj, a környezetszennyezés és a finom por okozta ártalmak fokozódnak.
A közúti szállítás középpontba kerülése kétségtelenül súlyosbítja a létező problémákat a sűrűn lakott területeken és a fő szállítási útvonalakon.
A nehézgépjárművek sokkal gyakrabban válnak balesetek részesévé, mint a közlekedés más résztvevői, és a pihenő időszakokra vonatkozó, az egész EU-ban alkalmazandó szigorú szabályok alig értek el valamit.
Brüsszel sem veszi a közegészség védelmet igazán komolyan, ugyanis nincs más magyarázat arra, hogy miért nem ültették át az Alpok védelméről szóló egyezményt.
Sőt, az EU ezekkel a kérdésekkel már évekkel ezelőtt foglalkozott, cselekvési terveket készített, és felhívásokat tett közzé arról, hogy a szállítást a közútról a vasútra tereljék.
De sajnos megint csak nem sikerült érdemi eredményt elérnie.
Ami a transzeurópai hálózatokat illeti, nem hagyhatjuk figyelmen kívül a realitásokat, és végső soron a gördülő országutakat gazdaságilag vonzóvá kell tenni.
(DE) Elnök úr, a Bizottság alelnöke, hölgyeim és uraim, hadd mutassak rá arra, hogy a Bizottság is azt mondta, hogy a logisztika magának az iparágnak az ügye.
Úgy vélem, hogy ez a helyes megközelítés.
Remélem ezért, hogy amikor a Bizottság bemutatja a cselekvési tervét, azt fel fogja osztani olyan intézkedésekre, amelyeket Közösségként mi vezethetünk be, valamint a tagállamok által bevezethető intézkedésekre és azokra az intézkedésekre, amelyeket magának az iparnak kell foganatosítania.
Természetesen csökkentenünk kell a bürokráciát, ami a mai napig akadályozza a partmenti hajózást, mert különféle űrlapokat kell kitölteni, miközben a nehézgépjárművek egyszerűen áthajtanak az egész Európai Unión.
Valóban, csökkentenünk kell a kormányzati bürokráciát, és elő kell mozdítanunk a modern szállítási infrastruktúrákat és rendszereket.
De ne kövessünk el hibákat.
A logisztika magának az iparágnak az ügye, és mi nem vállalhatunk magunkra olyan feladatot, amivel egyáltalán nem tudunk mit kezdeni.
A gigalinerekkel kapcsolatban - talán helyesebb lenne a 60 tonnás vagy 25 méter hosszú nehézgépjárművekről beszélni, mert különféle kategóriák vannak - jelenleg az én képviselőcsoportom véglegesen amellett van, hogy ezek általános közlekedését ne engedélyezzék.
Végül is az Európai Unió legnagyobb részében az infrastruktúra, például a hidak, a kereszteződések és a körforgalmak, semmiképpen nem alkalmasak az ilyen hosszú vagy ilyen nehéz tehergépjárművek számára.
Az államkasszák sem osztogatják a pénzt a hidak megerősítésére vagy a körforgalmak átalakítására.
Az adott közlekedési helyzetben a gigalinerek figyelemre méltó szállításbiztonsági problémákat okoznak.
Csak képzeljenek el egy ilyen 25 tonnást, amint megpróbál bekanyarodni egy kis faluban, rosszul ítéli meg a kanyart, és aztán megpróbál visszatolatni!
Ezért azt hiszem, azt kellene tennünk, amit a múltban is tettünk.
Engedélyeznünk kellene őket Finnországban és Svédországban, ahol hatalmas területek vannak a faszállítmányokhoz.
E tekintetben a Közlekedési és Idegenforgalmi Bizottság ésszerű javaslatot tett.
Azt mondja, hogy ezeket a gigalinereket engedélyeznünk kell a tagállamokban, de csak nagyon szigorú feltételek mellett, ha bemutatják a Bizottság előtt, hogy a szükséges közlekedésbiztonság és a szükséges közlekedési infrastruktúra is adott.
Ez azt jelenti, hogy ezeket a feltételeket az egyes esetekben és az egyes országokban ellenőrizni kell.
(RO) Elnök úr, biztos úr, a tagállamoknak kedvező környezetet kell biztosítaniuk az áruszállítás logisztikájának fejlődéséhez, és meg kell szüntetniük az összes vonatkozó akadályt.
A fuvarozók és a megbízók számára is rendkívül fontos, hogy az áru időben érkezzék a megállapodott feltételek szerint.
2020-ra az áruszállítás 50%-os növekedését jelzik előre.
Az áruszállítás logisztikája az Unió bruttó hazai termékének 13%-át képviseli, míg a szállítási logisztika költsége az áruk végleges költségének 10-15%-ára tehető.
A tagállamoknak ezért elő kell segíteniük az áruszállítást, és a szabályokat és az ellenőrzéseket közös normák alapján kellene végrehajtani a nélkül, hogy az áruk szabad mozgása elé további akadályokat állítanának.
Ezeket a szabályokat elsőbbséggel kellene továbbítani valamennyi érintett fuvarozóhoz, hogy betarthassák a rájuk vonatkozó jogszabályi előírásokat és szerződéses kötelezettségeiket...
(Az elnök félbeszakítja a szónokot)
Az Európai Uniónak környezetbarátabb szállítóeszközöket kell használnia.
Nem véletlen, hogy az európai közlekedési hálózat fejlesztésében elsőbbséget élvező projektek 70%-a a vasúti és a vízi szállítást célozza meg.
Sajnálatos módon a tagállamok kevéssé használták ki a Marco Polo-programot a nagyobb volumenű áruszállításnak a közútról a tengeri fuvarozási rendszerbe történő átterelésére.
A hajózható vízi út, amely a Rajnán, a Majna-csatornán és a Dunán vezet keresztül, Európa északnyugati és délkeleti része között a távolságot 4000 km-rel rövidíti le.
Ezen kívül, 2007-től az Európai Uniónak fekete-tengeri kijárata is van.
Az áruszállítási logisztikában az intelligens szállítási rendszerek és a technológia alkalmazása elkerülhetetlenné válik.
Az áruszállításhoz jó közlekedési infrastruktúra kell azonban, és ezért reméljük, hogy a közösségi és nemzeti közlekedési projekthez kapcsolódó költségvetés a jövőben elsőbbséget kap.
Úgy vélem, ez a jelentés rendkívül fontos az Európai Unió gazdasági fejlődése szempontjából.
A tagállamoknak többet kell tenniük az áruszállítási logisztikáért.
Gratulálok az előadónak.
(ES) Elnök úr, biztos úr, egyike vagyok azoknak, akik hiszik, hogy a haladás és a jólét nem érhető el ambiciózus célok nélkül, de azt is hiszem, hogy mi itt a Közösségben és az Európai Unióban túlságosan sokszor adtunk magunknak fellengzős és irreális megállapodásokat és célokat.
Úgy vélem, ez történt 2000-ben is a Lisszaboni Stratégiával, amely szerint 2007-re a világ legversenyképesebb és legdinamikusabb gazdaságává kellett volna válnunk; vagy 1994-ben a transzeurópai hálózatokról szóló Esseni Megállapodással, melynek nagy része a mai napig függőben van.
Ez év márciusában az Európai Tanács célul tűzte az üvegházhatású gázok kibocsátásának és az energiafogyasztásnak a 20%-os csökkentését, miközben a valóságban bebizonyosodott, hogy még a Kiotóban vállalt kötelezettségeink sokkal szerényebb céljait sem vagyunk képesek elérni.
Most úgy vitatkozunk az európai áruszállítási logisztikáról, mint a fenntartható mobilitás kulcsáról, növekedésünk és fejlődésünk létfontosságú eleméről; és az áruszállítás 2020-ra előre jelzett lényeges növekedésére tekintettel a logisztika olyasvalami, amit nem hagyhatunk figyelmen kívül, mivel szükségszerű eszköze az áruszállítás hozzáférhetősége, hatékonysága és biztonsága, valamint fenntarthatósága növelésének.
Ugyanakkor korrekcióra van azonban szükség a makacs kudarcok miatt, ilyen például a transzeurópai úthálózat szűk keresztmetszete a baszk tartományban levő Biriatu-hágónál, más szempontból ilyen a többi hiányosság is, mint például a vasúti áruszállítási folyosók hiánya (az ilyen folyosóknak nem kell okvetlenül nagysebességűeknek lenniük ahhoz, hogy versenyképesek legyenek), vagy a vasutak gyenge interoperabilitását, vagy a hatékony átrakodás hiánya.
Lehetővé kell tennünk az intelligens szállítási rendszereket, alkalmaznunk kell az internet potenciálját az áruszállítás irányítására, a tömegekre, méretekre és a rakományra irányadó szabályok szabványosításával, a bürokrácia csökkentésével és az egymegállós elérési pontok létrehozásával.
Elő kell mozdítanunk a különféle szállítási módozatok komodalitását, nem elfeledkezve a tengeri sztrádákról, és a belvízi utakról; legfőképpen be kell építenünk a valós költségeket - beleértve a környezeti költségeket - a használati árakba.
Mindez nem érhető el akkor, amikor az államok csökkentik hozzájárulásaikat a közösségi költségvetéshez.
(DA) Elnök úr, az EU közlekedéspolitikája téves úton halad.
Nagyjából semmi nem történik a kulcsfontosságú problémák: a klímaváltozás, a torlódás és a balesetek tekintetében.
Úgy tűnik, mintha hozzászoktunk volna a torlódáshoz és a balesetekhez - de nem elégedhetünk meg azzal, hogy hozzászoktatjuk magunkat a klímaváltozáshoz, ha egyszer megkezdődött.
Most kell cselekednünk.
Mégis a hagyományos gondolkodás uralkodik minden alkalommal, még ebben az egyébként kiváló jelentésben is - ami magában foglalja a megalinerek használata engedélyezésére vonatkozó abszurd javaslatot.
Mi történne, ha engedélyeznénk ezeknek az akár 60 tonnás monstrumoknak a használatát?
Kevesebb teherautónk lenne?
Természetesen nem.
A tehergépjárművek méretének növekedéséből adódó nyereséget felemésztené a szállított tonnák növekedése.
Ez a természet törvénye, ez történik akkor, ha a szállítás olcsóbbá válik.
Útjaink megtelnének ezekkel a mobil raktárakkal, és sem az "intelligens” forgalomirányítás, sem bármilyen más hókusz-pókusz nem tudna segíteni.
Olyan lenne ez, mint ha egy pici ragtapaszt próbálnánk meg a nyílt sebre helyezni, ami egyre csak nagyobbá és nagyobbá válna a jelenlegi közlekedéspolitika miatt.
Hölgyeim és uraim, kérem önöket, hogy szavazzák le a megalinereket a 21. bekezdésben.
Nem engedélyezhetjük az ilyen áruszállító nehézgépjárműveket Európában.
Nem tehetjük olcsóbbá az áruk közúti szállítását.
Mint korábban említettem, ez megtépázná a tengeri és a vasúti szállítás versenyképességét: pontosan azokét a szállítási módokét, amelyeket meg kell erősítenünk, ha valaha is fenntartható áruszállítást akarunk Európának.
(RO) Elnök úr, ez a jelentés üdvözlendő, mivel a logisztika a gazdasági fejlődés kulcsa, és a szállítás és a mobilitás a fenntartható fejlődés motorja, amelynek reagálnia kell a jelenlegi súlyos kihívásokra, azaz a forgalmi torlódások megszüntetésére és a klímaváltozás elleni küzdelemre.
Tekintettel a fenntartható gazdasági fejlődés és a környezetszennyezés csökkentésének szükségességére, csak a logisztika, a tervezés, a legjobb gyakorlat cseréje, valamint az összes érintett szereplő - hatóságok, gyártók, fuvarozók, haszonélvezők - közötti hatékony együttműködés lehetnek életképes megoldások.
Jelenleg a fuvarozók és a kedvezményezettek is a közúti és a légi közlekedés gyorsaságát részesítik előnyben.
Sajnálatos módon az idei nyáron a rendkívüli hőség miatt forgalmi korlátozásokat vezettek be a nehézgépjárművekre bizonyos régiókban, például Romániában, így az áruszállítás nehézségekkel szembesült, és pénzügyi veszteségekről számoltak be.
Ilyen körülmények között a vasúti szállítás és mindenekelőtt a hajózható belvízi utak és rövid tengeri útvonalak, valamint a komodalitás kétségtelen előnyöket mutatnak fel a közúti infrastruktúrára nehezedő nyomás csökkentése révén.
Kötelező újraélesztenünk a vitát a transzeurópai közlekedési hálózatok társfinanszírozásáról, mert az európai infrastruktúra e jelentős beruházásainak megvalósulásához a nemzeti pénzügyi erőfeszítések - függetlenül azok jelentőségétől, és legyenek akármilyen jó szándékúak - nem elegendőek, különösen az új tagállamok esetében.
A Bizottságnak figyelemmel kell lennie erre, és 2008-tól több pénzt kell allokálnia.
Én az előadó tagállamokhoz intézett ajánlásainak fontosságára összpontosítanék, nevezetesen, hogy készítsenek nemzeti cselekvési terveket az áruszállítási logisztikára, az európai általános cselekvési tervvel együtt.
Ezekben a nemzeti tervekben nagy fontosságot kell tulajdonítani a határon átnyúló, harmadik országokba irányuló szállításnak, valamint a rakomány biztonságának.
Ezek a tervek sikeresen hozzájárulhatnak a prioritások irányításának javításához, és a strukturális és kohéziós alapból történő finanszírozás abszorbálásához, amelynek célja a közlekedési infrastruktúra javítása és bővítése, valamint a transzeurópai hálózatok és a Marco Polo-projektek közötti együttműködés javítása határokon átnyúló szinten.
(PL) Elnök úr, gratulálni szeretnék Ayala Sender asszonynak kiváló jelentéséhez.
Két konkrét kérdést vetnék fel: először is, én szintén üdvözlöm a jelentésnek azt a pontját, ami az Európai Bizottság azon szándékáról szól, hogy megvizsgálja a valamennyi szállítási módozat számára alkalmas egységes szállítási dokumentum létrehozásának lehetőségét.
Ez egy igen érdekes bejelentés, ami támogatná az interoperabilitást, és előmozdítaná a multimodális szállítást, nem igényel beruházási ráfordítást, és nagymértékben segíthetné az integrációt.
A második kérdés, amit ugyancsak különösen fontosnak tartok, az a képzési és továbbképzési rendszer létrehozása a szállítás és logisztika területén a készségek és kompetenciák kölcsönös elismerési rendszerének megteremtése érdekében; itt a 17. bekezdésre hivatkozom.
A fenti indokok miatt mindenképpen támogatnám ezt a koncepciót.
A harmadik kérdés, amit felvetnék, az Schengen, és konkrétabban, hogy az új tagállamok miként vezetik be annak elveit a gyakorlatban.
(FR) Elnök úr, én is szeretnék köszönetet mondani Ayala Sender asszonynak a kiváló munkájáért, ami egy olyan időpontban, amikor a Parlament egy ilyen jellegű munkát tárgyal, saját kezdeményezésű jelentést eredményezett az európai áruszállítási logisztikáról, amely, amint már többször elmondták, igen fontos téma polgártársaink számára.
Gyorsnak kell lennem, ezért csak két fő észrevétel.
Az első az, hogy általános áruszállítási stratégiánkban a logisztika alkalmazása fontosabb, mint valaha, és külön figyelmet kell szentelnünk a városi logisztikának és a városokban felmerülő logisztikai problémáknak.
A második pont - és itt a Költségvetési Bizottság tagjaként beszélek -, hogy az Európai Unió beruházásainak magukban kell foglalniuk a logisztikai infrastruktúrák finanszírozását is.
Ismert, hogy mennyire csalódottak voltunk az transzeurópai közlekedési folyosók számára allokált előirányzatok összege miatt, és én számítok a Bizottság támogatására annak biztosításában, hogy a tagállamok növeljék hozzájárulásukat - legalábbis, próbálja meggyőzni őket -, amikor a pénzügyi terveket újratárgyalják.
Végezetül, szeretném felhívni a figyelmet az Európa útjain száguldó több mint 60 tonnás tehergépjárművekről, a gigalinerekről kifejtett nézetekre.
Mint ahogyan sok kollégám már rámutatott ma este, ezek nem állnak összhangban Európának a biztonságra, környezetvédelemre, illetve fenntartható fejlődésre vonatkozó céljaival.
(NL) Elnök úr, biztos úr, a logisztikai folyamatok nagyrészt az iparra és a szállítási ágazatra tartoznak, és véleményem szerint ennek így is kell maradnia.
Ezek a megfontolások előkelő helyen szerepelnek az európai napirenden, sőt az egész világon, és emiatt üdvözöljük a Bizottság javaslatát.
Az erőfeszítéseket azonban a szállítás jobb kereteinek biztosítására és a kevesebb akadályra kellene összpontosítani, a helyett, hogy még több európai szabályt vagy tiltást kezdeményeznénk.
A szabályokat valóban rendbe kell tenni.
Így örülök, hogy e tekintetben lényegesen egyszerűsítettük az előadó jelentéstervezetét.
Hadd mondjak egy kicsivel többet a logisztika akadályairól.
Tavaly ebben a házban a Naiades-jelentést tárgyaltuk meg.
E tekintetben teljes mértékben a Bizottság mögött állunk, mert a belvízi utakon történő szállításnak is sok akadálya van, és remélem, hogy a Bizottság nem vesztegeti az időt, és benyújtja első javaslatait a Parlamentnek.
Egy másik logisztikai akadály a 60 tonnás gépjárművek korlátozása.
Én támogatom a kompromisszumot, nevezetesen, hogy a tagállamok dönthessék el, hogy ezeket engedélyezik-e vagy sem, de annak is tudatában vagyok, hogy rengeteg a mítosz, hogy azt ne mondjam mega-mítosz, ami körbejár ezzel a témával kapcsolatban.
Biztos úr, önök most végeztetnek egy vizsgálatot.
Mindenekelőtt arra kérem önt, hogy a tényeket vizsgálják, valamint a nemzetközi útvonalakat.
Egyetértek képviselőtársammal, Jarzembowski úrral, hogy nem engedhetjük be ezeket a gigalinereket a városainkba és a falvainkba.
De a nagytávolságú útvonalakon, ahol nincs alternatíva, ott rendben vannak.
Így megvizsgálnák a tényeket?
Érdeklődéssel várom következtetéseiket.
(HU) Köszönet Ayala Sender képviselőtársamnak a kiváló jelentésért.
Átfogó, minden területre kiterjedő anyag készült, amely hozzájárul a bizottsági cselekvési terv megszületéséhez.
Az európai gazdaság jövőjének záloga, hogy korszerű, hatékony teherszállítási logisztika valósuljon meg az EU egész területén.
Ennek megléte hozzájárul a fenntartható gazdasági fejlődéshez, a versenyképesség javításához és a regionális fejlődés biztosításához.
E cél eléréséhez azonban egyre jobb minőségű, pontosabb, hatékonyabb és biztonságosabb logisztika szükséges. A legfontosabb a szállítási módok összehangolása úgy, hogy az egyes módok hatékonyságát és előnyeit teljes mértékben kihasználják.
Ez a technikai, gyakorlati és gazdasági feltételek együttes teljesülését igényli.
A logisztika fejlesztéséhez egységes stratégián nyugvó hatástanulmányokra is szükség van.
Fontos az állam és a magánszféra feladatainak elkülönítése.
A hatékony logisztika a fenntartható mobilitás kulcsa.
A fejlett logisztikai megoldások hozzájárulnak a teherszállítás optimalizálásához, így itt érdemes megvizsgálni a logisztika fejlesztésére irányuló kutatás-fejlesztési támogatás lehetőségeit is.
(PT) Azt reméljük, hogy ezzel a kezdeti jelentéssel - amelyhez az előadónak gratulálnunk kell - hozzájárulunk az Európai Unió áruszállítási logisztikai stratégiai keretének meghatározásához.
Mi a logisztikát alapvető eszköznek tartjuk a különféle szállítóeszközök kiegyensúlyozott és fenntartható használata hatékony tervezéséhez és megvalósításához.
Következésképpen, a logisztika centrális fontosságú abban a racionalizálási folyamatban, amelynek célja a jövőben a legversenyképesebb és fenntartható szintek elérése.
A modern logisztikai rendszer által nyújtott előnyök ellenére, amelyek megjelennek a gazdasági hatékonyságban és versenyképességben, az erőforrások optimális felhasználásában, a foglalkoztatási lehetőségek megteremtésében, a környezet védelmében, és a biztonság javításában, felismerjük, hogy még mindig vannak megoldandó problémák, amelyek közül az egyik legnyilvánvalóbb a transzeurópai hálózatok krónikus alulfinanszírozottsága, ideértve az áruszállítási logisztika fejlesztését.
Lényeges ezért az alternatív finanszírozási források felkutatása, például a magán- és az állami szektor közös kezdeményezései, az Európai Befektetési Bank, a strukturális alapok stb. révén.
A jelentés felvet egy másik aktuális kérdést is, nevezetesen a Bizottság cselekvési tervének szükségességét, amelyről már volt szó korábban, és amely intézkedéseket vezetne be a nemzetközi áruszállításban megjelenő szervezett bűnözés ellen, és biztosítaná az áruszállítás, illetve rakodás biztonságát a lopás, rablás és eltérítés ellen.
Az állami hatóságok feladata ezeknek és más ügyeknek a szabályozása, és a multimodális áruszállítás elősegítése, amely alapvetően üzleti tevékenység.
Az olyan intézkedések, mint az "egymegállós adminisztráció” és a bürokrácia visszaszorítása csökkenti a költségeket, és kikövezi az utat az ágazatban az egészségesebb és versenyképesebb gazdaság felé.
Tekintettel az áruszállításban várható magas növekedési rátákra, a logisztika jövőbeni szerepe kulcsfontosságú a hatékony, fenntartható, elérhető és biztonságos szállítási rendszer eléréséhez.
Biztosak vagyunk benne, hogy a logisztika egyre növekvő módon járul hozzá a lisszaboni célok eléréséhez.
(ES) Elnök úr, biztos úr, a hatékony áruszállítási logisztika kulcsfontosságú a területi kohézió szempontjából.
Így mondja Ayala asszony, akinek gratulálni szeretnék kiváló és alapos jelentéséhez.
Erre tekintettel szeretném kérni a Bizottságot, hogy fordítson különös figyelmet a szigetek konkrét problémáira, ahol a tengeri szállítás különösen fontos.
Az eljárások egyszerűsítése, a szigeti kikötők problémáinak megoldása, ilyen például a piaci korlátozások okozta túlzott költségek, vagy hogy miként lehet az új infrastruktúrát a transzeurópai hálózatokkal, illetve a strukturális és kohéziós alapokkal elősegíteni, ezek azok az intézkedések, amelyek hozzájárulnának a szigetek gazdasági fejlődéséhez és versenyképességének javításához.
Azzal szeretném zárni, hogy kérem a Bizottságot, tegye külön megfontolás tárgyává a szigetek szükségleteit a szállítási logisztikával kapcsolatos cselekvési tervében, amelyet be fog mutatni nekünk.
(DE) Elnök úr, a közlekedéspolitika mai állása szerint Európa célja a több közlekedési szoftver, azaz több intelligens megoldást óhajtunk felhasználni a hatékonyság javítására, de azért is, hogy a környezet- és egészségvédelem érdekeit szolgálja.
Nem fogom részletesen megindokolni a nézetekben bekövetkezett e változást, bár minden bizonnyal sok köze van ahhoz, hogy nincs pénzünk nagy új infrastrukturális projektekre - lásd például a transzeurópai hálózatokra és hasonlókra allokált meglehetősen szerény pénzösszegeket.
Ilyen körülmények között rendkívül fontos azt biztosítani, hogy az új hardvert ne engedjük be a hátsó ajtón az osztrák és az európai közlekedési útvonalakra.
Másokhoz hasonlóan én is a 60 tonnás tehergépjárművekre vagy gigalinerekre - vagy akárminek is nevezzük őket - utalok.
Ezek semmiképpen sem engedélyezhetők egy olyan infrastruktúrában, amely nem alkalmas a számukra; lehetséges, hogy jó megoldást kínálhatnak kis forgalmú sík vidékeken, de egyáltalán nem alkalmasak hegyvidéki és sűrűn beépített területekre.
Ausztria különösen nem alkalmas a túl nehéz tehergépjárművek fogadására.
Az elmúlt néhány hónapban újra és újra láttuk, hogy mit jelentenek a hidak szerkezetét, illetve teherbírását illetően.
Semmilyen érdekünk nem fűződik ahhoz, hogy itt új problémákat kreáljunk magunknak.
Az nem szolgálja a közlekedéspolitika érdekeit, és különösen nem az egészség- és környezetpolitika érdekeit.
Ha a meglevő infrastruktúra externális költségeinek fedezetére nem tudunk járulékos európai pénzt előteremteni, akkor hagyjuk a dolgokat úgy, ahogy vannak, vagyis ebben a konkrét esetben hagyjuk meg a gigalinereket Észak-Finnországnak.
a Bizottság alelnöke. - (FR) Elnök úr, hölgyeim és uraim, köszönöm, hogy csatlakoztak az előadójukhoz a logisztikának nem csupán gazdasági, hanem környezeti és szociális szempontú fontosságának hangsúlyozásában.
Úgy vélem, teljes az egyetértés abban, hogy a logisztikát fejleszteni kell, hatékonyabbá és környezetbarátabbá kell tenni.
Ezt Ayala Sender asszony jelentése igen egyértelművé teszi, amit én üdvözlök.
Én igen figyelmesen hallgattam az önök által kifejtett kívánságokat ma délután, és ezeket beépítjük a Logisztikai Cselekvési Tervbe, aminek a megjelenése október végén várható.
Mivel nincs elég időm hosszasan válaszolni, csak a tehergépjárművek méretére vonatkozó szabályokat említeném.
Ez minden bizonnyal egyike a legellentmondásosabb kérdéseknek, és ezt nem tudjuk teljes egészében megvitatni a mai napon.
Én csak néhány megjegyzést tennék.
Tény, annak ellenére, hogy azt reméljük, a jövőben a modális váltásból sokkal több valósul meg, jelenleg a legtöbb árut közúton szállítják.
Értékelnünk kell minden olyan intézkedést, amely javíthatja e szállítási módozat hatékonyságát, és csökkentheti a környezetre gyakorolt hatását.
Az értékelésnek vonatkoznia kell a tehergépjárművek méretére vonatkozóan a 96/53/EK irányelvben meghatározott szabályokra is.
Azt hiszem, mindenféle módosítást nagyon gondos megfontolás tárgyává kell tenni, mert igen bonyolult kihatásai lehetnek.
Meg kell vizsgálnunk, hogy a szélesebb, illetve nehezebb tehergépjárművek milyen hatást gyakorolhatnak az infrastruktúrára, a biztonságra, a környezetre, a szállítmányozók és fuvarozók rendszerére, illetve az intermodális versenyre.
Amint mondtam, úgy érzem, ezeket a kérdéseket nagyon komolyan kell tanulmányoznunk.
Az én szolgálataim ezért a tapasztalatok értékelése érdekében vizsgálatot kezdenek.
Ennek eredményeire építve fogjuk tudni megvitatni ennek a nagyon fontos kérdésnek az összes vonatkozását, amelyeket nem szabad könnyen venni.
Ez az első észrevételem, és nagyon gyorsan be fogom fejezni, túlságosan gyorsan a saját ízlésemhez képest, de tudomásul veszem, hogy a Parlamentnek menetrendje van.
A második fontos kérdés a logisztikával kapcsolatos munkában az infrastruktúra.
Többen említették az infrastruktúra finanszírozását.
Szeretném felhívni a figyelmet az új Marco Polo II Programra, ami lehetővé teszi számunkra a modális váltást kedvezményező vagy a forgalomcsökkentést eredményező logisztikai megoldások finanszírozását.
Végezetül, a képzés.
Az utolsó felszólaló, Rack úr, mondta, hogy ki kell alakítani egy új kultúrát.
Valóban erre van szükség, és mindig visszajutunk a szállítási ágazatban dolgozó férfiakhoz és nőkhöz, akiknek egy sereg új készségre kell szert tenniük, ha a szállítást valóban hatékonyabbá, a mobilitást fenntarthatóbbá, más szavakkal környezetbarátabbá kívánjuk tenni.
Köszönetet mondok a Parlamentnek, és teljes mértékben figyelembe veszem ezt a jelentést és az azt követő vitát.
A vitát lezárom.
A szavazásra holnap kerül sor.
Egységes európai égbolt (vita)
A következő napirendi pont a Paolo Costa által a Közlekedési és Idegenforgalmi Bizottság nevében a Bizottsághoz intézett szóbeli kérdés az egységes európai égbolt funkcionális légtérblokkokkal történő felépítéséről végleges) - B6-0135/2007).
szerző. - (FR) Elnök úr, először is meg kell adnom SESAR-nak azt, ami a SESAR-é, vagy inkább egy másik olasznak, Paolo Costának, aki ténylegesen ennek az írásbeli kérdésnek a szerzője, és megkért engem, hogy helyettesítsem őt, és én tegyem fel azt az ő távollétében.
Ez egy szóbeli kérdés a Bizottsághoz vitával a funkcionális légtérblokkok megteremtéséről az egységes európai égbolt létrehozásához, más szavakkal a Bizottság szándékairól, annak a témacsomagnak a megvalósítását illetően, vagy inkább a megvalósításban ez idáig elért előrehaladást illetően, amely "Egységes égbolt csomag” címen a 2003. decemberi egyeztetés témája volt.
Az egyik szöveg a funkcionális légtérblokkok, más szóval a légtér különféle szintjein légiforgalmi útvonalak létrehozásáról rendelkezett a fogyasztás optimalizálása, az üvegházhatású gázok csökkentése, és ha lehetséges, a legforgalmasabb repülőtereken a torlódások csökkentése érdekében, nem elfeledkezve a légi közlekedés költségeinek lehetséges mérsékléséről.
Ez egy különösen szenzitív kérdés a tagállamok részéről fenntartásokkal, mivel ők mindig újra és újra megerősítették szuverenitásukat saját légterük fölött.
Ez különösen igaz azokra a tagállamokra - és én ismerek is egyet, amely igen kedves nekem, a saját hazám -, amelyek nagy katonai erővel és szinte diszkrecionális módon lefoglalt katonai légtérblokkokkal rendelkeznek.
Costa urat nyugtalanítja, hogy - és ettől tarthattunk - az ő tudomása szerint semmilyen előrehaladás nem történt a légtérblokkok megteremtéséről szóló szöveggel kapcsolatban, amely egyike az Egységes égbolt négy szövegének, és az a tagállamok erőteljes ellenállásával találkozott.
Costa úr ezért a következő kérdést teszi fel a Bizottságnak.
A Bizottság most kiadott közleménye egyértelművé teszi, hogy az Egységes égbolt létrehozásához a funkcionális légtérblokkok hiányának költsége mintegy 1 milliárd euró.
Costa úr első kérdése: elégedett-e a Bizottság a helyzettel, és úgy gondolja-e, hogy a légtér szervezéséről szóló, 551/2004/EK rendelet bevezetése kielégítő módon halad?
A Bizottság hogyan számol el azzal, hogy a rendelet hatályba lépése óta egyetlen új funkcionális légtérblokkot sem rendszeresítettek?
A rendelet 10. cikke rendelkezik a légtérszervezésnek az alacsony légtérre történő kiterjesztéséről, és előírja a Bizottság számára, hogy határozza meg az esetleg szükségessé váló egyéb lépéseket "az elért előrehaladás fényében”.
Erre tekintettel a Bizottság szerint a meglévő jogszabály milyen módosítására van szükség?
Végezetül, egyetért-e a Bizottság, hogy nem kell 2008 végéig várnia, amíg az erre irányuló javaslatát beterjeszti?
Végezetül - több mint egy kérdés van a szóbeli kérdésben - Costa úr azt kérdezi, hogy a Bizottság egyetért-e az "alulról felfelé” megközelítéssel, amely szerint a funkcionális légtérblokkok létrehozására irányuló kezdeményezést a tagállamokra hagyják, mert ez megbukott, és az Európai Unió részéről egy előremutatóbb megközelítésre van most szükség?
Úgy vélem, és remélem, hogy szellemiségéhez hű maradtam, ez az a kérdés, amit Costa úr a Bizottságnak feltesz.
a Bizottság alelnöke. - (FR) Savary úr, köszönöm önnek és önön keresztül Costa úrnak is, mert úgy vélem, ezt a kérdést nagyon jól fogalmazta meg, és az általa felvetett kérdés valós.
A 2004. márciusi reform célja az volt, hogy a légi forgalmat az operatív követelményekkel, és ne a nemzeti határokkal összhangban szervezze.
Ez módot ad a repülőutak lerövidítésére, és annak elkerülésére, hogy a repülőgépen szükségtelenül körözzenek.
Meg fogom válaszolni valamennyi kérdést.
Az első a légi forgalom irányításának költségeire és az Egységes égboltra való kihatásokra vonatkozik.
Ön és Costa úr idézte az 1 milliárd euró kulcsszám abban az esetben, ha az egységes égbolt nem valósul meg, és ehhez hozzátehetem, hogy az Eurocontrol szerint a potenciális megtakarítások még nagyobb összeget tesznek ki, mivel 3 milliárd eurót lehetne megtakarítani.
A légi járatok költségeinek csökkenése mellett kétmilliárdos megtakarítást lehetne elérni a repülési szolgáltatások nagyobb hatékonysága révén.
Igaz, hogy - amint Savary úr elmondta - az Egységes Európai Égbolt kiteljesítése nem halad elég gyorsan előre, tekintve a célok fontosságát: a versenyképességet, a fenntartható fejlődést, a klímaváltozás elleni küzdelmet és a repülésbiztonság előmozdítását.
E miatt itt kellene állnunk összetett kezekkel, és semmit nem kellene tennünk?
Nem.
Most először az egységes égbolt alapvető szabályainak elfogadása a Közösségnek valódi jogkört biztosított ezen a területen.
A 2004. évi reform megvalósult: a szabályozás és a szolgáltatásnyújtás elkülönítése, a szolgáltatásnyújtók tanúsítása az európai szabályokkal összhangban, a légiirányítók engedélyezése és egy sor technikai intézkedés, amelyeket komitológiai eljárásban fogadtak el.
Végül elindult a SESAR ipari projekt, ami az egységes égbolt tényleges kiegészítése.
De ennél gyorsabban kell elmozdulnunk.
A Bizottságnak leltárt kell készíteni arról, hogy mi valósult meg.
Én már 2006 decemberében konzultáltam magas szintű szakértők egy csoportjával, és ez év júliusában benyújtották nekem jelentésüket a sürgős reformokról.
A Bizottság erre építve az idén ősszel terjeszti elő közleményét.
A második kérdés a funkcionális légtérblokkokhoz kapcsolódik.
Igaz, hogy a 2004. évi reformban a Tanács az alulról felfelé megközelítést fogadta el azzal, hogy a blokkokat a nemzeti kormányoknak kell létrehozniuk.
Őszintén szólva, ez nem volt teljes mértékben kielégítő megközelítés, mert korlátozta a Bizottság és a közösségi intézmények lehetőségeit annak biztosításában, hogy a blokkokat valóban létrehozzák, és hogy helyi szinten a munka nem feneklik meg.
A probléma másik része, hogy nem került elegendő hangsúly a szolgáltatásnyújtás gazdasági hatékonyságának javítására.
2008 első felében megpróbáljuk bevezetni a teljesítményalapú megközelítést.
Ez konkrét teljesítménycélokat tűzne ki a szolgáltatók számára, ösztönzőkről és intervenciós mechanizmusokról rendelkezne a nem teljesítés esetére.
Úgy vélem, hogy ez a teljesítményalapú megközelítés felgyorsítja a funkcionális blokkok létrehozását, mert ezek alapvető fontosságúak lesznek a teljesítménycélok eléréséhez.
Dolgozunk egy teljesítésellenőrző testület és egy, a projektek gyorsabb fejlesztéséért felelős koordinátor létrehozásának elképzelésén is.
Én személyesen úgy vélem, hogy egy olyan jellegű koordinátor, mint amellyel a transzeurópai hálózatok esetében rendelkezünk, igen hasznos lenne a szükséges funkcionális blokkok létrehozásának felgyorsításához.
Természetesen nem fogunk várni 2009-ig a funkcionális blokkok létrehozásának felgyorsításával.
Remélem, hogy 2008 közepére ismertethetek önökkel egy kezdeményezést.
Általános az egyetértés abban, hogy a blokkok csak akkor lesznek hatékonyak, ha a felső és az alsó légteret oszthatatlannak tekintjük.
Végezetül, a negyedik kérdés a tagállamok alulról felfelé megközelítése, amely - ezt be kell ismerni - bizonyos mértékig bukás volt.
Ha ez a helyzet, pontosan az ellentétes megközelítést kellene magunkévá tennünk?
Ebben nem vagyok biztos.
Azt hiszem, még mindig meg kell próbálkoznunk a legjobbat kihozni az alulról felfelé megközelítésből, de az egységes égbolt kialakításához tovább kell lépnünk a második szakaszba, amely a teljesítményre épül, a mechanizmusokra.
Aktívan együtt kell működnünk a tagállamokkal, bátorítanunk kell politikai elkötelezettségüket, és fentről kell nyomást gyakorolnunk rájuk, hogy kialakítsák a funkcionális légtérblokkokat.
Ezért örültem annyira ennek a kérdésnek.
Ez lehetőséget adott nekem, hogy elmagyarázzam a fő kezdeményezéseinket, amelyek összhangban állnak Savary úr nagyon is találó észrevételeivel.
a PPE-DE képviselőcsoport nevében. - (DE) Elnök úr, alelnök úr! Nekünk semmilyen problémánk sincs azzal, amit önök elértek a légtér hatékonyságának javítását illetően, és az ön válasza egészen világos volt.
E válasz lényege az volt, hogy a tagállamok nem készítették el a házi feladatukat.
A tagállamok nem teljesítették a 2004. óta fennálló kötelezettségüket, hogy gyorsan hozzák létre a funkcionális légtérblokkokat.
Egyrészről ez az ön által említett 3 milliárd eurós költséget eredményezte, másrészről pedig környezetszennyezéshez vezet.
Most tárgyaljuk a kibocsátáskereskedés bevezetését a légi közlekedésben, és itt a légi közlekedés kibocsátásának mintegy 3%-áról beszélünk.
Ha ésszerű, gyors és hatékony légiközlekedés-irányítással rendelkeznénk, az üzemanyag-fogyasztást akár 12 %-kal is csökkenthetnénk, ami lényegesen mérsékelné a CO2-kibocsátást.
Alelnök úr, ön úriember, de ne kerteljünk: a tagállamok nem csinálták meg a leckéjüket.
Ezért nekünk - önöknek a Bizottságnak, és nekünk a Parlamentnek - meg kell mondanunk a tagállamoknak: jön a tintaleves!
Gyorsan be kell hozni az elmaradást e késlekedés után.
Ám lehet, hogy ez nem lesz elegendő.
Meg kell fenyegetniük őket, az alulról felfelé megközelítést felülről lefelére változtatva.
Ha a tagállamok képtelenek előrehaladást elérni, a repülésbiztonság, a légi hatékonyság és a légi közlekedés klímára gyakorolt hatásának valóban létfontosságú kérdésében, akkor mi elvárjuk, hogy 2008-ban a Bizottság ne csak egy olyan jelentést terjesszen elénk, amely azt mondja, hogy a tagállamok javulnak a légtérblokkok létrehozását illetően, hanem olyat, amely megfenyegeti a tagállamokat.
Ön támaszkodhat a mi segítségünkre.
Akkor meg kell változtatnunk a rendszert, és létre kell hoznunk a légtérblokkokat európai szinten.
Ez az a pálca, amire szükségünk van ahhoz, hogy meggyőzzük a tagállamokat, hogy gyorsan hozzák létre a hatékony funkcionális légtérblokkokat.
Én tudom, milyen nehéz ez, de kedves szavakkal nem lehet eredményt elérni.
Lassan elő kell húznunk a husángot.
a PSE képviselőcsoport nevében. - Elnök úr, olyan régóta vagyok e Parlament tagja, hogy még emlékszem arra, amikor de Palacio biztos úr először terjesztette be az egységes európai égboltra vonatkozó javaslatát, amikor a funkcionális légtérblokk kifejezés bekerült az EU-terminológiába.
Nos, fájdalmas szülés után 2004-ben jelentős előrehaladás történt e légtérblokkról szóló jogszabály beiktatásával kapcsolatban, ám el kell mondanom, azóta nagyon lassú a haladás, különösen a légtérblokkok kiterjesztésével és az alsó légterekkel kapcsolatban.
Üdvözlöm, biztos úr, hogy a Bizottság szándékában állt együtt dolgozni a tagállamokkal, és tény, hogy bizonyos tagállamok kevésbé mutatkoztak hajlandónak olyan sebességgel dolgozni ezen politikán, mint ahogyan az szerettük volna, vagy ahogyan elképzeltük, ám most már itt az idő, hogy a Bizottság rálépjen a gázpedálra, és előálljon az irányelvvel, amilyen gyorsan csak lehet.
2004 óta nem jelöltek ki új légtérblokkokat, és amint az az imént elhangzott, az egységes európai égbolt végrehajtásában vallott kudarcunk körülbelül egymilliárd eurós kárt okozott.
Emellett a jelenlegi joganyag szabályozását felül kell vizsgálni, az utazóközönség naponta késésekkel szembesül, a tagállamok ósdi hozzáállása, és a Bizottság tétlensége miatt.
Elfogyóban van a türelem, sürgős cselekvésre van szükség.
Nem választhatjuk a tétlenséget, és ezért az én képviselőcsoportom támogatja Costa úrnak a Közlekedési és Idegenforgalmi Bizottság nevében feltett szóbeli kérdését.
Biztos úr, egyre öregebbek vagyunk, és szeretnénk, ha az egységes európai égbolt még a mi életünkben megvalósulna.
az UEN képviselőcsoport nevében. - (GA) Elnök úr, szeretném megkérdezni, hogy a légi közlekedés e liberalizálási politikája tekinthető-e egyáltalán úgy, hogy az segít bizonyos régióknak és regionális repülőtereknek.
Nézzük például, mi történik a saját választókerületemben, Írország nyugati részén, a shannoni repülőtéren.
Az Aer Lingus azon döntése, hogy nem üzemeltet többé londoni járatokat, hátrányosan érintette a régiót, nem utolsósorban gazdaságilag.
Ez teljesen ellentétes az ír kormány politikájával.
Nézetem szerint, ami Európa régióit illeti, a légi közlekedésnek ez a szabadság segíteni fogja az erős területeket a fejlődésben, de gyengítené azokat, amelyek nem elég erősek.
Ezért kérem a Bizottságot, hogy vizsgálja meg mondjuk a Shanon repülőtér esetét, és fontolja meg, hogy ez a politika hogyan követhető az ilyen területeken a regionális fejlesztéspolitika mellett.
a GUE/NGL képviselőcsoport nevében. - (CS) Elnök úr, hölgyeim és uraim, az egységes égbolt kezdeményezése megerősíti magánpilótaként szerzett tapasztalatomat, miszerint a légi közlekedés tankönyvi példa arra a területre, ahol államhatároktól függetlenül szupranacionális együttműködésre van szükség.
E miatt és tekintettel a maximális repülésbiztonság, a maximális hatékonyság és a minimális járatkésedelmek biztosításának szükségességére, mi támogatjuk a funkcionális blokkok létrehozását, és következésképpen az Egységes Európai Égboltot is.
Ne felejtsük el azonban, hogy miközben a fragmentáltság drága, a fragmentáltság megszüntetése is pénzbe kerül.
Mivel ez egy komplex rendszer, a folyamatosság érdekében támogatom az egységes műveletirányítási rendszer fokozatos létrehozását a közös légtérben.
Továbbá, az európai légterek egyesítése, ahol ma 27 nemzeti műveleti rendszer létezik, veszélyezteti a légiirányítók és más specialisták munkahelyeit.
Amennyire én tudom, ezzel kapcsolatban meglehetősen sikeres, hosszú távú párbeszéd zajlott le, és véleményem szerint szükséges összehangolni a látszólag egymásnak ellentmondó eljárásokat.
Azt akarjuk, hogy repülőjárataink biztonságosabbak és hatékonyabbak legyenek, minimális járatkésedelmet akarunk és maximálisan meg akarjuk szüntetni a rendkívüli légiforgalmi események veszélyét.
Emberi életekről van szó: azoknak az életéről, akik repülnek, de azoknak az életéről és sorsáról is, akik a légi forgalmat irányítják.
az IND/DEM képviselőcsoport nevében. - Elnök úr, nyugtalanít a légterek megnyitása folyamatának felgyorsítására tett javaslat.
Úgy tűnik, még az előkészítési szakaszban sem ismerik fel a nyitott légtér által a regionális repülőtereknek okozott problémákat.
Az egységes európai égbolt létrehozatala két fő csomópont - ez bizonyára Heathrow és vagy Frankfurt vagy a Charles de Gaulle lenne - és az alcsomópontok hálózatának kialakulását hozza majd magával.
A repülőterek közötti verseny, hogy első- vagy másodvonalbeliek legyenek a légi hierarchiában, az én országomban gyilkosnak bizonyul.
A shannoni repülőtér - amely a maga módján csomópont - és a Corkhoz hasonló regionális repülőterek kikerülnek az útvonalak közül, miközben a dublini repülőtér krónikusan túlzsúfolt.
Az én kormányom nem tesz semmit, mert a nyitott égbolt logikája szerint a piac dönt, nem a regionális- és vidékfejlesztéssel kapcsolatos társadalmi felelősség vagy a józan ész; a piac a profit növekedése, és nem az emberek kiszolgálása alapján dönt.
Ahelyett, hogy gyorsan megnyitnánk a légtereket, inkább tegyünk meg mindent ezen a kései órán azért, hogy komolyan felmérjük e politika hatását.
Azután tegyünk meg mindent azért, hogy biztosítsuk, ne legyenek elvága európai régiók egészei - Írország nyugati és déli részéhez hasonlóan - a nyitott égbolt által nyújtott gazdasági jövőtől.
(DE) Elnök asszony, mindannyiunkat ugyanaz nyugtalanít az európai közlekedéspolitikával kapcsolatban.
Javítani akarjuk valamennyi közlekedési szállítási mód hatékonyságát, különösen a légi közlekedését, a nélkül azonban, hogy ezzel egyidejűleg növelnénk a környezetszennyezést.
Sőt, ha lehetséges, a repülés környezeti mérlegét is javítani kívánjuk.
Erről a témáról sok elképzelésünk volt Európában, mint a kibocsátáskereskedés.
Céljainkat megpróbáljuk például a repülőgép-üzemanyagok és még egyebek esetleges megadóztatásával elérni.
Ez lehetséges, hogy nem helytelen megközelítés, de céljaink elérésének más módja van.
Mint a közúti szállítás esetében is, intelligensebb megoldásokat kellene keresnünk.
A nyitott európai égbolt és az egységes európai égbolt a helyes megközelítés, amit természetesen meg kell valósítani.
A SESAR az út egy állomása, de ennél többet kell tennünk e vonatkozásban.
Hadd említsek még egy utolsó pontot, mert a témáról ezen a héten szavazunk: torlódással nemcsak a levegőben, hanem a földön is találkozunk, különösen a repülőtereken.
Szabaduljunk meg ezért a repülőtereken a folyadékok szállítására vonatkozó értelmetlen bürokratikus szabályoktól.
Ezzel sok pénzt és még több bajt takaríthatnánk meg.
(DE) Elnök asszony, biztos úr! Mi a légi közlekedés jövője szempontjából az egységes európai égboltot a legfontosabb projektnek tartjuk.
A Bizottság az ön elődje alatt is mindig hangsúlyozta annak fontosságát, és én is úgy vélem, hogy ez a helyzet.
Elfogadtuk a 2004. évi rendeletcsomagot.
Ám az égbolt még mindig toldozott-foldozott, 58 nemzeti légtérblokkal, bár tudjuk, hogy igazán csak egyre lenne szükség, vagy, ha nagyvonalúak akarunk lenni, akkor talán három-hatra.
Tudjuk, hogy ez a toldozott-foldozott égbolt - az adatokat már korábban megadták - káros hatással van a biztonságra és természetesen a gazdaságra és a fogyasztókra is.
Tudunk a várakozásokról a repülőterek légterében, a torlódásokról, és mostanában sokkal jobban hangsúlyozzuk a kibocsátásokat is.
Rájöttünk, hogy itt nagy lépést tehetünk előre.
A Bizottság az elért eredményekről szóló jelentésében rámutatott, hogy a tagállamok milyen lassan mozdulnak, még akkor is, ha van néhány kezdeményezés, és tettek javaslatot a nyomásgyakorlás néhány módjára is.
Nem mondom, hogy ennek nincs értelme, sem azt, hogy ”én megmondtam”, de már 2003-ban is elmondtuk, hogy az alulról felfelé megközelítés nem működik, mert már akkor is gyanítottuk, hogy a tagállamok majd belegabalyodnak a szuverenitásuk területeivel kapcsolatos vitákba a szolgáltatásnyújtással kapcsolatban, és ilyen kulcsfontosságú ügyeket felülről lefelé ható jogszabályokkal kell szabályozni.
Akkoriban úgy gondoltuk, talán az Eurocontrol tehetne javaslatot a szabályokra, és beterjeszthetné az egyszerűen a lényegre, a funkcionalitásra épülő javaslatát, amelyről aztán a tagállamok elkezdhetnek veszekedni a helyett, hogy várnánk, amíg ők maguk egy másfajta toldozott-foldozott égboltot hoznak létre az alulról felfelé megközelítéssel.
Ez most arra megy ki, hogy komolyan gondoljuk át, felül kell-e vizsgálnunk a jogi kereteket.
Ez lenne az egyetlen módja annak, hogy valós nyomást gyakorolhassunk, és elérhessük a szükséges változásokat.
(PL) Elnök asszony, biztos úr, 2004 tavaszán, amikor az Európai Unió a vonatkozó jogszabályt elfogadta, szóba került a légiforgalmi szabályok átszervezése, és e tekintetben a katonai és a polgári repülés közötti együttműködésből a polgári légi közlekedés számára megszerezhető előnyök is.
Abban az időben az európai rendszer rendkívül fragmentált volt, amelynek következtében a légifolyosók szűknek bizonyultak.
Ennek következtében romlott a repülésbiztonság, a légi járművek mintegy 20%-a szenvedett késedelmet, megnőtt az üzemanyag-felhasználás, amelynek negatív ökológiai hatása volt.
Jobb-e a helyzet, biztos úr?
Miért nem kezdtek működni az úgynevezett "funkcionális légtérblokkok”?
Ez csak az egyes tagállamok hibája?
Vagy talán a jogszabályaink nem feleltek meg az aktuális követelményeknek?
Jó lenne azonnali választ kapni e kérdésekre, és most megtenni a javító lépéseket, és nem várni 2008 végéig.
A légi közlekedés növekedése elképesztő.
Amire szükségünk van, azok megfelelő jogszabályok, de olyan jogszabályok, amelyek nem maradnak pusztán üres szavak.
Amire szintén szükségünk van, az az alkalmazottak megfelelő képzése.
És végül, hogyan látják ezt a kérdést az EU szomszédjainak összefüggésében biztos úr?
(NL) Elnök asszony, biztos úr, hölgyeim és uraim, egyetértek azzal, amit a többi felszólaló már elmondott, és hozzátenném, hogy az egységes európai égboltot sürgősen teljessé kell tenni.
Egyértelmű, hogy a tagállamokat e funkcionálisabb légtérblokkok optimális kihasználására ösztönző 551/2004/EK rendelet óvatos megközelítése nem működik.
Azt is megértem, hogy ez nagyrészt azért van, mert sok tagállam habozik, nem akarnak részt venni benne, a szuverenitásukat hangsúlyozzák és így tovább, de nem engedhetjük meg nekik, hogy ennyivel megússzák.
A légi közlekedés nagyon is olyan ágazat, amellyel minden részletében európai szinten kell foglalkozni az ipar, a fogyasztók, a biztonság és a környezet érdekében.
Amikor a klímaváltozás, a politikai napirend olyan kitüntetett helyén szerepel, biztos úr, nem engedhetjük meg, hogy a repülőgépek szükségtelen kerülőket tegyenek, óriási mennyiségű üzemanyagot pazarolva és így tovább.
Egyszerűen tovább kell haladnunk ezzel a dossziéval, együtt a többi instrumentummal - a SESAR-ral, a kibocsátáskereskedési rendszerrel és így tovább.
Nem engedhetjük meg, hogy eurók tízmillióit pazaroljuk a szükségtelen légiirányító központok sokaságának hatékonyságot nélkülöző légtérirányítása miatt.
Bőséges mozgástér van itt a rendszer karcsúsítására és a visszametszésére, és pontosan ezt akarjuk.
Az is valószínű, hogy hamarosan elérjük a kapacitáskorlátot, köszönhetően az ágazat gyors bővülésének.
A meglévő bilaterális kapcsolatok, amelyek célja a funkcionális légtérblokkok kialakítása, alig értek el bármit is, így valóban fel kell mutatnunk a figyelmeztető ujjunkat.
A koordinátor és a teljesítésellenőrző testület kinevezése a helyes irányba tett lépésnek tűnik, ugyanakkor azonban biztos úr, attól félek, hogy ez az alulról felfelé megközelítés nem lesz elegendő; addig mentünk el, ameddig csak tudtunk, és most új jogalkotási kezdeményezésekre van szükségünk.
(RO) Elnök asszony, 2006-ban a fapados légitársaságok 225 új európai légi útvonalat nyitottak meg, ami hetente 1800 új járatot jelent.
A légtér nemzeti szintű fragmentáltsága, a sajátos működési szabályokkal és eljárásokkal kedvezőtlen hatásokkal járhat a közlekedésbiztonságra, az új technológiák bevezetésére és a költségekre.
Miközben az egyik légtérszektorból a másikba haladnak át, a pilótáknak frekvenciát kell váltaniuk, és kapcsolatba kell lépniük a következő légiirányítóval.
A légi irányítás kritikus elemmé vált.
Fontos, hogy az új funkcionális blokkokat az összes érintett féllel folytatott konzultációt követően hozzák létre, és a tagállamok hozzanak hatékony intézkedéseket az integrált irányítási rendszer elérése érdekében.
Közben be kellene fektetni hatékonyabb légi járművekbe és a repülőtéri infrastruktúrába.
Románia és Bulgária csatlakozása az EU-hoz új funkcionális blokkokkal bővíti a közösségi légteret, amely fontos a fekete-tengeri régió a balkáni együttműködés számára egyaránt.
a Bizottság alelnöke. - (FR) Elnök asszony, én értékelem és osztom a Parlament türelmetlenségét.
Nagyon pontos, de nagyon tömör választ fogok adni önöknek.
Hölgyeim és uraim, 2007 októberében kapnak egy jelentést, 2008 közepén pedig a egy második jogszabálycsomagot, így semmiképpen nem mondható az, hogy semmit sem teszünk!
Ezért erre a kérdésre a részletes választ együtt fogjuk megadni.
A második pont: valószínűleg beszéltem önöknek a koordinátorról, egy vezető politikai személyiségről, aki előmozdítja majd ezeknek az operatív blokkoknak a bevezetését a tagállamok között.
Azt kell mondanom, hogy a transzeurópai hálózatok esetében elért eredmények azt jelzik számomra, hogy ez egy nagyon hasznos módja a cselekvés felgyorsításának ezen a területen.
A harmadik kérdésre a SESAR-ra való utalással válaszolok, mert a SESAR létezik, ez már most egy közös vállalkozás, amely összehozza valamennyi résztvevőt.
Hiszem, hogy a SESAR bevezetése legyőzi az összes rossz szokást, amely a nemzeti határok által meghatározott légterekbe szorít be bennünket, ami már nem ésszerű.
Így nagyon pozitív választ adok a Costa úr által feltett és Savary úr által tárgyalt kérdésre, és gondosan figyeltem arra, amit a Parlament kíván.
Kész vagyok mindent megtenni, amit csak tudok, hogy válaszoljak.
A vitát lezárom.
Írásbeli nyilatkozatok (142. cikk)
írásban. - (CS) A tagállamok egyetértettek abban, hogy az egységes égbolt irányítására létrehozzák a nemzeti határoktól független közös légtérblokkokat.
Ezt megelőzően két repülőgép ütközött Németország felett, és 71 ember életét veszítette.
Az egységes égbolt melletti érvek egyre erősebbek: napi 28 000 járathoz nálunk 57 ellenőrzőpont van, az Egyesült Államokban kettő.
Három évvel később sem jutottunk előbbre.
Az EU nem ültette át a teljes 2004. évi rendeletet a gyakorlatba.
E rendeletek célja az volt, hogy integrálják a légteret a belső szolgáltatások piacán, és alapot biztosítsanak egy hatékonyan működő rendszerhez, amely a biztonságot, a környezetet és a megnövelt repülési kapacitást hangsúlyozza.
Jelenleg 65 radarközpontunk van 31 rendszerrel, amelyek 22 számítógépes hálózatot használnak, és azt várjuk, hogy 10 év alatt az Európa fölötti légi járatok száma megkettőződik.
Tudják-e a polgárok, hogy kormányaik és parlamentjeik az ő kárukra hagyják figyelmen kívül a közös Európa előnyeit?
Miért tart ennyi ideig, hogy az egyesült Európa felett a polgári és katonai repülés számára egyaránt létrehozzák az osztott működő légteret?
A helyi gazdasági érdekek kielégítése miatt?
Vagy a nemzeti szuverenitás védelme miatt, a közlekedésbiztonság kárára, de ilyen magas áron?
Ma azt akarjuk tudni, hogy miként és mikor fogjuk egységesíteni a felső légtér osztályozását, és hogyan fogjuk közösen üzemeltetni az alsó légteret a jövőben.
Meg lehet-e nyíltan határozni az európai terület fölötti funkcionális blokkok létrehozásának akadályait?
Rá lehet-e világítani a tagállamok kötelezettségeinek teljesítésére vonatkozó politikai akaratára?
Aggaszt bennünket az alulról felfelé megközelítés bukása is, mert annak három éve alatt a tagállamok nem alakították ki az égbolt hatékonyabb irányításához szükséges funkcionális blokkokat.
Kérdések órája (a Bizottsághoz intézett kérdések)
A következő napirendi pont a kérdések órája (B6-0138/2007).
A következő kérdések érkeztek a Bizottsághoz:
Első rész
Tárgy: Kényszermunka Európában
Az elmúlt években a kizsákmányoló kényszermunka célját szolgáló embercsempészet folyamatosan növekedett az EU-ban.
Az áldozatok, legyenek azok európaiak vagy bevándorlók, a rabszolgaság új formáinak alávetve szenvednek.
A Bizottság milyen intézkedésekkel szándékozik véget vetni ennek a jelenségnek?
Mivel az ilyen emberkereskedelmet a tagállamok is elősegítik azzal, hogy nem követelik meg a munkaadóktól a munkavállalók jogaira vonatkozó jogszabályok betartását, a Bizottság milyen intézkedéseket akar hozni a probléma megoldása érdekében?
a Bizottság alelnöke. - Elnök asszony, a kényszermunka és a kizsákmányolás céljából való emberkereskedelem az alapjogok súlyos megsértését jelentik, és teljes mértékben elkötelezettek vagyunk az ilyen bűncselekmények megelőzése és az ellenük való küzdelem mellett.
Nemzetközi munkajogi szervezetek becslései szerint 2005-ben világszerte legalább 12,3 millió ember végzett kényszermunkát.
Körülbelül ötödük egyben az emberkereskedelem áldozata.
A kizsákmányolás célját szolgáló emberkereskedelem elsősorban a szervezett bűnözéshez kapcsolható tevékenység, amely 12 milliárd dollárt hoz évente.
Azt is tudjuk, hogy az emberkereskedelem alacsony kockázatú bűncselekmény.
Az európai stratégia célja, hogy ezt az alacsony kockázat, magas jutalom felől a magas kockázat, alacsony jutalom felé mozdítsa el.
A kizsákmányolás célját szolgáló emberkereskedelemmel szemben integrált stratégiára van szükség, amely összefogja a megelőzést, bűnüldözést, védelmet és az áldozatok megsegítését.
A Bizottság segíteni fog egy, érdekelteket és a megelőzési stratégiában résztvevő intézményeket összefogó hálózat kiépítésében.
Ezek elsősorban a munkaügyi ellenőrző szolgálatok, a munkaadók szervezetei, szakszervezetek.
A megelőzéssel kapcsolatban fő cél a munkavédelmi törvények betartásának biztosítása minden munkahelyen, és ezáltal az illegális munkával szembeni küzdelem, különösen azokban a szektorokban, ahol nagy a kockázat, többet között a mezőgazdaságban, az építőiparban, az élelmiszeriparban és a háztartási munkákban.
Ugyancsak elkötelezett vagyok új jogszabály létrehozatala iránt az emberkereskedelemmel és a vendégmunkások kizsákmányolásával szembeni küzdelem terén.
Példa erre a közelmúltban tett javaslat, amely az illegálisan harmadik országból származó személyeket foglalkoztatók elleni szankciókat megállapító irányelvre vonatkozott.
A jelentés célja, hogy adminisztratív, és súlyosabb esetekben - többek között emberkereskedelem, vagy súlyosan kizsákmányoló munkafeltételek esetében - büntetőjogi szankciók segítségével szálljon szembe a migráns munkások kizsákmányolásával.
A nyomozásnak és a büntetőeljárásnak hatékonyabbá kell válnia.
A jogalkalmazó hivatalnokoknak teljes körűen alkalmazniuk kell az emberkereskedelemre vonatkozó jogszabályokat a munkaerő kizsákmányolása terén, ideértve az emberkereskedelem elleni kerethatározattal összefüggő jogszabályokat, és az emberkereskedelem áldozatainak tartózkodási engedélyével kapcsolatos irányelvet.
Ahogyan a nemzeti jó gyakorlatok mutatják, az emberkereskedelem áldozatainak nyújtott segítséget előíró intézkedések kulcsfontosságúak az emberek alapvető jogainak védelme szempontjából, ugyanakkor elősegítik a sikeres bűnüldözést is.
Az emberkereskedelem áldozatainak nyújtott segítség, a tartózkodásra jogosító státus és az alternatív munkalehetőség elősegíti a velük való együttműködést a bűnügyekben, és megkönnyíti az elkövetők megbüntetését.
Befejezésként, az első emberkereskedelem elleni nap alkalmával, a következő október 18-án a Bizottság javaslatokat fog tenni a tagállamokkal együtt és a tagállamok számára az emberkereskedelem áldozatainak - elsősorban a legsebezhetőbb csoportok, mint a gyerekek - azonosítása és támogatása érdekében, a jogalkalmazók, a vádhatóságok, az NGO-k és más szolgáltatókkal való szoros együttműködés alapján.
(RO) Elnök asszony, hadd köszönjem meg Frattini biztos válaszát.
Mióta benyújtottam kérdésemet, találkoztam a biztossal, és megtárgyaltuk az emberkereskedelem különféle vonatkozásait.
Nagyra értékelem az Európai Bizottságnak és magának a biztosnak a részvételét a jelenség elleni küzdelemben, és örülök, hogy október 18-án az Európai Bizottság tényleges akciókat indít útjára e jelenség leállítása érdekében, beleértve azokat is, amelyeket a biztos említett, azaz a büntetőjogi szankció bevezetését az éjszakai másodállások súlyos eseteire.
Szeretném megkérdezni, hogy a biztosnak szándékában áll-e az Európai Bizottság nevében felhatalmazást kérni a Tanácstól, hogy az Európai Közösség nevében aláírja az Európa Tanács emberkereskedelem elleni küzdelemről szóló egyezményét, amely az emberkereskedelem elleni fellépés igen hatékony jogi instrumentuma.
a Bizottság alelnöke. - (IT) Elnök asszony, hölgyeim és uraim, a válasz bizonyosan igen.
Mi, és én személyesen is elkötelezettek vagyunk, hogy biztosítsuk: valamennyi nemzetközi instrumentum Európát szereplőként és szószólóként lássa.
Ami azt az instrumentumot, amelyre ön utal, és más konkrét kezdeményezéseket illeti, kétségtelen, hogy a Bizottság, hölgyeim és uraim, mindent egyedül nem tud megtenni.
Szeretnék javaslatot tenni egy irányelvre a nyerészkedők, vagyis inkább rabszolga-kereskedők büntetőjogi felelősségre vonásáról, akik felhasználják és kihasználják az emberkereskedelem áldozatait, de akkor, ha a tagállamok nem adják beleegyezésüket, ha Európában a kicsi, nagy és közepes méretű vállalkozások hálózata nem támogat bennünket, az ilyen instrumentumok nagyon kevéssé lesznek hatékonyak.
Én ezért önökhöz fordulok, hogy dolgozzunk együtt.
(DE) Jövőre Ausztriában és Svájcban tartják meg az EURO 2008-at.
Az emberkereskedők és a nőkereskedők már felkészültek rá.
A Bizottság is?
a Bizottság alelnöke. - Ez egy nagyon fontos kérdés.
Egészen jó tapasztalataink voltak a Labdarugó Világkupa 2006. évi németországi rendezvényei idején.
Nagyon szoros együttműködésben dolgoztunk az összes tagállammal, a rendőrhatóságokkal és a német hatóságokkal.
Ezen időszak alatt legalább 3000-4000 fiatal áldozatot mentettünk meg attól, hogy Németországba csempésszék őket.
Készek vagyunk arra, hogy ugyanezt megtegyük.
Most készítünk az európai együttműködés fontosabb eredményeiről egy jelentést, amelyet igen rövid időn belül kiadunk.
Önök talán tudják, hogy legalább 12 tagállam vesz részt abban az együttműködésben, amelynek célja intézkedések elfogadása, hogy a határokon leállítsák és ellenőrizzék azokat a gyanús embereket, akik illegálisan próbálnak meg fiatal áldozatokat becsempészni.
Készek vagyunk ugyanezt megtenni jövőre Németországgal, Ausztriával és Svájccal együttműködésben, amelyek szintén vendégül látnak bajnokságokat.
Németország ezzel kapcsolatban nagyon jó munkát végzett.
(LT) Az a jelenség, hogy embereket elrabolnak és erőszakkal munkára kényszerítenek, hogy megfosztják őket a mozgás és bármilyen tevékenység szabadságától, hogy lehetetlen elhagyniuk a munkahelyüket, mint ha börtönben lennének, nagyon régi.
Tudunk erről a sajtóból és a különféle vizsgálatokból.
Van-e a Bizottságnak bármilyen általános érvényű statisztikai információja azokról az országokról, ahol ez előfordul, és úgy tartják, hogy ez nem büntetőjogi kérdés?
A tagállamoknak nincs joguk nem megbüntetni azokat az elkövetőket, akik másokat a szabadságuktól megfosztanak.
a Bizottság alelnöke. - (IT) Elnök asszony, hölgyeim és uraim, minden bizonnyal tudunk a legaggasztóbb fejleményekről.
Tudunk arról is, hogy néhány tagállam fokozza a megelőzéssel és a bűnüldözéssel kapcsolatos együttműködését.
E bűncselekmények tényállásának meghatározása azonban nézetem szerint probléma Európa-szerte.
Amikor, amint ön mondja, embereket borzalmas feltételek mellett munkára kényszerítenek, túszul tartanak, akkor nem büntethetjük a felelősöket pusztán az illegális munkára irányadó szabályok szerint, mivel az ilyen bűncselekményeket más emberi lények rabszolgasorba kényszerítéseként kell értékelnünk.
Csak így lehet a helyzeten javítani.
Hogy egy példát hozzak fel, csak akkor tudjuk majd az európai elfogatóparancsot alkalmazni, ha az ilyen bűncselekményeket olyan súlyosnak tekintjük, mint amit szerintem kiérdemelnek.
Ez csak egy példa, de amint tudják, az európai elfogatóparancs a bűncselekmények egy kategóriájára, csak a súlyos bűncselekményekre vonatkozik, de úgy látszik, hogy a tagállamok, amelyekhez most fordulok, hajlandóak szigorítani nemzeti büntetőjogukat, hogy az ilyen bűncselekmények tényállását alapvetően úgy határozzák meg, hogy azok minősüljenek valóban súlyos bűncselekménynek - ami néhány tagállamban már megtörtént -, és tegyék lehetővé az európai együttműködés instrumentumainak alkalmazását, amelyeket most már működőképessé tettünk.
Ez azonban alapvető előfeltétel.
Tárgy: Intézkedés a nemzetközi bűnözés ellen és az Európai Bíróság
Az Európai Unió fejlődése a jogalkalmazás alapján ment végbe, de az utóbbi időben a nemzetközi bűnözés elleni fellépés érdekében érzett aggodalom a harmadik pillér, azaz a kormányközi együttműködés alapján elfogadott határozatokhoz vezetett, a nélkül azonban, hogy ezek vizsgálatra az Európai Bíróság elé kerültek volna, ahogyan kellett volna.
Mit gondol a Bizottság, lehetséges a harmadik pillérhez tartozó intézkedések bírósági vizsgálatának megerősítése, az unió nagyobb jogbiztonsága érdekében?
a Bizottság alelnöke. - Elnök asszony, az Európai Bíróság fontos szerepet játszik a harmadik pillér eszközei legalitásának és végrehajtásának biztosításában.
A Szerződés 35. cikke szerint a Bíróságnak joghatósága van a kerethatározatok és határozatok érvényessége és értelmezése feletti előzetes döntésben, a Szerződés VI. fejezete alatti egyezmények értelmezésében, és az ezekkel kapcsolatos intézkedések érvényességében és értelmezésében, amennyiben a tagállamok bíróságai erre igényt tartanak.
Ám ez a joghatóság csak azon tagállamok számára áll fenn, amelyek kinyilvánították, hogy elfogadják a Bíróság joghatóságát.
Továbbá, azok a tagállamok, amelyek elfogadták a joghatóságot, korlátozhatják azt a legfelsőbb nemzeti bíróságokra vagy törvényszékekre.
Jelenleg sajnos csak 16 tagállam fogadta el az Európai Bíróság joghatóságát a harmadik pillérbeli előzetes döntésekben, és ezek közül kettő korlátozó nyilatkozatot tett.
Véleményem szerint ez nem elég, és nem teszi lehetővé a Bíróság és nemzeti bíróságok közötti, az európai jog gyakorlásával kapcsolatos napi párbeszédet.
Az Európai Bíróságnak emellett joghatósága van kerethatározatok és határozatok jogszerűségének mérlegelésében is.
A tagállamok és a Bizottság egyaránt a Bíróság elé vihetik ezen intézkedéseket, hogy meggyőződjenek jogszerűségükről.
A gyakorlatban a Bizottság kétszer élt ezzel a lehetőséggel.
Azokra az esetekre utalok, amikor környezet védelmére, illetve hajó okozta szennyezésre vonatkozóan a büntetőjog alkalmazása kapcsán kérték a kerethatározat megsemmisítését.
Ám véleményem szerint ezekben az intézkedésekben is javulásra van szükség.
A Szerződés jelenleg nem kínál olyan, a jogsértési eljárásokhoz hasonló mechanizmusokat a közösségi jogszabályok vonatkozásában, amelyek révén ellenőrizhetnék az instrumentumok végrehajtását a tagállamok joganyagában.
Két, a Bizottságnak 2006-ban és 2007 júliusában megküldött, a hágai program végrehajtásával kapcsolatos közleményben fejtettem ki véleményemet a Bíróság szabadsággal, biztonsággal és igazságszolgáltatással kapcsolatos joghatóságában található joghézagokkal kapcsolatban.
A Bizottság ezért üdvözli a tagállamok által a reformszerződés véglegesítését elősegítő kormányközi konferenciának adott mandátumot.
Azt várom a reformszerződéstől, hogy a Bíróság teljes mértékben felelős legyen az igazságszolgáltatás, a szabadság és a biztonság kérdéseiben.
Ez fontos, hogy javítsunk a korábban kölcsönösen megállapított feladatok gyenge nemzeti végrehajtásán.
(ES) Elnök asszony, a biztos úgy válaszolt, ahogyan én vártam, mivel tudatában vagyok annak, hogy milyen nagyra értékeli a jogállamiság intézményeit.
A probléma az, hogy az Alkotmányos Szerződés még mindig eldöntetlen: még nem tudjuk, hogy sikerül-e megkötnünk azt, és közben működtetnünk kell ezt a Közösséget, meg kell birkóznunk a terrorcselekményekkel egyrészről, és biztosítanunk kell a jogbiztonságot másrészről.
A kérdés, amit felvetnék a biztos úrnak, az, hogy néhány állam részéről a Bíróság előtti kötelezettségvállalásra irányuló akarat hiányának fényében helyénvalónak tartja-e, hogy folytassuk a terrorizmus ellenes intézkedések elfogadását, ha ugyanakkor az ilyen intézkedéseket a bíróságok nem erősítik meg.
Más szavakkal, minden alkalommal, amikor egy ilyen jellegű intézkedést elfogadunk, a tagállamoknak kötelezettséget kellene vállalniuk, hogy elismerjék a Bíróság joghatóságát.
Egyébként az autoriter vagy kényszerítő módszerek elfogadásának lehetőségével fogunk szembesülni a Bírósághoz való fordulás lehetősége nélkül.
a Bizottság alelnöke. - (IT) Elnök asszony, hölgyeim és uraim, ez egy nagyon kényes kérdés.
Egyrészről hiszem, hogy a tagállamoknak vállalniuk kell a felelősséget, és nézetem szerint elsődleges felelősségük abban áll, hogy októberben a portugál elnökség alatt hagyják jóvá azt a javaslatot, amit a kormányközi konferencia az Európai Tanácstól kapott, ami egy nagyon egyértelmű mandátum, beleértve a Bíróság új hatásköreit is.
Kétségtelen, hogy akkor leszünk képesek nagy lépést tenni előre, különösen a legkényesebb kérdések, a legkényesebb ágazatok, azaz a jelenlegi harmadik pillér alá tartozó kérdések tekintetében, ha a Bíróságnak végre lesz joghatósága.
Végül is mi lehetőséget akarunk adni a Bíróságnak teljes körű felülvizsgálatra.
Rámutatnék azonban arra, hogy bizonyos esetekben a tagállamok még a Bíróság iránymutatásainak követésétől is vonakodnak; a Bíróság közölte velünk, hogy néhány területen a büntetőjogi instrumentum lehet egyben európai instrumentum is; a Bíróság például ezt mondta a szennyezésről, ami egy kényes kérdés.
Néhány tagállam folyamatosan ellenez bármely ilyen megállapodást, amelynek sajnos egyhangúnak kell lennie, és amely a Bíróság határozatából világosan következik. Ám ők ennek ellenére is ellenzik azt.
Nyilvánvaló, hogy ez a probléma csak akkor oldható meg, ha a portugál elnökség októberben sikeresen eljut a megállapodásig, ami nagy siker, és hatalmas lépés lenne előre, amit ön is említett, és amit én teljes mértékben támogatok.
(DE) Elnök asszony, biztos úr, nyílt titok, hogy néhány új EU-tagállamban a szervezett bűnözés mögötti erők a lehető legjobb viszonyban vannak a legmagasabb politikai körökkel.
Milyen mértékig és milyen eszközökkel nyújt segítséget az Unió azoknak a kelet- és délkelet-európai országoknak, amelyeknek maguknak is hatalmas monetáris és pénzügyi problémáik vannak, hogy megküzdjenek a politika és a szervezett bűnözés közötti összefonódással?
a Bizottság alelnöke. - (IT) Elnök asszony, hölgyeim és uraim, ez, mint általános cél nézetem szerint nem csak a keleti országokra vonatkozik, mert az általános cél, hogy bátorítsuk az erős, határozott és folyamatos korrupcióellenes küzdelmet.
A korrupció elleni küzdelem nem érhet véget például akkor, amikor egy ország az Európai Unió tagjává válik.
Sok tagjelölt országgal dolgoztunk együtt, amely az Európai Unió tagállamává vált.
Ezek az országok nagyon jó eredményeket értek el, és az érdekünk most példának okáért az, hogy együtt dolgozzunk azokkal, amelyek nem tagjelölt országok, hanem egyszerűen a szomszédaink: a Nyugat-Balkán országaival, olyan fontos partnerekkel, mint Ukrajna, olyan országokkal, amelyekkel fontos partneri kapcsolataink vannak.
Azt gondolom, mindig érdekünkben áll segítséget nyújtani ezen országoknak a korrupció gyökereinek kiirtásához, de az üzlet és a politika mindig összefonódik a korrupcióban.
A kérdésre a válaszom: bizonyára igen.
Az Európai Unió érdekelt, és azt hiszem, hogy ez az érdekünk, sőt azt mondanám, hogy az ilyen országok népeinek az érdeke is, mert a politikához kapcsolódó korrupciót megszenvedő nép jogait naponta tagadják meg.
Ezzel tartozunk Európának, és az ilyen országok népeinek.
(DE) Elnök asszony, biztos úr, az illegális bevándorlás és az embercsempészet a szervezett bűnözés fontos üzletágai.
Mi, mint Európai Unió az önök kezdeményezésére hoztuk létre a Frontexet - ami egy kiváló ötlet, telve súlyos végrehajtási problémákkal: azt a tagállamok nem teljesítik, a cselekvést júliusban félbeszakítják, és csak szeptemberben folytatják.
Mit tesznek önök, hogy a Frontex instrumentumát hatékonyan működtessék, és biztosítsák a tagállamok számára a szükséges támogatást egész évben, hogy hatékony eszköz legyen a kezünkben a szervezett illegális bevándorlás elleni fellépéshez, amit önök is akarnak?
a Bizottság alelnöke. - (IT) Elnök asszony, hölgyeim és uraim, nézetem szerint máris nagyon komoly eredményeket értünk el.
Ha szeretnék összehasonlítani a 2006. évi statisztikákat a 2007. első nyolc hónapjára vonatkozókkal, tehát január és augusztus vége között, látni fogják a hivatalos statisztikákból, hogy a Földközi-tenger középső vidékeire érkező illegális bevándorlók száma 40%-kal kevesebb, mint 2006-ban, és a Kanári-szigetek esetében több min 60%-kal kevesebb 2007-ben, mint 2006-ban.
Ez azt mutatja, hogy a Frontex kezd nagyon jó eredményeket hozni.
E hét második felében, a második Frontex-misszió, amit Nautilus II-nek nevezünk, elindul a Földközi-tenger középső térségébe; én javaslatot tettem egy harmadik Frontex-misszióra is, a Földközi-tenger nyugati térségébe, a Baleari-szigetek, Spanyolország, Marokkó és Szardínia között.
Ezek olyan műveletek, amelyek nagyobb együttműködést igényelnek a legénység, a hajók, a helikopterek és a légi járművek között.
A tagállamok közötti együttműködés minden nappal javul, mert látják az eredményeket.
A Frontex állományának létszámát azonban növelni kell, mert - amint önök valószínűleg tudják - a Frontex jelenleg kevesebb mint 90 fővel dolgozik azon, hogy a műveleteket a külső határok teljes területén koordinálja.
A kezdeti eredményekre tekintettel kétségtelen, hogy ez hatékonysági csúcsot mutat.
Támaszkodunk a Parlament támogatására, hogy a Frontexet pénzügyi szempontból és a szakmai készségek tekintetében is segíthessük, ez utóbbival már rendelkezik, de nyilvánvalóan még nem a szükséges mértékig.
Tárgy: Az EU-ban folytatott kutatás szerepe az európai élelmiszerpolitikával összefüggésben
Tekintettel a géntechnikailag módosított (GM) élelmiszerekkel kapcsolatos ellentmondó nézetekre, felvázolná a Bizottság véleményét a kutatásnak e területen betöltött szerepéről?
Közölné a Bizottság, hogy tudományos szempontból lehetséges-e, hogy bármely EU-tagállam magát "GM-mentes zónaként” határozza meg?
Ha igen, az ilyen megjelölés összhangban állna-e a területre vonatkozó EU-jogszabályokkal, és hogyan lehetne az ilyen megjelölést igazolni állati termékekkel kapcsolatban?
A Bizottság kutatása azt ajánlja-e, hogy az EU számára előnyös lenne a "GM-mentes” státus elfogadása, és ha igen, melyek lennének a lehetséges következmények?
A Bizottság tagja. - Köszönöm a tiszteletet érdemlő McGuinnes képviselő asszony kérdését.
Először is válaszolnék a GMO-kutatással kapcsolatos általános kérdésére.
A Bizottság a múltban az ötödik és a hatodik keretprogram keretében finanszírozott génmódosított élelmiszerekkel kapcsolatos kutatásokat, és különböző projektek is hozzájárultak ahhoz, hogy többet tudjunk meg a génmódosított élelmiszerek biztonságértékeléséről.
Támogattunk kutatási projekteket a GMO-k és a hagyományos termények együtt-termesztésének témájában is, amelyek a nyomon követhetőségi intézkedésekhez is hozzájárultak.
Ezek a kutatások végül hozzá fognak járulni a költségek csökkentéséhez, és az információn alapuló fogyasztói választáshoz, összhangban a közösségi jogszabályokkal.
Idén, a hetedik keretprogramhoz kapcsolódó első javaslatokra való felhívások között, a Bizottság a GMO-k emberi és állati egészségre gyakorolt rövid- és hosszú távú hatását vizsgáló kutatások elfogadását kérte; ennek célja a piac utáni nyomon követés technikáinak javítása, fejlesztése, és ezek lehetséges korlátainak vizsgálata.
Az értékelésnek már vége, de a pénzügyileg támogatandó javaslatok kiválasztása még folyamatban van.
Továbbá, a Bizottság kiegészítő kutatást is indított a Környezetvédelmi Főigazgatóság által, amely a génmódosított termények egészségre, biodiverzitásra és a környezetre gyakorolt hatásával foglalkozik.
E kutatás célja a világszerte termesztett fő terménykereskedelmi kombinációk potenciális kockázata fontossági sorrendjének megállapítása lesz, a társak által ellenőrzött szakirodalom alapján, és az EU-n kívüli és EU-n belüli releváns szervezetektől szerzett információk gyűjtésének és elemzésének útján.
Az eredményeket, a GM-termények kutatásához és műveléséhez szükséges szakvéleményekkel együtt a jövő tavaszra várjuk.
A jövőben a Bizottság által finanszírozott kutatások közé kerül a biztonságértékelésre szolgáló eszközök, a kockázat-haszonértékelés, többek között a kockázatokról való tájékoztatás és észlelés, az érzékelési módszerek, a nyomon követhetőségi módszerek és a génmódosított és hagyományos organizmusok együtt-termesztésének témája is.
Kérdésének második felével, tehát az együtt-termesztés ügyével kapcsolatban a következőt szeretném hozzátenni.
Le kell szögeznem, hogy a hivatalosan elismert GMO-kkal szabadon lehet kereskedni, és szabadon lehet őket felhasználni az EU-ban, az engedélyben foglalt feltételek szerint.
A GMO-k piaci forgalmazása és az EU-n belüli szándékos kibocsátása hivatalos elismertetésének törvényi kerete nem teszi lehetővé olyan termesztési zónák létrehozatalát, ahol a termesztés vagy a piacra hozatal általánosan tiltott.
Az általános tiltás ellentmondana a GMO-k környezetbe történő szándékos kibocsátásáról szóló 2001/18/EK irányelvnek.
Tényleg csak olyan GMO-k kapják meg a hivatalos engedélyeket piaci forgalmazásra, amelyekről tudományosan bizonyították, hogy környezet, az állati és az emberi egészség szempontjából egyaránt biztonságosak.
Egy konkrét termék betiltását ezen irányelv 23. cikkének - az úgynevezett védzáradékról szóló cikkének megfelelően - tudományosan igazolni kell.
Az együtt-termesztéssel kapcsolatos közösségi kutatás a hivatalosan engedélyezett génmódosított termények hagyományos és organikus terményektől való elválasztását segítő, megvalósítható és gyakorlati intézkedéseket vizsgálja.
A kutatás eredményei azt jelzik, hogy az eddig tanulmányozott fő termények szempontjából - kukorica és cukorrépa - megvalósítható az elégséges elválasztás.
A növekvő kereskedelmi célú termesztéssel és az EU-ban génmódosított terményekkel, a génmódosított élelmiszerek és takarmányok importjával a véletlen előfordulás a génáramlás és a keveredés révén elkerülhetetlenné válik.
Az állati termékek génmódosítás-mentes hitelesítésének lehetőségére vonatkozó kérdésével kapcsolatban felhívnám a figyelmét az Európai Élelmiszerbiztonsági Hivatal nemrég, 2007 július 20-án kiadott tanulmányának állásfoglalására, amelyben az EÉH megállapította, hogy jelenleg nem áll rendelkezésre olyan technika, amely lehetővé tenné a húshoz, tejhez vagy tojáshoz hasonló állati termékekkel kapcsolatban, hogy megalapozottan nyomon kövessék, vajon az állatokat etették-e génmódosított növényeket tartalmazó takarmánnyal, vagy, másképpen fogalmazva, a jelenleg rendelkezésre álló technológiával egyelőre nem mutatták ki génmódosított növények részeit vagy proteinjeit állati eredetű élelmiszerekben.
Hogy kollegáim területeiről is hozzátegyek valamit, a Bizottság továbbra is értékeli a tagállamok által bejelentett együtt-termesztéssel kapcsolatos intézkedéseket, azok közösségi jogszabályoknak való megfelelésére tekintettel.
A Tanács felkérte a Bizottságot, hogy a tagállamokkal közösen fejlesszenek ki technikai jellegű terményspecifikus együtt-termesztési intézkedésekre vonatkozó útmutatást.
A Bizottság jelenleg alapítja meg az európai együtt-termesztési irodát, amely ezt a technikai munkát fogja nemzeti szakértőkkel és érdekeltekkel együtt elvégezni.
Ez a munka a tervek szerint 2007 végén kezdődne.
Az első termény, amellyel foglalkoznak, a kukorica lesz.
A harmonizáció felé vezető további lépésekkel kapcsolatban a Bizottság szándéka, hogy egy 2008-ben kiadni tervezett jelentésben összefoglalja a tagországok számára a szabályozási rezsimek terén történt változásokat, és a génmódosított terményekkel kapcsolatos gyakorlati tapasztalatokat.
Ez lesz a jövőbeli lépesekkel kapcsolatos döntések alapja.
Végül, a kérdés utolsó részével kapcsolatban, amely génmódosítás-mentes státus lehetőséges következményeire kérdez rá, a következőket tenném hozzá.
A termelők szabadon dönthetnek abban a kérdésben, hogy termelnek-e génmódosított terményeket, vagy önkéntesen létrehoznak olyan zónákat, amelyekben nem termelnek génmódosított terményeket.
Ezeket a zónákat csak akkor lehet létrehozni, ha az azon a területen élő termelők egyhangúan megállapodnak, miközben biztosítják a lehetőséget bármelyik farmernek, hogy kilépjen, és hatóságilag engedélyezett GMO-kat termeljen, ha úgy kívánja.
Azok a régiók, ahol a termelők nem kívánnak GMO-kat termelni, vagy génmódosítás-mentes státust szeretnének, minden bizonnyal hasznot húzhatnak a kutatási keretprogramok eredményeiből.
Eddig a kutatási programjaink eredményei még nem jelzik, hogy a génmódosítás-mentesség hasznos lenne közegészségügyi vagy környezeti szempontból.
A kérdésével kapcsolatos más témákkal kapcsolatban, génmódosított termények termesztésétől való önkéntes tartózkodás gazdasági következményei több különböző tényezőtől függnek, például a génmódosított és a nem génmódosított termények árától, az agronómiai különbségeiktől, a hozam és a vetőmagárak különbségeitől stb., helyi tényezőktől, a kártevőktől, klímafeltételektől, a mezőgazdasági termelés szerkezetétől és más tényezőktől, valamint a génmódosított termények és a hagyományos és ökológiai termelés együtt-termesztését biztosító szabályozási feltételektől.
A gazdasági következmények várhatóan eltérőek lesznek a különböző régiókban és tagállamokban.
Ezek a különbségek meglátszanak a különböző európai régiók génmódosított terménytermesztésének felvételi mutatóinak eltéréseiben is.
Az EU állatállomány termelése erősen függ a szójababból, kukoricából és más terményekből származó állati takarmány importjától.
Az importált kukorica- és szójabab-származék élelmiszerek nagy része génmódosított.
A hitelesen nem génmódosított szójaliszt csak egy kis méretű piaci szegmens számára elérhető.
A génmódosított termékek növekvő részaránya mellett ez növelhető lenne, de természetesen magasabb árak mellett.
Köszönöm, biztos úr.
Hálás vagyok a válaszáért, bár igen hosszú volt, és azt hiszem, ezt jeleznem kell - majdnem kilenc perc.
Elnök asszony, rövid leszek.
Miközben fenyíti a biztos urat, hadd köszönjem meg, mert gyakran nem kapunk kellő tájékoztatást, és nagyon tetszett a válaszának egyértelműsége.
Meg kell majd vizsgálnom a részleteket.
Van két megjegyzésem és egy kérdésem, és figyelni fogom az időt.
Döntsön-e egy ország önkéntesen úgy, hogy génmódosítás-mentes lesz?
Éppen ezt javasolják Írországban; ez része a kormányprogramnak, és jelenleg ezt vitatják.
Dönthetünk-e úgy, mint ország, hogy nem szeretnénk olyan élelmiszert behozni, amely például génmódosított terményeket fogyasztott állatokból készült, vagy bármilyen olyan élelmiszert, azért, mert génmódosítás-mentes ország szeretnénk maradni?
Aggódik-e azért, hogy miként érinti egy ilyen lépés a takarmányárakat?
a Bizottság tagja. - Bevallom őszintén, hogy kissé nehezemre esik megválaszolni ezt.
Természetesen követniük kell a meglevő közösségi jogszabályokat.
Ez lenne az egyértelmű válasz.
Ha kérdés kapcsolódna a kutatáshoz és fejlesztéshez, akkor könnyebben válaszolnék rá, ám - azt hiszem - a válasz egyértelmű: meg kell felelnie a közösségi jogszabályoknak.
Nem lehet, hogy a Bizottság időhúzása elősegíti a génmódosított származékok jóváhagyásával kapcsolatban az állati takarmányok árának növekedését az EU-n belül?
Például a Hercules elnevezésű kukorica-melléktermék engedélyezése kapcsán való hosszadalmas késlekedés jelentősen ártott a gabonakereskedelmi versenyképességünknek, míg a GA 21 nevű Argentínából importált génmódosított termék engedélyezve van az EU-ban emberi fogyasztásra, ám állati takarmányként nem.
Nem jött el az ideje, hogy ésszerűsítsük ezt a helyzetet, és megszabaduljunk az ezt mozgató kiagyalt politikai korrektség egy részétől?
a Bizottság tagja. - Szeretnék csupán annyit kiemelni, hogy az én nézőpontomból egyértelműen nagy gondossággal mindent megteszünk, hogy amennyire csak lehet, megértsük a génmódosítás vagy nem génmodosítás kérdését.
A Bizottságban hozott döntések mindig meglévő tudáson alapulnak.
Sosem hagyjuk ezt figyelmen kívül, és megpróbálunk e megközelítésnek megfelelően cselekedni.
Az ön által említett politikai következmények soha nem képezték a mi figyelmünk tárgyát.
Szeretném McGuinnes asszonyhoz csatlakozva megköszönni a biztos úr kiváló és érdekes válaszát.
Úgy vélem, ez egy hasznos és precedensértékű dokumentum lesz számunkra, mert úgy tűnik nekem, ő erőteljesen támogatja a génmódosított termények európai használatának tudományos indokolását, amennyiben azok tudományosan elfogadottak és engedélyezettek.
Említette a védzáradékot.
Mikor fogja a Bizottság minden döntését az ön hivatala által folytatott tudományos kutatásokra alapozni, hogy ellensúlyozza a GMO-k használata ellen lázadó közvéleményt, mivel az hátrányos a termelőinknek, és az élelmiszeráraknak is, tehát rossz hatással van Európa gazdaságára?
a Bizottság tagja. - Mint tudja, ez egy bonyolult kérdés, és fontos, hogy megértsük, sokaknak - elővigyázatosságból - félelmei vannak.
Ezért fontos, hogy kialakítsuk a tudatosságot, és olyan sokat tudjunk, amennyit csak lehet, mert kulcsfontosságú, hogy arra a tudásra alapozzuk a döntéseinket, amivel rendelkezünk.
Mindent meg fogok tenni, hogy biztosítsam tudásunk gyarapodását a jövőben.
Köszönöm, biztos úr.
Nem akartam ilyen nyers lenni, de meg kell találnunk a részletek és az idő közötti egyensúlyt, ami nem mindig könnyű.
Második rész
Tárgy: Az EU költségvetésének működése
Nyilatkozna a Bizottság arról, hogy miként lehetne a jövőben az EU-költségvetés éves elköltése egyeztetési eljárásait egyszerűsíteni és korszerűsíteni?
a Bizottság tagja. - Szeretném válaszomban megismételni a Crowley úrnak már elküldött, az éves költségvetési eljárásról és általánosságban a költségvetési eljárásokról, és azok javításáról szóló válaszomat.
Szeretném válaszomat két részre osztani.
Az első részben a jelenlegi olvasathoz arról lesz szó, hogy mit lehet még tenni, miként használhatjuk fel a forrásokat hatékonyabban, és természetesen az újragondolt szerződésünkben szereplő javaslatokról, amelyek a Tanács júniusi ülésén merültek fel.
A jelenlegi Szerződés szerinti eljárásról elmondhatjuk, hogy általánosságban elégedettek vagyunk az eredményekkel, mert a jelenlegi Szerződés biztosítja a javítás és sürgős helyzetekben a gyors megoldások megtalálásnak lehetőségét.
Közelmúltbeli példa erre a tavalyi cunami, és az idei palesztinai, illetve részben a koszovói események.
Képesek voltunk gyors megoldásokat találni egyetlen olvasattal - de szükség van némi időre, és sok minden függ a két költségvetési hatóság és a Bizottság közötti háromoldalú konszolidált tárgyalásoktól.
De természetesen a tisztelt képviselő úrnak igaza van, hogy a jelenlegi Szerződésben sok tere lenne a javításnak, és az egyik példa az 1975 óta követett éves költségvetési eljárás pragmatikus ütemtervével kapcsolatos.
Mi mind - értem ez alatt a költségvetési hatóságokat és a Bizottságot -, a szerződéssel kapcsolatos igények mellett, megállapodtunk abban, hogy két és fél hónapot hozzáadunk az eljáráshoz, elsősorban azért, mert abban az időben még nem volt elektronikus levelezés.
Most már nincs szükség erre az időbeosztásra, ám még mindig, lusta módon, meghagytuk ezt az időszakot, és senki nem akarja a kérdést megoldani.
Természetesen sokat lehetne javítani a hatékonyságon e példa alapján is.
Egy másik, nagyon érdekes elem, és ezt magunkévá tettük a Parlamenttel és a Tanáccsal való tárgyalásainkban, majd a Tanács is alkalmazta, az új pénzügyi rendelet és annak végrehajtási szabályai, amelyek ez év, 2007 májusa óta vannak érvényben.
Itt már rendelkezünk némi egyszerűsítéssel és áramvonalassággal az európai költségvetés éves végrehajtásában.
De talán a legjobb üzenet, amit ma közvetíthetek, a felülvizsgált szerződés javaslatai.
És itt rámutatnék négy elemre, amelyek javíthatják a demokratikus ellenőrzést, elszámoltathatóságot, és a transzparenciát a költségvetési eljárásban.
Az első innovatív javaslat a felülvizsgált szerződésben a kötelező és a nem kötelező költségek közötti különbségtétel megszüntetése; ez egy eljárásban egyesíti az éves költségvetés elfogadását a költségvetési hatóságok számára.
Másodszor, az úgynevezett "maximális növekedési mutató” az EK-Szerződés 27. cikkében - amúgy általában konfliktusforrás az éves tárgyalási folyamatban - kikerül onnan, mert annak gyakorlati helyettesítője, a többéves pénzügyi keretrendszer, megmarad az új szerződésben, ellentétben a jelenlegi helyzettel.
Végül, a jövőben a pénzügyi rendeletek más módon kerülnek elfogadásra.
A Parlamenttel együtt kell majd elfogadni, együttdöntési eljárásban.
2007-ig csak a Tanács, tehát a tagállamok döntöttek ez ügyben, egyhangúlag.
Ettől hatalmas változást várunk.
Tehát ezek a javaslatok, továbbá azok éves és mindennapi javításának lehetősége, több hatalmat juttat a demokratikusan választott Európai Parlamentnek, és tovább demokratizálja a döntési folyamatokat.
Köszönöm a biztos asszony válaszát, és hogy lehetővé tette egy további kérdés feltételét.
Ez azzal kapcsolatos, hogy az új reformszerződés mivel szolgál nekünk a többéves finanszírozási lehetőség tekintetében, és a költségvetés működésével kapcsolatban.
Mint tudja, minden évben megvannak a szokásos vitáink bizonyos saját források rendelkezésre bocsátásáról és arról, hogy milyen más forrásokat bocsátottak rendelkezésre, és ezeket a pénzeket hogyan osztották el a különböző fejezetek között, legyen szó mezőgazdaságról, szociális szerkezetről, strukturális finanszírozásról, regionális finanszírozásról, és a többi.
Az egyik legjelentősebb panasz, amit itt a Parlamentben mindig megkapunk, az az, hogy az emberek nem tudják, hogy költik el az európai pénzeket.
Nem tudják, hogy a pénz, amivel hozzájárulnak, hogyan oszlik el a különböző országok között.
Tudom, ennek kimondása a tagállamok felelőssége, de van olyan mechanizmus, amelynek segítségével a Bizottság egyértelműbben mutatna rá a kiadások területeit?
a Bizottság tagja. - Bejelenteném, hogy megegyeztünk a Tanáccsal az új pénzügyi rendeletről a transzparencia kezdeményezés keretében; eszerint a tagállamok megállapodtak abban, hogy nyilvánossá teszik a támogatások kedvezményezettjeiről meglévő összes információt - nem csak a mezőgazdasági, hanem az összes támogatás esetében.
A mezőgazdasági megállapodás 2009-ben lép életbe, a többi pedig 2008-tól, 2009-től és 2010-től.
Ez egy hatalmas lépés az átláthatóság, a felelősség, a nyitottság és az állampolgárokkal való kommunikáció tekintetében.
A polgárok tudni fogják, hogy ki hány fillért kap, és miért, tehát a tagállamoknak is könnyebb lesz a válaszokat megadni.
(DE) Biztos asszony, a kérdésem a késedelmes fizetésekről szóló irányelvre vonatkozik.
Sok kis- és közepes vállalat és nagyon sok kutató is folyamatosan panaszkodik arra, hogy milyen hosszú idő telik el egy-egy projekt engedélyezésétől a tényleges kifizetésig.
Nagyon sok kis- és közepes vállalkozás számára az előfinanszírozás messze túl nehéz.
Nem gondolja, hogy az Európai Bizottság is összhangba hozhatná fizetési feltételeit a késedelmes fizetésekről szóló irányelvvel, ami egész Európában alkalmazandó, és amivel mindannyian egyetértettünk?
a Bizottság tagja. - Ismerjük ezt a problémát, és új rendeleteket és végrehajtási szabályokat alkalmazunk e kérdés kezelésére.
Reméljük, hogy az újak, amelyek ez év májusától érvényben és hatályban vannak, egyszerűsítik a folyamatot, és természetesen felelősségteljesebb választ tesznek lehetővé a Bizottság részéről.
Értjük, hogy mindenkire ugyanazoknak a szabályoknak kell vonatkozniuk, nemcsak a tagállamokra és a kedvezményezettekre, hanem a Bizottságra is.
(DE) Biztos asszony, ön politikai válságokat említett.
Ebben az évben számtalan természeti katasztrófát láttunk Görögországban, az Egyesült Királyságban és máshol.
Nagyon fontos, hogy ilyen esetekben a költségvetési pénzeszközöket a lehető legsürgősebben rendelkezésre bocsássák.
Megfelelőek-e a most kezünkben lévő instrumentumok, vagy esetleg javításra szorulnak?
Van-e mód a teljes pénzvolumen növelésére, tekintettel arra, hogy az e nyári adatok azt mutatják, hogy a jelenleg rendelkezésre álló pénzeszközök bizonyosan nem lesznek elegendőek?
a Bizottság tagja. - Konkrétan Görögországgal kapcsolatban a források felhalmozásának legalább három módját keressük.
A regionális politikai alapokból egy olyan alapunk van, amelyben több, mint évi 1 milliárd euró van, amit felhasználhatunk.
Felmérjük továbbá az újraprogramozás lehetőségeit - a korábban tervezett programok új irányba terelését, és a görög kormány a jövő héten a mi szakértőinkkel tárgyal majd arról, hogy milyen programokat kívánnak megvalósítani, másokkal kiváltani, és melyek kapják a prioritásokat.
Továbbá a mezőgazdasági alapok is felhasználhatóak a föld helyreállítására, különösen a félsziget mezőgazdasági művelésbe volt területein.
Így három vagy négy lehetséges forrásból szerezhetünk pénzt.
Ám az eljárás szempontjából, hogy visszautaljak a kérdező fő szempontjára, néha sok időre van szüksége az eljárásnak, ha őszinték akarunk lenni, és nem félünk attól, hogy ezt kimondjuk.
Természetesen a számítások elkészítése után körülbelül tíz nappal megkapjuk a végső, konkrét igényt a görög kormánytól, ám a válasznak és az eljárásnak sok időre van szüksége.
Általában az esemény bekövetkezte után hat és nyolc hónap között fizetünk, és ez természetesen nem a legjobb megoldás a tagállamok és a kérdés megoldása szempontjából.
Miközben a Szerződés lehetővé tenné, hogy gyorsabbak legyünk az eljárással, ám ehhez a költségvetési hatóságok politikai akaratára is szükség van.
Ezen felül, természetesen, a javasolt új szerződés is felgyorsítaná ezt.
De általánosságban, ami az összegeket illeti - ez egy teljesen más kérdés.
Mindig azt kérik tőlünk, hogy rugalmasabban használjuk a költségvetést.
Például vannak új kiadási soraink, és tartalékaink, amelyeket az év végén visszafizetnek.
Ezt a rugalmasságot a Tanács vagy a Parlament még nem adta meg.
Örülnék ennek a rugalmasságnak, és biztos vagyok benne, hogy a biztos kollegáim is örülnének neki, mert igen, néha a költségvetés merevsége megköti a kezünket.
Tehát van néhány forrás: rugalmasság, általános összegek és gyorsaság, gyors válasz a költségvetési hatóságoktól.
Ez az a három forrás, ahonnan több hatékonyságot remélhetünk a végeredménynél.
Tárgy: Tudományágak és tanulási területek tervezése az "Oktatás és képzés 2010” programban
Tekintettel az oktatási ágazatban az együttműködés és a támogatás szilárd alapjai megteremtésének céljára különösen az "Oktatás és képzés 2010” programon keresztül, az egész életen át tartó tanulás stratégiájának előmozdítása érdekében, elmondaná a Bizottság, hogy a munkaerőpiachoz közvetlenül nem kötődő tudományágaknak és tanulási területeknek, például az ógörögnek, a latinnak, a történelemnek, a régészetnek és nyelvészetnek milyen helyük van a teljes programban?
Hogyan fogják Európa polgárait meggyőzni a szigorúan gyakorlati alkalmazást nélkülöző tárgyak, különösen a klasszikus nyelvek, az irodalom és a történelem tanításának és tanulásának értékéről?
a Bizottság tagja. - Amint azzal mind tisztában vagyunk, az EK szerződés 149. cikkében az áll, hogy az oktatási programok tartalma a tagállamok felelőssége, és ez azt jelenti, hogy a tananyag terveivel kapcsolatos döntéseket oktatási intézmények hozzák meg, így az oktatott tárgyakkal kapcsolatos döntések is csak a tagállamok kezében vannak.
A Bizottság szerepe ebben a tagállamokban folyó minőségi oktatás fejlesztésének a támogatása.
Az oktatás és képzés 2010 munkaprogramunk szerint a Bizottság központi szerepet játszik a tagállamok legjobb gyakorlatainak cseréjében, hogy segítse, hogy az oktatási és szakképzési rendszerek válaszolni tudjanak a 21. század kihívásaira.
Mivel a munkaerőpiaci kérdések fontos részét képezik a Liszaboni Stratégiának, egyértelmű, hogy az oktatáspolitika munkaerőpiachoz, és általánosabban a versenyképességhez kötődő elemei fontosak ebben a tekintetben.
Ebből azonban még nem következik, hogy az olyan tárgyak, mint az ógörög, latin, történelem, régészet és nyelvészet ne kapcsolódnának a munkaerőpiachoz.
Eltekintve az e területeken való közvetlen munkavállalástól, az ilyen tárgyak tanulása több általános képesség, például az elemzés és érvelés fejlesztését teszi lehetővé.
A munkaprogramunk egyik fő referencia szövege a Parlament és a Tanács 2006 december 18-i, fő kompetenciákkal kapcsolatos ajánlása; ezen kompetenciák közé tartozik "az idegen nyelven való kommunikáció, a kulturális tudás és kifejezés”.
Ez utóbbiak közé tartozik a helyi, nemzeti és európai kulturális örökség, és annak a világban betöltött helyének ismerete.
Az állásfoglalásban meghatározott polgári kompetenciák közé tartozik a kortárs események ismerete, és a transznacionális, európai- és világtörténelem fő eseményeinek ismerete.
Ezért úgy gondolom, ez egy közvetlen és explicit hozzájárulás ahhoz, amihez Panayotopoulos-Cassitou asszony kérte támogatásunkat, és amelyet, úgy vélem, e Parlament sok más tagja is támogat.
(EL) Biztos úr, köszönöm a válaszát.
Ön biztosított engem tartós érdeklődéséről.
Akárhogyan is, a finanszírozásból mennyit allokáltak az ”Oktatás és képzés 2010” program elősegítésre?
Ön a kultúráért felelős biztos.
A 7. programból a kutatásra vonatkozó mely részt alkalmazzák az ön által említett területeken - azaz a tudás előmozdítását a nyelvek, a kultúra, a történelem és a nyelvtudomány területén?
a Bizottság tagja. - Jelenleg nincs semmilyen különleges felosztás, ám ahogyan tudja a jogi alapokból, az egész életen át tartó tanulás programját négy fő pillérre osztottuk: Erasmus, Comenius, Leonardo da Vinci és Grundtvig, ide tartoznak még a horizontális akciók és a transzfer kiválasztások.
Ugyanez mondható el a kutatás-fejlesztésről és együttműködéséről, de nagyon fontos, hogy a partnerek - intézmények - foglalkozzanak a humán tudományokhoz közel álló területekkel, a kulturális ismeretekkel, értékekkel.
Így például konkrétan támogatjuk az egész életen át tartó tanulás programjában a Történelemtanárok Egyesületének Állandó Európai Konferenciáját, és az nagyon fontos, hogy egy ilyen egyesület létezik, hogy teljesíti a szabályokat és alkalmas, és akkor mi segíteni tudjuk.
Nem támogatom a puha és a kemény tudományok túlzott elválasztását.
Az állampolgári nevelés magába foglalja az alapvető képességeket, és a képességek, tudás és viselkedések horizontális skáláját, amelyekre nem csak a munkaerőpiacon, de az egyre változatosabb Közösségben, helyi, regionális és európai szinten való életben is szükség van.
Tárgy: Oktatási kimaradási arány
Az Eurostat által közölt hivatalos, a 2006. évre vonatkozó statisztika szerint a 18-24 éves korosztályban a fiatal európaiak oktatásból való kimaradásának aránya 15,3%.
Azonban 14 tagállamban ez a mutató meghaladja az európai átlagot.
A legmagasabb kimaradási rátát Máltán (41%), Portugáliában (39,2%), Spanyolországban (29,9%), Izlandon (26,3%), Olaszországban (20,8%), Lettországban (19%) és Romániában (19%) mérték.
Az Európai Unió azt javasolja, hogy a Lisszaboni Stratégia révén 2020-ig 70%-ra emeli a foglalkoztatási rátát.
A munkaerő termelékenységének növekedése miatt azonban a munkaerő mindig több és több képzésre szorul.
Az Európai Bizottság ilyen intézkedésekkel kívánja az oktatásból való kimaradás mértékét leszorítani?
a Bizottság tagja. - Elnök asszony, 2000-ben, a millennium évében a lakosság 18 és 24 év közötti részének 17.6 %-a nem lépett tovább az alsó középfokú oktatás szintjén.
Tavaly, 2006-ban ez a szám 15.3%-ra mérséklődött.
Az új tagállamok közül hatan már elérték a 2010-es célunkat, amely 10%.
A 149. cikk szerint, amint azt korábban említettem, ez teljes mértékben a tagállamok felelőssége.
Az oktatás tartalma és szervezése tagállami kompetencia.
A mi szerepünk a tagállamok intézkedéseinek támogatása és kiegészítése.
Eddig ezt többféle módon tettük.
Néhányat említek ezek közül.
A Bizottság támogatott több tanulmányt e probléma kapcsán, hogy kifinomultabb bizonyítékokra alapozhassuk a politikai intézkedéseket.
Továbbá tavaly, a 2006-os oktatási és szakképzési hatékonyságról és méltányosságról szóló közleményünkben a Bizottság hangsúlyozta az iskolát megelőző oktatás fontos szerepét, mint az iskolából való kimaradási mutatókat hatékonyan csökkentő eszközt, és rámutatott a tanulók túl korai értékelésének veszélyeire.
A Bizottság nemrég kezdeményezett egy nyilvános konzultációs folyamatot az iskolai oktatás modernizációjáról.
Ebbe beletartozik az érintettek véleményének kikérése a iskolából való korai kimaradást elkerülő legjobb módszerekről.
A lisszaboni nemzeti reformprogram elemzési keretében a Bizottság konkrét javaslatokat tett a tagállamok számára az iskolából való korai kimaradással kapcsolatban, ahol ezt szükségesnek tartotta.
Az oktatás és képzés 2010 munkaprogram végig a koordináció nyitott módszerét használta a jó gyakorlatok és a peer-tanulás fejlesztésében az iskolából való korai kimaradással kapcsolatban.
A strukturális alapok felhasználása elősegítette, hogy a tagállamok célzott beavatkozások segítségével kíséreljék meg mérsékelni a különösen magas iskolából való korai kimaradási mutatókat, és részt vegyenek az egész életen át tartó tanulási program alapján finanszírozott projektekben, amely ugyancsak foglalkozik ezzel a kérdéssel.
Összegzésként, látható és mérhető volt a haladás, de nem eléggé, és tovább kell dolgoznunk a dinamikák javításán.
(RO) Elnök asszony, biztos úr, köszönöm a válaszát.
Még akkor is, ha az oktatás a tagállamok felelősségi körébe tartozik, a Bizottságnak részt kellene vennie az Európai Unió jövőjének biztosításában.
Az ajánlások a ”soft law”, a nem kötelező érvényű instrumentumok részei.
Az Európai Bizottságnak kifejezetten kérnie kell a tagállamokat, hogy dolgozzanak ki cselekvési terveket az iskolából való kimaradás elleni fellépéshez.
Az Európai Uniónak szakképzett emberi erőforrásokra van szüksége.
Elfogadhatatlan, hogy a szegény családból vagy a vidéki környezetből származó fiatalok anyagi okokból az iskola elhagyására kényszerülnek.
Az EU lakossága elöregszik, és a szociális jóléti rendszerek fenntarthatóságának biztosítása érdekében szükség van a munkatermelékenység fokozására.
Íme a kérdésem: biztos úr, milyen intézkedéseket hoznak önök annak érdekében, hogy támogassák a tagállamokat az olyan gyermekek pénzügyi megsegítésében, akik megérdemlik, hogy folytathassák tanulmányaikat, különösen azok, akik szegény családokból vagy vidéki környezetből származnak.
Ez valódi probléma, és mi itt Európa jövőjéről beszélünk.
a Bizottság tagja. - Erre adhatnék hosszú választ, de röviden, próbálunk együttműködni, forrásokat keresni és politikákat megalkotni, hogy javítsuk a fiatalok körülményeit.
Holnap például a Bizottság elfogad egy írásbeli eljárást - egy a fiatalok foglalkoztatásával kapcsolatos előkészítő anyagot.
Úgy gondoljuk, hogy a fiatalok jelentik a jövőnket, és a jövő most kezdődik.
Különösen bátorítjuk az új tagállamokat, hogy több forrást használjanak fel a strukturális alapokból, hogy a mobilitást előmozdító oktatási politikákat támogassák.
Természetesen, amikor azt mondjuk, hogy alapvetően a tagállamok felelnek a rendszerért és a tartalomért, úgy véljük, a minőség, a hatékonyság és a méltányosság előtérbe helyezésével a tagállamok konkrétabb és jobb válaszokat adhatnak a polgároknak, így a fiataloknak is.
Biztos vagyok benne, hogy az emberi erőforrásokba való befektetés, elsősorban az oktatáson és a szakképzésen keresztül, a lehető legértékesebb befektetés a társadalom kohéziójába, és jövőbeli versenyképességébe.
Nem csak az e területekért felelős biztosként mondom ezt, de politikusként és apaként is.
Tehát nincs kétségünk afelől, hogy együtt többet kell tennünk ezért.
Többször hivatkozott a strukturális alapokra.
Biztosként ön mit tud tenni azért, hogy ezeket a pénzeket az emberek számára, szociális programokra költsék az országok?
Tudomásom szerint Írországban e pénzek nagy részét utakra és nagy infrastrukturális projektekre költötték.
Szinte semmit nem költöttek az emberekre.
a Bizottság tagja. - Szabad emberek vagyunk, szabad társadalmak, és ez arra ösztönöz, hogy bölcsek legyünk ebben a szabadságban.
Azt állítottam, hogy az emberi potenciálba való befektetés a legjobb.
Nem vagyok az ellen, hogy a modern infrastruktúrába fektessünk, a közlekedésbe és a környezetbe, ezek is fontosak.
Abban a közleményben is, amit bevezető válaszomban említettem, azt mondtuk, és ez tudományos bizonyítékokon alapul, hogy szegény szocio-gazdasági hátterű gyerekek iskola előtti támogatása a legjobb módja annak, hogy javítsunk a kohézió romló feltételein.
Például az iskola előtti oktatásba való befektetés megtérülési mutatója hosszú távon jobb, mint a pénzügyi intézményekbe való ugyanakkora befektetésé.
Ezzel együtt a minisztereknek és képviselőknek bölcs apaként és anyaként kell viselkedniük, és a jövő generációkra gondolniuk, nem csak a holnapra, a közvetlen jövőre, vagy a következő választásokra.
Úgy gondolom, hogy nagy szükség van a generációs, hosszú távot előtérbe állító stratégiára, és pénzügyileg is megtérül, ám néha a rövid távú, szűklátókörű hozzáállásunknak megfelelően cselekszünk.
Európa tele van példákkal; egy mozaik, és néhány tagállam olyan példákkal szolgál, amelyek ma már világszerte hivatkozási alapnak számítanak.
Nézzük csak a PISA-kutatást, vagy ajánlom figyelmükbe a szeptemberben megjelenő OECD-kutatást.
Látni fogjuk, hogy hol tartunk három év múlva, és néhány európai ország a világ legjobbjai között van.
Ilyen teljesítményekre van szükségünk, és ezekből még többre.
Tárgy: ETI
Amint a közösségi intézmények elmozdulnak az Európai Technológiai Intézet létrehozása felé, tárgyalásokat folytatnak a projekt finanszírozásáról.
A szándék az, hogy a magánszektortól is szerezzenek pénzeszközöket.
A Bizottság miként tudja biztosítani, hogy az ETI sorsa ne legyen olyan, mint a Galileo-programé, amelyhez a magánszektor semmilyen pénzügyi hozzájárulást nem adott?
a Bizottság tagja. - Elnök asszony, ez a kérdés az ETI magánszektor általi finanszírozásával kapcsolatos.
Úgy gondoljuk, hogy az állami és a magánszektor partnerségének szerepe létfontosságú a tudásalapú gazdaságban.
Ha ezek nincsenek, akkor nem lehetünk sikeresek.
A magánszektor nem csak továbbá pénzügyi erőforrásokat bocsát rendelkezésünkre, de ennél fontosabb, hogy az innováció stratégiai irányában is fontos változásokat hozhat.
Ezért azt mondom, hogy nem csak a pénzről van szó, hanem az együttműködés módjáról is, és arról, hogy hogyan hozzuk össze a partnereket és az érdekeket.
Több EU-ország tett kísérletet arra, hogy elősegítse a magán- és az állami szektor közötti strukturális kapcsolatokat, az egyetemek és az ipar közötti tudás közvetítésének érdekében.
Ebben a kontextusban az ETI, és főleg a tudás- és innovációs közösségek innovatív állami-magán partnerségi struktúrák segítségével lesznek létrehozva, és többféle köz- és magánforrás fogja fedezni ezt.
A finanszírozás pontos részleteit nem határozhatjuk meg előre, ezek az idő során fognak kiderülni, de a cél az, hogy a maximalizáljuk a magánszektorból érkező források mennyiségét.
A közösség hozzájárulása, amely a következő pénzügyi tervre vonatkozó megállapodásnak megfelelően 308 millió euró lesz, szándékaink szerint katalizálni fogja a források magánszektorból történő beáramlását.
A Bizottság különösen odafigyelt arra, hogy lehetővé és vonzóvá tegye a magánszektor részvételét az ETI-ben és a tudás és innovációs közösségekben (TIK-kban).
Például a TIK-k kiválasztása során a fő kritériumunk azok hosszú távú finanszírozás fenntartása iránti kapacitása lesz, ebbe beleértve a magánszektorból érkező jelentős hozzájárulást.
Fontos lesz az irányító tanács számára a lehetséges TIK-ek felderítése is, amelyek sok résztvevő érdeklődését válthatják ki, többek között a magánszektorét is.
Továbbá az ETI-t bátorítani fogjuk, hogy hozzon létre egy ETI-alapítványt, amely konkrét célja az egyéni és vállalati donoroktól érkező erőforrások mobilizálása és felhasználása lesz..
(FI) Elnök asszony, biztos úr, azt mondták, hogy magánfinanszírozás jönne az Amerikai Egyesült Államokból is, és a Microsoftot említették, mint ETI-támogatót.
Nem tartja nyugtalanítónak, hogy az Egyesült Államok ilyen nagy vállalatai megpróbálnak az Európai Technológiai Intézetnél megvalósult kutatási eredményekből előnyre szert tenni?
Ugyanakkor szeretném ezt is megkérdezni: ezek a magánszponzorok nem fognak az általuk biztosított finanszírozás mellé feltételeket is szabni?
a Bizottság tagja. - Úgy mondanám, hogy unalmas lenne, ha csak egyesült államokbeli vállalatok érdeklődnének a lehetséges befektetések, a párbeszéd és az együttműködés iránt.
Sokan vannak mások, és még többen Európából.
E vállalatok nagy része, akár európaiak, amerikaiak vagy nemzetköziek, már most sokat fektet be Európában.
Az ETI-nek további ösztönzőket és kedvezőbb körülményeket kell biztosítania az európai innováció számára.
Nem zárnám ki a külső érdeklődést, de bátorítom a Parlament, a Tanács és a Bizottság kötelezettségvállalását, hogy találjanak határozott válaszokat nemzetközi együttműködésben az európai befektetések mobilizálása érdekében.
Ám minden pozitív, konstruktív jelzést, belülről és kívülről, szívesen fogadunk.
Biztos úr, helyesen érzem ki Seppänen úrnak adott válaszából, hogy ön tud olyan jelentős vállalatokról, amelyek befektetnének az ETI-be?
Mert, ha nem, és ha nem sikerül jelentős vagy elégséges mennyiségű pénzt szerezni a magánszektorból, akkor vissza fogja-e tartani magát attól, hogy megtámadja az EU költségvetését, és felfogja-e majd ezt a jelzést úgy, hogy nincs túl nagy érdeklődés az ETI finanszírozásával kapcsolatban?
Ám remélem biztosítani fog, hogy az érdeklődés őszinte jeleivel találkozott.
a Bizottság tagja. - Növekvő az érdeklődés, különösen most, hogy elértük a javaslat jelenlegi fázisát, mert a kezdetek idején ez inkább csak egy ötlet volt, ma már viszont egy konkrét szöveg.
Formálisan még nincs befejezve - reméljük befejezzük az év végéig -, de az egyes vállalkozások és a vállalkozások szervezetei egyre konkrétabbak és pozitívabbak, a jövőbeli mélyebb részvétel értelmében.
Voltak tárgyalásaink az európai ipari kerekasztallal (European Round Table of Industrialists), az európai munkáltatók szövetségével (Business Europe), az európai kereskedelmi- és ipari kamarák szövetségével (Eurochambers) és más szervezetekkel, mint például az európai kutatási és technológiai szervezettel (EARTO).
Azt állítom, hogy ezek a jelzések egyre konkrétabbak.
Természetesen senki nem ad biankó csekket, és előre nem vállal kötelezettséget, és amit teszünk nem léphet annak helyébe, ami pozitív értelemben már most megtörténik néhány központban vagy partnerségben, de az ETI további lendületet és ösztönzőket és teret adhat az innovációbarátabb Európai Uniónak.
Ez a cél, és ez a megosztott felelősség.
(LT) Az Európai Technológiai Intézet gondolata az, hogy hozzon létre olyan innovációkat, amelyek hozzájárulnak az Európai Unió versenyképességének javításához.
Ha az intézet tevékenységében nagy magántársaságok vesznek részt, az innováció vajon a piac többi résztvevője számára is elérhető lesz?
Mi van a tagállamokkal?
Nem a tagállamoknak és az Európai Közösségnek kell lenniük az európai intézmények fő finanszírozó szerveinek?
a Bizottság tagja. - Meg kell határoznunk magának az ETI-nek a célját, mivel ez az intézmény végzi a versenyszelekciót, az értékelést és a monitorozást, valamint a tudás és innovációs közösségek szervezeti keretét is megszervezi.
Ám az innovációval kapcsolatban az alapvető partnerség a TIK-ek szintjén jelenik meg.
Elképzelhető jelentős együttműködés a kis és közepes vállalkozásokkal, és ennek megoldása nem csak a joguk, de az érdekük is, hiszen bizalmat kell építeniük az ETI ernyője alatti együttműködés bővítéséhez vagy indításához; ami a szellemi tulajdonjogokkal kapcsolatos alapvető viszonyokat illeti, a javaslat a hetedik keretprogram elveire hivatkozik.
Biztos vagyok benne, hogy elég szabadságnak és rugalmasságnak kell lennie ahhoz, hogy a szellemi tulajdonjogokat a partnerek együttműködésük, és a TIK-ek közötti együttműködés javára elrendezzék, az ETI-vel együtt vagy vele szemben, és emellett az innováció további alkalmazásának érdekében is.
Többféle modellünk van Európában.
Ezek közül sok szolgálhat inspirációként, és valójában az ETI lehet, amely áttöri a jeget a tudásbarát EU jobb feltételei érdekében, ideértve a szellemi tulajdonjog-barátságot vagy a közösségi szabadalmakat, vagy a partnerek közötti valódi tudáscseréhez szükséges politikákat.
A 38. és 39. kérdés írásbeli választ kap.
Tárgy: A határozott idejű szerződések határozatlan idejűre történő átalakításának teljes tilalma a görög állami szektorban
Hat éve már, hogy az 1999/70/EK irányelv 2001-ben hatályba lépett, és Görögország még mindig nem hajtotta azt végre.
A határozott idejű szerződésekkel rendelkező munkavállalók javára szóló jogerős ítéletek ellenére a görög legfelsőbb bíróság a görög alkotmányra hivatkozva és a korábbi esetjogot félresöpörve úgy határozott, hogy a görög állami szektorban a határozott idejű munkaszerződések átalakítása határozatlan idejű szerződésekké teljes tilalom alá esik.
Ez a határozat teljes egészében ellentétes az 1999/70/EK irányelv betűjével és szellemével, valamint a Bíróság ítéletével (a C-212/04 ügyben), amely aláhúzza, hogy az 1999/70/EK irányelvvel "ellentétes az olyan nemzeti szabályozás alkalmazása, amely a közszférában általános jelleggel tiltja a munkáltatók "állandó és tartós” szükségleteinek kielégítésére vonatkozóan kötött - és jogellenesnek tekintendő -, egymást követő, határozott idejű munkaszerződések határozatlan idejűvé alakítását.”
Mi a Bizottság véleménye arról, hogy Görögország láthatóan elutasítja az 1999/70/EK irányelv végrehajtását?
Kezdeményez-e a Bizottság eljárást Görögország ellen az Európai Bíróság előtt?
a Bizottság tagja. - (CS) Elnök asszony, hölgyeim és uraim, a határozott időtartamú munkavégzésről szóló keretmegállapodásra vonatkozó 1999/70/EK tanácsi irányelv előírja a tagállamok számára, hogy fogadjanak el olyan intézkedéseket, amelyek megakadályozzák az egymást követő meghatározott időtartamú munkaszerződések megkötéséből adódó visszaélést.
A tagállamok azonban nem kötelesek a határozott idejű szerződéseket nyílt végű szerződésekre változtatni, amennyiben más, hatékony intézkedésekkel az ilyen visszaélést megakadályozzák vagy szankcionálják.
Az Európai Bíróság ezt az értelmezést erősítette meg 2006. július 4-i, a C-212/04 (Adeneler) ügyben hozott, a görög szabályozásra vonatkozó határozatában.
Az Európai Bíróság azt is kimondta, hogy a vonatkozó nemzeti jogszabályok értelmezése nem tartozik az illetékességi körébe.
Teljes mértékben a görög bíróságok feladata, hogy értelmezzék a vonatkozó görög jogszabályokat, és megállapítsák, hogy ez a jogszabály összhangban áll-e az irányelvnek az egymást követő határozott idejű munkaszerződések alkalmazásából adódó visszaélések megakadályozására, illetve a szankcionálására vonatkozó előírásaival.
Görögország a fent említett irányelvet az állami szektor tekintetében a 164/2004. elnöki dekrétummal ültette át a görög jogba.
A Bizottság alaposan elemezte ezt a dekrétumot, és arra a következtetésre jutott, hogy az megfelelt az irányelv előírásainak.
Mivel az irányelvet egy későbbi fázisban, 2004. július 19-én hajtották végre, az elnöki dekrétum egy kivételes, ideiglenes rendelkezést tartalmazott, ami lehetővé tette, hogy bizonyos feltételek mellett az egymást követő határozott idejű, a dekrétum hatályba lépése előtti időpontban kötött munkaszerződéseket változtassák határozatlan idejű munkaszerződéssé.
Tudom, hogy a görög állami szektorban a határozott idejű munkaszerződésekkel való visszaélésre vonatkozó jogi helyzet az elmúlt néhány évben viták tárgya volt.
Ezt erősítette meg a görög legfelsőbb bíróság 2007. június 11-i ítélete, amelyben a bíróság a korábbi esetjogát megsemmisítette.
Mint már említettem, az Európai Bíróság ítélete szerint a nemzeti bíróság felel a vonatkozó görög jogszabályok - ideértve az alkotmányt is - értelmezéséért és alkalmazásáért, az eléjük kerülő konkrét esetek körülményeivel összefüggésben.
Ennek során azonban a bíróságoknak kellően figyelembe kell venniük az alkalmazandó EU-jogszabályt, különösen az 1999/70/EK irányelvet.
A Bizottság szorosan figyelemmel kíséri a helyzet alakulását Görögországban.
Gondosan meg fogja vizsgálni a legfelsőbb bíróság legutóbbi határozatát, és figyelemmel kíséri a görög hatóságok által az ezt követően elfogadandó intézkedéseket.
Befejezésképpen szeretném megemlíteni, hogy a Bizottság rendelkezésére álló információ szerint több görög bíróság már előzetes kérdést nyújtott be ebben az ügyben az Európai Bírósághoz.
Az Európai Bíróságnak így alkalma lesz véleményt alkotni a vonatkozó közösségi jogszabály értelmezéséről.
(EL) Biztos úr, ön nagyon jól tudja, hogy Görögország az egyetlen olyan ország, amely mostanáig elmulasztotta átültetni ezt a már hat éve hatályos irányelvet saját jogába.
Szerződéskötők tízezrei verte meg az isten egy olyan kormánnyal, amelynek - amint ön mondja - tiszteletben kellene tartania a bíróságok határozatait, ám mégis olyan jogszabályokat fogad el, amelyekkel elutasítja a bíróságok jogerős határozatainak tiszteletét és az Európai Bíróság esetjogát.
Sokan azok közül, akik az idei görögországi tűzvészekben haltak meg, szerződéses erdei tűzoltók voltak, több mint tíz éves szolgálati idővel, akiket azonban átmenetileg alkalmaztak, hiányos képzéssel.
Ön azt állítja, hogy hónapok óta tanulmányozzák ezt a kérdést.
Mint az európai jog védnökei, kívánnak bármit is tenni?
a Bizottság tagja. - (CS) Természetesen az Európai Bizottság az európai szerződések és az európai jog oltalmazója, és természetesen ezen okból készen állunk az összes szükséges lépés megtételére.
A Bizottság számos problémát azonosított az elnöki dekrétum tekintetében, beleértve azokat is, amelyeket az Adeneler-ügyben figyelembe vettek.
E problémák miatt a Bizottság 2004-ben kapcsolatba lépett a görög hatóságokkal.
Így megerősíthetem, hogy figyelünk erre a kérdésre.
Nagyon gondosan vizsgáljuk a görög legfelsőbb bíróság legutóbbi ítéleteit, és ha azt találjuk, hogy a Bizottságnak intézkednie kell, akkor nem fogunk habozni.
Természetesen számos kérdés merül fel azon határozott idejű munkaszerződésekkel való visszaéléssel kapcsolatban, amelyeket az irányelv elfogadása előtt kötöttek meg, beleértve azokat is, amelyek 2002. július 10-én, azaz az irányelv átültetése határidejekor már hatályban voltak, kivéve ha ezekre a szerződésekre átmeneti rendelkezés vonatkozott.
Lényegében azt akarom mondani, hogy elegendő figyelmet fordítunk erre a kérdésre, és a szerződések védelmében meg fogjuk tenni a szükséges lépéseket.
Tárgy: Egyenlő esélyek
Elégedett-e a Bizottság az egyenlő esélyek európai évében, hogy valós előrehaladás történik az "új” és a "régi” tagállamokban a különféle etnikumokhoz tartozó és szexuális orientációjú emberek egyenlősége felé?
A Bizottság milyen konkrét kezdeményezéseket hoz bizonyos EU és nem EU európai államokban a folytatódó homofób intézkedések fényében, ilyen volt például a meleg büszkeség felvonulásának betiltása Vilniusban, és egy egyenlőségért folytatott tüntetés feloszlatásának kísérlete Romániában?
Milyen lépéseket tesz a Bizottság annak biztosítására, hogy az EU intézményei és államai megfeleljenek a faji diszkrimináció mentesség és a kisebbségek védelmére irányuló kötelezettségvállalásaiknak, különös tekintettel a roma népre, szélsőséges és intoleráns pártok aggasztó választási sikereivel szembesülve?
a Bizottság tagja. - (CS) Elnök asszony, hölgyeim és uraim, 10 évvel a 13. cikknek az EK-Szerződésbe történő beemelése után, fontos előrehaladást értünk el annak biztosításában, hogy az Európai Unió valamennyi polgára védelemben részesüljön többek között a faji vagy etnikai hovatartozás vagy szexuális orientáció miatti megkülönböztetéstől.
Ez a védelem azonban még nem teljes, és még nem sikerült elérnünk a tisztelt képviselő által említett valós "egyenlőséget”.
Valamennyi tagállamnak be kell tartania az úgynevezett faji egyenlőségről szóló irányelvet és a foglalkoztatási egyenlőségről szóló irányelvet, és az Európai Unió feladata, hogy figyelemmel kísérje e két irányelvnek a nemzeti jogba helyes átültetését, és hatékony alkalmazását.
Következésképpen, 2007. június 7-én a Bizottság 14 olyan tagállamnak bocsátott ki indoklással ellátott véleményét, amely még nem ültette át megfelelően a 2000/43/EK irányelvet.
Ki kell jelentenem, hogy a tényállások, amelyek miatt ezek az indokolással ellátott vélemények megszülettek, országról-országra változnak, mint ahogyan változik súlyosságuk is.
Mindenesetre 14 állam kapta meg ezeket az indokolással ellátott véleményeket.
2007 az Egyenlő esélyek mindenkinek európai éve, és ez ösztönző az állami hatóságnak és a civil társadalomnak arra, hogy akciókat és kampányokat szervezzenek, amelyek a sokszínűség és a diszkriminációmentesség előnyeire összpontosítanak.
A diszkrimináció elleni küzdelemre folyamatosan figyelnünk kell.
2008-ban a Bizottság javaslatokat terjeszt elő az Egyenlő esélyek mindenkinek európai évét nyomon követő programokra: ezek intézkedéseket tartalmazhatnak a diszkriminációellenes jogszabályi keretek véglegesítésére.
A hatások értékelése előkészületeinek része egy online konzultáció, amit júliusban indítottunk, és október közepéig tart.
Szeretném azt is leszögezni, hogy a Bizottság elutasítja a homofóbia minden formáját, és a tolerancián és a tiszteleten alapuló társadalmat segíti elő.
Üdvözölte az Európai Parlament 2007. április 27-i, az európai homofóbiáról szóló állásfoglalását.
Ebben az összefüggésben a Bizottság sajnálatát fejezi ki, hogy a helyi hatóságok nem adták ki a szükséges engedélyeket az európai sokszínűséget népszerűsítő kamionnak, hogy meglátogathassa Vilniust május 25-én, mint ahogyan tervezték, és betiltották az azt kísérő melegfelvonulást.
A Bizottság ugyancsak sajnálkozását fejezi ki, hogy a romániai GayFest 2007 fesztiválon június 11-én a sokszínűséget hirdető felvonulás résztvevőit (amely egyébként erkölcsi támogatást kapott, és használta az európai év logoját) szélsőséges csoportok megfélemlítették, és rendőri védelemre szorultak.
Amint korábban már említettem, a faji egyenlőségről szóló irányelv megakadályozza a faji vagy etnikai alapú diszkriminációt.
Szeretném hangsúlyozni, hogy ez teljes mértékben alkalmazandó a roma népre is.
Továbbá, a Bizottság azon a véleményen van, hogy az EU-jogszabályok megfelelő alkalmazásának érdekében azokat információs kampányoknak kell kiegészíteniük, amelyek tájékoztatást adnának a romáknak a jogaikról, és olyan eseményeknek is, amelyek a közvéleményt tájékoztatják az antidiszkriminációs rendelkezésekből adódó jogokról és kötelezettségekről.
2007-ben az Egyenlő esélyek mindenkinek európai évében a romákra összpontosító események lesznek Bulgáriában, a Cseh Köztársaságban, Görögországban, Spanyolországban, Franciaországban, Írországban, Olaszországban, Litvániában, Lengyelországban, Romániában, Finnországban és Szlovákiában.
A romák elleni diszkriminációval szembeni fellépést célzó intézkedéseket az Európai Szociális Alap és a PROGRESS 2007-2013 finanszírozza, ami egy olyan foglalkoztatási és társadalmi szolidaritási program, amely támogatja a képességépítést a romák között.
Bár sajnálatos, hogy 14 tagállamnak kellett indokolással ellátott véleményt kézbesíteni, én örülök neki, hogy a Bizottság határozottan jogsértési eljárást indít, mert jelenleg nagy távolság van a jogszabályok betűje és valóság között.
Spidla biztos úr említett néhány problémát a Equality-kamionnal kapcsolatban, amelynek megtiltották az áthaladást Vilniusban.
Úgy tűnik, a litván képviselők fele úgy gondolja, hogy a homoszexualitás perverzió.
Önöknek komoly problémáik vannak a köz- és kormányzati szektorukkal.
A múlt héten az Alapjogi Ügynökség azt mondta, hogy több tagállam nem hajtja végre a faji diszkriminációt tiltó törvényeket, így remélem, hogy a kemény fellépés folytatódik, mert igencsak szükségünk van rá.
Meg fogja említeni a jogsértési eljárásban a miniszterek és köztisztviselők különböző kijelentéseit, és hogy tolerálják a szélsőségességet?
a Bizottság tagja. - (CS) Nem hiszem, hogy a tiszteletre méltó képviselő beszéde tartalmazott bármilyen kérdést, de mindenképpen szeretnék csatlakozni az általa kifejtett véleményhez.
Mindkét diszkriminációellenes irányelv sarkalatos európai jogszabály.
Biztosítanunk kell, hogy azokat teljes mértékben átültessék, és azt is, hogy a diszkriminációmentesség, az esélyegyenlőség és a tolerancia változatlanul olyan alapértékek legyenek, amelyeket aktívan megvalósítanak.
Ez az oka annak, hogy az Európai Bizottság jogsértési eljárást indított 14 tagállam ellen.
Én azonban azt is el akarom mondani, hogy általánosságban az egyes tagállamok elfogadják ezeket a magasztos értékeket, és a vitatott problémák többsége jogalkotási, és ezért technikai-adminisztratív jellegű probléma, bár a jogsértési eljárás kezdeményezését szükségessé teszi,.
Ezek nem mutatnak olyan trendet, hogy bármely tagállam elutasítaná a Szerződéseket.
Most öt kérdésünk van, amelyek a fogyatékkal élő személyekhez kapcsolódnak.
Megértem, hogy a kérdezők feltehetőleg egy blokkban érkező választ vártak.
Nem szeretném megvonni senkitől az egyéni válasz lehetőségét, ám ha együtt szeretne foglalkozni az üggyel, biztos úr, akkor boldogan lehetőséget teremtek erre.
Először azonban szeretném megkérdezni az egyik kérdezőt, mielőtt továbblépünk.
Én is örülnék neki, ha a biztos úr együtt válaszolna a kérdésekre, ha ez lehetséges.
De, ha nem, talán megengedi neki, hogy olvassa fel a válaszait mind az öt kérdésre, ha különböző válaszai vannak, és aztán az öt válasz után térünk vissza rájuk.
Szívesen megteszem ezt.
Megteszem, amit a biztos úr megfelelőnek talál, biztosítva, hogy a képviselők megkapják válaszaikat kérdéseikre, de azt is látom, hogy a kérdések összekapcsolódnak, és különben fenn állna a veszélye, hogy ugyanarról beszélnénk.
De nekem megfelel, mint a biztos úr jónak talál.
Tárgy: A független élet támogatása cselekvéssel
Csatlakozik-e az Európai Bizottság hozzám e héten Strasbourgban azon súlyos és többféle fogyatékkal élő személyek üdvözlésében, akik az Európai Hálózat a Független Életért (ENIL) résztvevői?
A Parlamentnek a Bizottság kétéves, a fogyatékosságról szóló jelenéséről szóló állásfoglalására (P6_TA(2006)0527) reagálva, milyen előrehaladást ért el a Bizottság a fogyatékkal élők számára a "független élet” koncepciójának előmozdításában, ideértve a tagállamok közötti, munkavállalásai, oktatási vagy tartózkodási célú költözés esetén a "személyes segítés” finanszírozásának megtartásához fűződő jogot?
Előterjeszt-e a Bizottság egész Európára kiterjesztett politikát a személyes segítségre vonatkozóan?
Tárgy: A független élet előmozdítása a fogyatékkal élő személyek számára
Az intézményen kívüli ellátás és a nagyobb autonómia az Európai Unió fogyatékossági stratégiájának prioritásai között szerepelnek.
A Bizottság milyen haladást ért el a fogyatékkal élő személyek intézményen kívüli ellátásáról szóló tanulmány ajánlásait illetően?
Egyetért a Bizottság azzal, hogy a fogyatékkal élők közül egyre többet helyeznek el intézményekben?
Milyen további intézkedésekkel kíván a Bizottság ezzel a kihívással megbirkózni?
Tárgy: A fogyatékkal élő személyek jogai
Üdvözölve a Bizottságnak az 1996. évi közleménye óta a fogyatékosság "emberi jogi” megközelítése melletti elkötelezettségét, és elismerve az Európai Hálózat a Független Életért jelenlétét Strasbourgban, elfogadja-e a Bizottság, hogy az Európai Unióban, de a világ többi részén is, visszaélnek a fogyatékkal élők jogaival?
Milyen további lépéseket tervez a Bizottság az ilyen visszaélések leküzdésére az EU-ban?
Tárgy: Az esélyegyenlőség általános érvényesítése a fogyatékkal élők számára
Üdvözölve a Bizottság támogatását a fogyatékkal élők számára az esélyegyenlőség általános érvényesítése elve mellett, hányszor ült össze a Foglalkoztatási és Szociális Ügyek Főigazgatósága által szervezett szolgálatközi csoport 2007-ben, és a Bizottság mely főigazgatóságai nem vettek részt ezeken az értekezleteken?
Az Európai Hálózat a Független Életért e heti strasbourgi látogatásával összefüggésben, és üdvözölve a Bizottság kötelezettségvállalását, hogy "körkörös védelemben” részesíti külföldi fejlesztési támogatásainak rögzített százalékát az egészségügyi, oktatási és szociális szolgáltatások céljaira, milyen lépéseket tesz a Bizottság, hogy biztosítsa, hogy a fogyatékkal élők számára megvalósuló közösségfejlesztő projektek is részesüljenek ezekből a pénzeszközökből?
Tárgy: A fogyatékkal élő személyek képviselete
Leírná az Európai Bizottság, hogy milyen megállapodások vannak a fogyatékkal élő személyek és szervezeteik képviseletének garantálására az EU társadalmi befogadást célzó stratégiáiban?
Összhangban a Bizottság által is megerősített elvvel: "semmit rólunk nélkülünk”, milyen további lépéseket tervez a Bizottság erre vonatkozóan?
a Bizottság tagja. - (CS) Mivel megpróbálok nagyon röviden válaszolni az összes kérdésre együtt, csak a legfontosabbakra összpontosítok.
A fogyatékkal élő emberek számára létrehozott európai cselekvési terv részeként, 2006 óta folytatjuk a fogyatékos emberek aktív integrációjára összpontosító programot.
E program középpontjában a fogyatékkal élő emberek független élethez fűződő joga áll.
Mivel a Bizottság a nem intézményesített támogatja elhelyezést, és mivel az általános vélemény ezen a területen hasonló, a Bizottság a védett intézményekben biztosított ellátás alternatíváit is vizsgálja.
A Bizottság támogatja az úgynevezett nem intézményesített ellátás alkalmas módszereire irányuló kutatást is.
A fogyatékkal élők független életét az ezen embereknek nyújtott minőségi közösségi szolgáltatásokkal kell támogatni, amelyeknek nemcsak fizikai jellegűnek kell lenniük, hanem az emberi méltóságot is tiszteletben kell tartaniuk.
Személyes tapasztalataim alapján elmondhatom, hogy az olyan emberek oktatása, akik kiszolgáltatott személyeknek nyújtanak szociális szolgáltatásokat, e szolgáltatások minősége szempontjából nagyon fontos.
Annak módja, ahogyan a fogyatékkal élő emberek alapvető jogait tiszteletben tartják, és életük minősége nagymértékben függ az oktatástól.
Mint már említettem, a Bizottság gyakorolja azt a jogát, hogy aktívan támogassa a közösségi szolgáltatások fejlesztését, és el kívánom mondani, hogy ebben a folyamatban a Bizottság mindig az egyes személyek életminőségére összpontosít.
Az intézményen kívüli ellátás még önmagában nem garantálja automatikusan a jobb életminőséget és az autonómiát: ezeket csak az garantálja, ha az intézményes ellátás helyébe megfelelő minőségű és színvonalú közösségi szolgáltatások lépnek.
Ebben az összefüggésben a Bizottság kért egy, a társadalmi integrációra vonatkozó vizsgálatot, amelynek célja, hogy értékelje a nagy védett intézményekben élő fogyatékos emberek helyzetét, ahol - amint önök is tudják - sok esetben a normák és az életmód nem felelnek meg azoknak a normáknak és minőségnek, amelyeket az emberek kétségtelenül megérdemelnek.
Ezért figyelemmel kell kísérnünk a helyzetüket, hogy biztosítsuk annak javítását.
A Bizottság azonban nem tudja megerősíteni azt a véleményt, hogy a védett intézményekben élő emberek száma növekvőben van.
Az adatok nem állnak rendelkezésünkre, de amint már mondtam, az intézményen kívüli ellátás az elv, amit követünk, és a jövőben is ezt az utat követjük majd.
Azt is szeretném hangsúlyozni, hogy üdvözöljük azokat a kezdeményezéseket, amelyek európai szinten összpontosítanak a szociális ellátás biztosítása minőségének alapelveire.
Hangsúlyoznám azt is, hogy véleményem szerint az a tény, hogy a fogyatékkal élő emberek jogainak kérdése - az ENSZ fogyatékkal élő személyek jogairól szóló egyezményének köszönhetően - nemzetközi szintre emelkedett, hatalmas lépés előre.
A Bizottság arra bátorítja a tagállamokat, hogy ratifikálják ezt az egyezményt, és a lehető legsürgősebben adjanak konkrét választ arra.
A Bizottság ígéretet tett rá, hogy figyelembe veszi a fogyatékkal élő személyek szükségleteit és jogait, és azokat valamennyi vonatkozó EU-stratégiába beépíti.
EU-szinten a fogyatékos emberek szükségleteiről való gondoskodás kérdéseit a Bizottság fogyatékossággal foglalkozó szolgálatközi csoportja kezeli, a tagállamokkal és az érintettekkel - beleértve fogyatékossággal élőket is - való együttműködés révén, az Európai Unió fogyatékosokkal foglalkozó magas szintű csoportjában.
2000 óta az Európai Közösség a fejlődő országokban mintegy 160, fogyatékos személyek számára indított projekt társfinanszírozásában vett részt, összesen 100 millió euró értékben.
Ezek a projektek támogatást nyújtanak Kelet-Európának, a Közel-Keletnek és az AKCS-országoknak, és a szellemi és fizikai fogyatékkal élők képességfejlesztésére, a közösségi rehabilitációra, a fogyatékosok jogaira, a társadalmi befogadásra, a szegénység csökkentésére, az intézményen kívüli ellátásra stb. összpontosítanak.
Hölgyeim és uraim, nincs kétség a felől, hogy a Bizottság aktív politikákat hajt végre a fogyatékkal élők érdekében, és az Európai Unióban már lényeges előrehaladást értünk el.
Amint azonban az előző kérdésre adott válaszomban elmondtam, még mindig hosszú utat kell megtennünk.
Dolgozunk a létező európai jogszabályok esetleges módosításainak alapfolyamatain.
Erről beszéltem, amikor a diszkriminációmentességről szóló irányelvekre vonatkozó kérdésre válaszoltam.
Hölgyeim és uraim, röviden megpróbáltam érinteni a legfontosabb kérdéseket, és a vita meglehetősen rögtönzött jellegének betudhatóan elképzelhető, hogy néhány kérdést figyelmen kívül hagytam, míg lehetnek más olyan kérdések, amelyeket nem magyaráztam el kellően világosan.
Ezért azt javasolnám - ha ez elfogadható - hogy most meghallgatom az önök kiegészítő kérdéseit, és válaszolok rájuk.
Ismételten választ adok azonban írásban is a most szóban megválaszolt kérdésekre, hogy azok megkapják azt a figyelmet, amelyet megérdemelnek.
Elnök asszony, szeretnék köszönetet mondani a biztos úrnak a rugalmasságért.
Többen közülünk, akik aktívak vagyunk a Parlament fogyatékossággal foglalkozó frakcióközi csoportjában, úgy döntöttünk, együtt tesszük fel ezeket a kérdéseket, hogy jelezzük annak a 200 embernek a jelenlétét, akik súlyos fogyatékkal élnek szerte Európában, és az Európai Hálózat a Független Életért részesei.
Tudom, hogy nagyon büszkék lesznek arra, hogy a Parlament napirendjére tűzi az ügyüket a kérdések idejében.
Kíváncsi vagyok, a biztos úr és az elnök asszony beleegyezne-e abba, hogy fogadjuk a képviselőiket a teremben.
Érdekel, hogy a biztos úr egyetért-e azzal, hogy az Európai Hálózat a Független Életért, ez a felhasználók által vezetett szervezet, fontos érdekképviseleti csoport Európában, és hogy együtt reméli-e velem, hogy részesülhetnek majd a jövőben az olyan európai fogyatékos szervezetek támogatásából, mint amilyen az EBU és az EUD.
Másodszor és végezetül, biztos úr, ön mondott néhány igen jó szót a független életről és a fogyatékkal élők közösségi gondozásáról, és ezt köszönöm önnek.
Az egyéni gondozást illető európai stratégiával kapcsolatos kérdésem lényege, amely lehetővé teszi, hogy szakképzett gondozók fogyatékkal élők irányítása alatt és alkalmazásában kielégítsék gondozási szükségleteiket az Európai Hálózat a Független Életért egyik nagyon fontos célja, és reméljem, hogy önök is elkötelezik magukat az ügyük mellett.
a Bizottság tagja. - (CS) Elnök asszony, hölgyeim és uraim, a fogyatékkal élők csoportjainak képviselői: a párbeszéd azokkal, akiknek az asztal körül kellene ülniük, azokkal, akiknek közvetlen érdekei fűződnek az ügyhöz, olyasmi, ami gyakorlatilag valamennyi európai stratégia középpontjában van.
El sem tudom képzelni bármilyen stratégia vagy terv kidolgozását ilyen párbeszéd nélkül.
Ez a párbeszéd átfogó és értékes, de azt hiszem, még hatékonyabb módszereket és megoldásokat kell keresnünk.
A Bizottság szándékában áll, hogy hozzájáruljon ezen ügy előrehaladásához, a kölcsönös véleménycserék és más, az információcserét támogató intézkedések koordinálásával.
Ez nyomatékos figyelmeztetés az új stratégiák előkészítéséhez vezető fontos utak kialakítására, amit 2008 őszén kell beterjeszteni, és a tagállamoknak együttesen jóváhagyni.
Más szavakkal, sokat kell még tennünk együtt.
(EL) Biztos úr, a valamennyi európai polgárt megillető joggal szemben, a fogyatékkal élő emberek lényeges számban kényszerülnek arra, hogy intézményekben éljenek, függetlenül attól, hogy mit választanának.
Mivel a fogyatékosok a gazdasági és társadalmi életbe történő aktív integrációja az önálló életre való képességüktől függ, szeretném megkérdezni, hogy az Európai Bizottság szándékozik-e jogalkotási intézkedéseket elfogadni e jog garantálására.
a Bizottság tagja. - (CS) Elnök asszony, hölgyeim és uraim, véleményem szerint a jelenlegi európai jogszabályok a világ többi részével összehasonlítva magas színvonalúak.
Ugyancsak rendkívül fontos az ENSZ fogyatékkal élő személyek jogairól szóló egyezményének elfogadása.
Az is nyilvánvaló, hogy az intézményen kívüli ellátás része az e téren megvalósuló valamennyi európai stratégiának, beleértve azokat is, amelyeket a mi pénzügyi instrumentumainkkal finanszíroznak.
Az átmenet lehetséges.
Vannak országok, amelyek teljesen megszüntették a fogyatékkal élő személyek intézményi ellátását - lehetséges, hogy csak kevesen vannak, de vannak -, és ezek bizonyítják, hogy ez a cél elérhető.
Másrészről azonban ez egy olyan cél, amelyet fokozatosan kell elérni, nagyon is organikus módon, mert, amint már mondtam, az a fajta intézményen kívüli ellátás, amelynek esetében hiányoznak a megfelelő védő intézkedések, még ronthatják is a fogyatékkal élő személyek helyzetét, amint ezt számos országban szerte a világon bizonyították is.
Én most kifejezetten az Egyesült Államokban levő, az intézményen kívüli ellátás eseteire gondolok, ahol ez az út a megfelelő védő intézkedések hiányában nagyon ellentmondásosnak bizonyult.
Elnök asszony, tény, hogy történt előrehaladás, de el kell elismerni, hogy a haladás fájdalmasan lassú volt.
Valóban, a haladás nagy része nem történt volna meg, ha maguk a fogyatékkal élők nem harcolnak meg érte.
Amiről konkrétan beszélni szeretnék, biztos úr, az az említett, társadalomba való integrálásról szóló tanulmány volt: foglalkozik-e ez a tanulmány a független élettel?
Természetesen nagyon fontos, hogy legyenek minőségi közösségi szolgáltatások, amelyek biztosítják, hogy az emberek eltávozhassanak az intézményekből.
Ám ezeket a közösségi szolgáltatásokat abba az irányba kell fordítani, hogy segítsenek a fogyatékkal élőknek független életet élni; ez egy nagyon fontos igénye a fogyatékkal élőknek.
Ehhez kapcsolódik, hogy az Európai Unióban meg kell vizsgálnunk, hogy például hogyan tudjuk biztosítani az egyéni segítségre való jogot azoknak, akik az Európai Unióban máshová költöznek.
Megkérdezhetem, hogy a független élet kérdésével foglalkozik-e a tanulmány, és, amennyiben nem, elérné, hogy az egyéni gondozás témája, és annak általánosíthatósága, valamint hordozhatósága az Európai Unión belül bekerüljön abba a tanulmányba??
a Bizottság tagja. - (CS) Hölgyeim és uraim, azt hiszem, hogy ön nagyon komoly kérdésekre tapintott rá, amelyek általánosan kapcsolódnak a fogyatékosügy kérdéséhez.
Először is, azt szeretném mondani, hogy sajnálatos módon jelenleg nincsenek összehasonlítható adataink, amelyek jó alapul szolgálnának egy megbízható európai stratégiához.
Az ilyenként értelmezhető adatok megszerzése egyike a Bizottság céljainak.
Azt is tudnunk kell, hogy az ön által kezdeményezett vita és az ön által említett kérdés nagyon szorosan kapcsolódik a szolgáltatásokról, a közhasznú szociális szolgáltatásokról szóló vitához.
Ez megint egy kapcsolódó téma.
Szeretném hangsúlyozni, hogy a légi közlekedésről, a munkavállalók mobilitásáról vagy az Európai Unión belül az emberek mobilitásáról szóló irányelvet végrehajtották, és persze vannak tervek e jogszabályoknak a más típusú közlekedésre történő kiterjesztésére, ami logikus.
Fennáll ugyanakkor a szociális szolgáltatások vagy a fogyatékosoknak nyújtott különféle szociális intézkedések áthelyezhetőségének és hozzáférhetőségének a kérdése.
Ezzel a kérdéssel a társadalombiztosítási programok koordinálásáról szóló 1408/71/EGK rendelet végrehajtásának keretében, valamint a kiegészítő nyugdíjjogosultságok hordozhatóságáról szóló irányelvben foglalkozunk.
Mindezen eszközök célja alapvetően az, hogy megerősítse az önálló élet értékeit és lehetőségeit, párosulva a megfelelő fokú védelemmel bárhol az Európai Unión belül.
Rövid lehetek, hiszen a kérdéseim nagy részét már feltették.
Néhány EU tagállam elismeri a fogyatékkal élő polgáraik jogait.
Mások azonban, sajnálatosan, ellenállnak a szabványok javításának, sőt akadályokat hoznak létre, vagy eltűrik azokat.
Vannak stratégiáink és cselekvési terveink, és ez nagyon jó, de csak egy kikényszeríthető fogyatékos irányelvnek van esélye arra, hogy az eltévelyedett államokat - például azt, amelyikben én élek - engedelmességre kényszerítse.
Várhatunk ilyen irányelvet, biztos úr?
Biztosítana afelől, hogy megkapjuk az írásbeli válaszokat mind az öt kérdésre?
a Bizottság tagja. - (CS) Hölgyeim és uraim, előző, a diszkriminációmentességről szóló irányelvekkel foglalkozó válaszomban említettem a végrehajtás és hatékonyság értékelése folyamatának keretén belül készülő tanulmányt, amely megvizsgálja, hogy célszerű-e a vonatkozó európai jogszabályokat módosítani, illetve ezt hogyan kellene megtenni.
E tanulmány egyik kérdése minden bizonnyal az, hogy megvizsgálja a fogyatékkal élő emberekre vonatkozó külön irányelv megalkotásának lehetőségét.
Erről a kérdésről tárgyalunk, és a megfelelő európai eszközöket használjuk fel annak megállapításához, hogy melyik módszer a leghatásosabb a kérdéses cél eléréséhez.
Amint az előző megjegyzéseimben már említettem, természetesen valamennyi kérdésre írásban is válaszolok, figyelemmel arra, hogy egyes kérdéseket esetleg nem válaszoltam meg kellően ennek ülés az ülésnek a meglehetősen improvizált jellege miatt.
Ez világos.
E vita során felvetett valamennyi kérdésre kiegészítő írásbeli válaszokat adok majd.
Köszönöm, biztos úr, és köszönöm a módot, ahogy ezeket az utolsó kérdéseket rendezhettük.
Szerintem ez hasznos volt, és remélem kielégítő.
Azokra a kérdésekre amelyekre most nem jutott idő, írásbeli választ fognak kapni, a visszavont 58. kérdéstől, és feltételre nem alkalmas 73. kérdéstől (lásd melléklet) eltekintve.
Ezzel befejeződött a kérdések órája.
A Parlament tagjai: lásd a Jegyzőkönyvet
Dokumentumok benyújtása: lásd a jegyzőkönyvet
(Az ülést 19.35-kor felfüggesztették és 21.00-kor folytatták)
A tagállamokat az alkohollal kapcsolatos károk csökkentésében támogató uniós stratégia (vita)
A következő napirendi pont Alessandro Foglietta jelentése a Környezetvédelmi, Közegészségügyi és Élelmiszer-biztonsági Bizottság nevében, a tagállamokat az alkohollal kapcsolatos károk csökkentésében támogató uniós stratégiáról.
előadó. - (IT) Elnök úr, hölgyeim és uraim, nagy megelégedettséggel tölt el egy ilyen fontos jelentés betetőzését és lezárását látni.
Őszinte köszönetet szeretnék mondani kollegáimnak, az árnyékelőadóknak, a képviselőcsoportoknak és azoknak a tisztviselőknek, akik ezt az eredményt lehetővé tették.
A káros alkoholfogyasztás csökkentése az utóbbi években az egész világ egészségügyi és szociális politikájában az egyik prioritássá vált, és az Európai Uniónak is van szerepe ebben.
Az Európai Bizottság átadott nekünk egy olyan szöveget, amely komoly gondolkodásra késztetett, amire megpróbáltunk építeni, és megpróbáltuk azt kiegészíteni.
Az alkoholfüggőség okozta károk vizsgálata rendkívül sivár és aggasztó képet mutatott: nagyon magas a mortalitás fiatalok körében, különösen a közúti balesetek miatt, bántalmazás a családon belül, a magzati alkoholtünet eseteinek növekvő száma, a valamennyi tagállamban egyre inkább terjedő májbetegség és alkoholfüggőség a fiatalok között is.
Európában mindezek orvosi ellátásnak költsége mintegy 17 milliárd eurót tesz ki, a kezelésre és prevencióra fordított 5 milliárd euró mellett.
Hangsúlyozni kell, hogy az alkoholfüggőség a probléma; az alkohol fogyasztása önmagában nem démonizálható, mert az része számos tagállam kultúrájának, történelmének és hagyományainak, és sok esetben néhány alkoholtermék kiváló minősége okán a termelő ország koronaékszerévé vált.
A foglalkoztatási vonatkozásról sem szabad elfeledkezni.
Becslések szerint az alkoholgyártás és -feldolgozás több mint egymillió embernek ad munkát Európában.
Az Európai Bizottság, amelynek köszönetet mondok, több prioritásra is összpontosító közleményt adott ki, amit magunkévá tettünk, miközben megkíséreltük hatókörét különféle kulcspontokon keresztül kiterjeszteni: a fiatalok alkoholfogyasztási problémájának mélységi vizsgálatára, az átfogó tájékoztatásra, a támogatásra és a prevencióra, a jobb lakossági tájékoztató kampányokra, tudatosítva a közösségeket a felelőtlen alkoholfogyasztás veszélyeiről, és az alkoholfogyasztással kapcsolatba hozható - különösen a családon belüli - erőszak problémáinak vizsgálatára.
Az alkoholfüggőségből származó károk elleni intézkedések közé tartoznak különösen a tudatosítás és veszélyekre oktató kampányok az iskolákban, megcélozva a szülőket is, az éjszakai szórakozóhelyeket elhagyó emberek számára az egyéni alternatívájaként a tömegközlekedés nagyobb mértékű rendelkezésre állása, és az egyes államok "ne igyon, ha vezet” elvre összpontosító kezdeményezéseinek támogatása, európai díj az iskolákban működtetett legjobb tájékoztató kampányért, a véralkoholszint figyelemmel kísérését lehetővé tévő eszközök elterjesztésének pénzügyi támogatása, és szigorú fellépés az úgynevezett "alcopopok” (gyümölcslével hígított alkoholos italok) ellen.
A jelentés egy másik újszerű pontja - amelyet a Bizottság is üdvözöl - az úgynevezett rövid intervenció alkalmazásának gondolata az alkoholfogyasztás felelős és tájékozottságon alapuló megközelítésének terjesztésére.
A családi orvosok, aki napi és közvetlen kapcsolatban vannak betegeikkel, értékes erőforrást jelenthetnek az alkohollal kapcsolatos problémák megállapításához, még mielőtt a betegekben magukban tudatosodna: egy egyszerű kérdőív, egy úgynevezett audit, amelyet néhány európai városban már kipróbáltak, kiegészíthetné az ilyen személyes cselekvést.
Más intézkedések közé tartozik különösen az alkoholfüggőség miatt bekövetkezett közúti balesetek csökkentésére irányuló intézkedések előmozdítása, például az ittas vezetés ellenőrzésének fokozásával, olyan tesztek terjesztésével, amelyek lehetővé teszik az emberek számára, hogy maguk kísérjék figyelemmel véralkoholszintjüket, ösztönzők a ”kijelölt sofőr”-programokhoz, a megengedett véralkoholszint csökkentésével és az ittas vezetők számára súlyosabb büntetések bevezetésével.
A jelentés azt javasolja - és ebben, úgy tűnik, hogy az Európai Parlament valamennyi frakciójának támogatását bírja -, hogy az új gépkocsivezetők számára a 0-hoz lehető legközelebbi véralkoholszint-korlátot állapítsanak meg, amely konkrét alapot adna annak a stratégiának, amely túlmegy a Bizottság szövegében bemutatott egyszerű elvi kinyilatkoztatásnál és óvatosságnál, bár az alkoholfüggőséggel szembeni fellépés céljából elfogadható intézkedések közül sok az egyes tagállamok kompetenciájába tartozik, különösen az egészség és a biztonság terén.
Az Európai Unió megpróbálhatja serkenteni, ösztönözni, előmozdítani és javasolni az ilyen intézkedések elfogadását.
Az egyik kérdés, amellyel kapcsolatban nem volt konszenzus, kétségtelenül a címkézés kérdése volt, amellyel rá lehetne világítani a túlzott alkoholfogyasztás kockázataira és veszélyeire.
Személyesen én úgy érzem, hogy felkérném a Bizottságot egy részletes tanulmány elkészítésére, amely összeállíthatná a különféle tájékoztatási és kommunikációs rendszereket, ide értve a címkézést is.
Végezetül, a Parlament által módosított stratégia lényeges hozzáadott értéket biztosíthatna az egyes nemzeti politikákon túlmenően, különösen mivel lehetségessé válna a tagállamok munkáját közös célok felé irányítani.
A jelentés szövegében megpróbáltam a kérdést kiegyensúlyozottan és józanul kezelni, kerülve a mérsékelt alkoholfogyasztás bármilyen démonizálását, figyelembe véve a felelős alkoholfogyasztás évszázados hagyományait, és megkíséreltem olyan intézkedéseket javasolni, amelyek várhatóan szembeszállnak a sajnálatos módon ma már Európában és az egész világon oly gyakori problémákkal.
Szeretnék köszönetet mondani mindenkinek támogatásáért és együttműködéséért.
a Bizottság tagja. - Elnök úr, azzal szeretném kezdeni, hogy köszönetet mondanék az előadónak kiváló munkájáért és az általa készített nagyon jó jelentésért, valamint a bizottság többi tagjának is, akik támogatták őt, és együtt dolgoztak vele egy ilyen érdekes, hasznos és pozitív jelentés előállításában.
Nem akarom megismételni mindazt, ami a közleményben vagy a jelentésben szerepelt, és azzal szeretném kezdeni, hogy nagyon örülök, hogy egyetértünk a tekintetben, hogy miként tudnánk megoldani és kezelni ezt a nehéz és fontos problémát.
Ismerjük az aggasztó statisztikákat.
Az Európai Unióban évente majdnem 200 000 ember hal meg túlzott alkoholfogyasztáshoz kapcsolódó betegségek következtében.
Az Európai Unióban 43-45 millió ember iszik veszélyes mértékben, ami valamennyi rossz egészségi állapot és korai elhalálozás 70,4%-nak felel meg, és ez a fiatalok közötti elhalálozás egyik legfontosabb oka.
Tehát a statisztika aggasztó, de már a kezdet kezdetén hangsúlyoznunk kell, hogy nem az alkohollal mint termékkel foglalkozunk: a túlzott fogyasztás, és az alkoholfüggőség az, ami ezeket a problémákat okozza.
Néha még nehezebb az embereknek megtanítani, hogy hogyan fogyasszanak egy olyan terméket mérsékelt és felelősebb módon, amely már évszázadok óta velünk van; a túlzás vagy a függőség az, ami a problémákat okozza.
Nagyon örülök annak, hogy a Parlament egyetért az európai stratégia és az európai cselekvés szükségességével e tekintetben.
Igaz, hogy nekünk ki kell egészítenünk a tagállami politikákat, amint azt a 152. cikk leszögezi, ez azonban nem jelenti azt, hogy nem teszünk semmit.
Épp ellenkezőleg, azért vagyunk, hogy támogassuk a tagállamok intézkedéseit, kiegészítsük azokat, és tegyünk hozzá azokhoz.
Az is igaz, hogy eltérő kultúrák és hagyományok vannak a tagállamokban, de sajnálatos módon azt látjuk, hogy azok a problémák, amelyek a közelmúltig csak néhány tagállamban jelentkeztek, az egész Európai Unióban szétterjedtek.
Sajnálatos módon a rossz szokások gyorsan terjednek és azok nagyon könnyen másolhatók, különösen a fiatalok esetében.
Fennáll a legjobb gyakorlat cseréjének lehetősége együttműködéssel és együtt dolgozással, még mielőtt túl késő lesz.
Elkezdhetünk cselekedni még mielőtt a probléma elszabadulna, és ez ennek a stratégiának az egyik legfontosabb vonatkozása.
A fiatalokra kell összpontosítanunk.
A nagy ivászatokhoz kapcsolódó italozás ma az egyik fő aggályunk a fiatalokkal kapcsolatban, de az ittas vezetés ugyanakkor egyike a legsúlyosabb halálokoknak a fiatalok körében.
Ugyanakkor nagyon fontos a prioritásokra összpontosítani, és örülök annak, hogy a jelentés egyetért a Bizottsággal a fő prioritásokban, amint mondtam, különösen a fiatalok tekintetében, de a terhes asszonyok esetében is.
Sajnálatos módon az Európai Unióban a mai napig is probléma, hogy gyermekek születnek a terhesség alatti alkoholfogyasztás miatti problémákkal.
Az ember azt gondolná, hogy ma, ebben a korban, az Európai Unióban a legmagasabb szintű oktatással ez már nem történhetne meg, de sajnálatos módon megtörténik.
Nagy érdeklődéssel figyeltem fel a jelentésben az idősek közötti problémára történő utalásra.
Ezt komolyan figyelembe kell venni a következő intézkedéseknél, mert látom, hogy ez is súlyos társadalmi és egészségügyi probléma lehet.
Az Európai Unió mint egész, két szinten fog dolgozni.
Először is ott van a nemzeti politika és cselekvés bizottsága, amelyben a tagállamok képviseltetik magukat, és ez koordinálja majd a nemzeti alkoholpolitikákat, és kidolgoz újabbakat, különösen a közleményben meghatározottakat.
Ugyanakkor van nekünk egy Európai Alkohol és Egészség Fórumunk is, ahol valamennyi érintett jelen van, és ott kialakíthatjuk a konkrét intézkedéseket a megfelelő szinteken.
Ez azonban nem lesz holmi vitakör, vagy "talk show”.
Ezzel ellentétben, szilárd kötelezettségvállalásokat kérünk, amelyeknek nem csak konkrét eredményekkel kell járniuk, hanem nyilvánossá is kell tenni azokat, és szorosan figyelemmel kell kísérni, és ennek eredményeit is nyilvánosságra kell hozni.
Optimisták vagyunk, hogy képes lesz néhány bonyolult kérdéssel megbirkózni, például a felelős marketing, a felelős reklámozás kérdésével - ezeket a jelentés meghatározza - és ugyanakkor más vonatkozásokkal is, mint a felelős kiszolgálás, mert nem csak a gyártóknak, hanem a kiskereskedőknek is komoly felelősségük van ezen a területen. És még erre is összpontosítani fogunk.
A jelentésben felvetett legtöbb kérdés megerősíti a Bizottság közleményében felvázolt stratégia fő irányait.
Néhány pont megkísérli ezt a stratégiát tovább fejleszteni, és természetesen ezekre nagyon oda fogok figyelni; más pontok túlmennek a Bizottság közleményének ajánlásain bizonyos kérdésekben, ilyen például a címkézés és az adózás.
Ezekre a kérdésekre is reflektálni fogunk.
Ami az alkoholos italokon elhelyezett figyelmeztető címkéket illeti, amelyről tudom, hogy nagy vita tárgya volt akkor, amikor a közleményt fogalmaztuk, és a Parlamentben is, tanulmányozni fogjuk az olyan tagállamok tapasztalatait, amelyek már az ilyen címkék bevezetésének folyamatában vannak, és a tagállamokkal együttműködésben megvizsgáljuk a hivatalos közös megközelítés kialakításának lehetőségét az egész Közösségben.
Van bizonyítékunk arra, hogy a figyelmeztető címkék segítenek a tudatosításban - ezért vezették be őket a tagállamok - de ugyanakkor ezeknek egy tágabb stratégia részének kell lenniük, különben önmagukban nem érhetik el a kíván célokat.
Ezért tudatosító kampányokra és oktatási programokra van szükségünk.
Elhelyezhetjük például a figyelmeztető címkéket az üvegeken, de mi történik az éttermekben, a bárokban és az otthon felszolgált italokkal, amikor a fogyasztó nem látja az üveget és ezért nem látja a címkét sem.
Így gondolatokkal kell előállnunk, erre példa lehet az alkoholos italok vásárlásokhoz mellékelt brosúra, illetve az orvosok tanácsa, amint a jelentés is említette.
Ezek fontos vonatkozások.
A felelős kommunikáció, a felelős értékesítés és a felelős marketing szintén fontos vonatkozások, és rendelkezésünkre állnak az audiovizuális szolgáltatásokról szóló jogszabály rendelkezései.
A fórumon keresztül azonban kialakíthatunk egy magatartási kódexet, amelyet valamennyi érintettnek be kell majd tartania.
Azzal szeretném befejezni, hogy az alkoholhoz kapcsolódó kár kérdése súlyos kihívás pontosan azért, mert egy bizonyos vonatkozásával kell foglalkoznunk, a túlzott fogyasztással és nem magával a termékkel.
Úgy vélem azonban, hogy a helyes irányba mozdultunk el még az előtt, hogy a probléma kezelhetetlenné válna.
Így már előre örülök a konkrét eredmények elérésének a korábban említett testületekben, de ami a legfontosabb, a Parlamenttel folytatott szoros együttműködésnek, és előre örülök az önök támogatásának ehhez a folyamatos erőfeszítéshez.
a PPE-DE képviselőcsoport nevében. - (DE) Elnök úr, biztos úr, hölgyeim és uraim, tény, hogy a káros és veszélyes alkoholfogyasztásnak lényeges egészségügyi, gazdasági és társadalmi hatása van.
Az is tény azonban, hogy az alkohol az európai kulturális örökség részét képezi, és az európaiak többsége felelősséggel áll hozzá.
Így nem akarjuk az alkoholt, mint olyat elítélni, sem pedig új jogszabályokat lefektetni.
Amit tenni akarunk, az a veszélyeztetett csoportokra és a veszélyes helyzetekre való figyelem.
Az a fiatal, aki eszméletlenre issza magát, az a terhes asszony, aki az alkoholfogyasztással meg nem született gyermekét károsítja, vagy az az ittas járművezető, aki magát és másokat veszélyezteti: pontosan ezek azok a területek, ahol cselekednünk kell.
Ez a jelentés ehhez kiváló alapot ad.
Kiegyensúlyozott, célzott, magában foglalja valamennyi érintettet: a tagállamokat, a szeszesitalgyártókat, a kiskereskedőket, a vendéglátóipart, az orvosokat, az iskolákat és a szülőket.
Világosan elhatárolja a különféle hatásköröket.
A tagállamok a főszereplők.
Az EU-nak csak támogató szerepe van.
Feladata az adatgyűjtés, hogy rámutasson a jól megalapozott eljárásokra, és tájékoztató kampányokat állítson össze és támogasson.
A tagállamok feladata a meglévő nemzeti jogszabályaik végrehajtásának javítása.
Végül is, mi értelme a szigorú ifjúságvédelmi jogszabályoknak, ha azokat nem tartják be, és a jogsértéseket nem büntetik?
Mi is javasoljuk a 0,00% határt a fiatal, újonnan jogosítványt szerzett gépjárművezetők és a hivatásos tehergépjármű-vezetők számára.
A szeszesitalgyártóknak vállalniuk kell, hogy tartózkodnak az alkohol fiatalokra irányuló reklámjától.
Képviselőcsoportom azonban nem támogatja az alkoholos italokon szereplő kötelező figyelmeztetést, ezért kérem, hogy támogassák a jelentésből az ez irányú rendelkezéseket törlő módosítástervezeteket.
Jól ismert, és a felmérések igazolják, hogy a figyelmeztető címkéknek nincs hatásuk ebben az esetben.
Éppen ellenkezőleg, az embereket a lehető legkorábban kell tájékoztatni az alkoholfüggőség veszélyeiről.
Tájékoztatnunk kell és meggyőznünk kell, nem pedig előírnunk és tiltanunk.
Azt hiszem, elérkeztünk ahhoz a ponthoz, ahol észre kell vennünk, hogy mi az emberek képviselői, nem pedig nevelői vagyunk.
Köszönöm Foglietta úrnak, az előadónak a szoros együttműködést.
a PSE képviselőcsoport nevében. - (PT) Elnök úr, biztos úr, képviselőtársaim, először is gratulálni szeretnék Foglietta úrnak a munkájához.
Kiegyensúlyozott jelentést készített, amely megragadja a problémát, és ésszerű és nagy általánosságban alkalmas javaslatokat terjeszt elő a helyzettel való megbirkózás érdekében.
Egyetértettünk a fogyasztás felelős formáinak és általában az alkoholfüggőség elkerülése ösztönzésének céljaival, különösen a kiskorúak, a terhes nők és a gépjárművezetők esetében - mindannyian egyetértettünk.
Az én képviselőcsoportom által beterjesztett javaslatok ugyanezt az irányvonalat követik: mi is az alkoholfüggőség ellen vagyunk, de fontos megkülönböztetni a mérsékelt és felelős fogyasztást és a függőséget.
A mérsékelt és felelős fogyasztás nem rossz, éppen ellenkezőleg, például a bor mérsékelt fogyasztása kifejezetten hasznos az egészségre.
Az alkoholfogyasztás szokása nagymértékben eltér Európa különféle részein.
Délen az alacsony alkoholtartalmú italok, például a bor és a sör mérsékelt fogyasztásának van kultúrája.
Az ilyen jellegű italok Európa más részein is a kultúra részét képezik, és hozzájárulások a helyi gazdasághoz fontos.
Így nézetünk szerint nincs értelme figyelmeztető címkéket megkülönböztetés nélkül a borosüvegekre ragasztani, mint például a cigarettás dobozokra esetében.
A dohány mindig károsítja az egészséget, az alkohol azonban csak az alkoholfüggőség esetén.
Mi is úgy tartjuk, hogy információs és tudatosító kampányokra van szükség, hogy figyelmeztessük az embereket az alkoholfüggőség veszélyeire.
Ezeknek a kampányoknak az iskolákban kell kezdődniük.
Ez egy olyan téma, ami ésszerűen, előítéletes fundamentalista gondolatok nélkül kell megközelíteni.
Aggaszt bennünket az alkoholfogyasztás növekedése a fiatalok körében, az, hogy egyre fiatalabb korban kezdenek el inni, hogy az alkoholt kábítószerekkel keverik, és hatásuk alatt vezetnek.
Ezekkel a helyzetekkel nemzeti és európai szinten is minden lehetséges eszközzel szembe kell szállni, mivel a fiataljaink jövője a tét.
Mi egyetértünk a fiatalok túlzott alkoholfogyasztásból adódó kockázatainak kezelésére javasolt legtöbb intézkedéssel, és azzal is, hogy szükség van intézkedésekre az alkoholfüggőség káros társadalmi hatásaival való megbirkózás érdekében is, különös tekintettel a családon belüli erőszakra - tudjuk, hogy az alkoholfüggőségből eredő családon belüli erőszak előfordulása nagyon magas.
A legtöbb tagállamban az alkoholtartalmú italok fiataloknak történő értékesítését tiltó jogszabályok megfelelőek; a probléma a jogszabályok betartásának alacsony szintjében rejlik.
A tagállamoknak meg kell erősíteniük az ellenőrzési mechanizmusokat, és az üzleti szektor bevonásával kell biztosítaniuk a jogszabályok betartását, más szavakkal, mindannyiunknak felelősséget kell vállalnunk, és küzdenünk kell a függőség ellen, de a mérsékelt és felelős fogyasztást nem szabad démonizálni.
Elnök úr, az Európai Bizottság Európában az alkoholfüggőség teljes gazdasági kihatását évi 125 000 millió euróra teszi, és becslése szerint az alkoholfüggőség felel az összes erőszakos bűncselekmény egynegyedéért.
Néhány további statisztikai adat: a gyermekek szellemi és testi fogyatékosságának vezető oka terhesség alatti alkoholfogyasztás.
Az európai lakosság körülbelül 1%-a él a magzati alkoholtünetek hatása alatt.
Ez mintegy ötmillió európait jelent, miközben a magzati alkohol tünetegyüttes teljes mértékben megelőzhető.
A magzati alkoholtünetekben szenvedő betegek 60%-a börtönben vagy pszichiátriai intézetben végzi.
Ma délután volt egy találkozónk, amit az Eurocare-rel együtt szerveztünk, egy, a saját hazámból, Hollandiából érkező szakértővel, Dr Nico van der Lelyvel.
Elmondta, hogy az ő kórházában, a delfti Reinier de Graaf Gasthuis kórházban az alkoholmérgezés miatt kezelésre szoruló emberek száma az elmúlt öt évben megkettőződött, és a 10 és 15 éves korú gyermekek körében hatszorosára nőtt.
Különösen a nagy ivászathoz kapcsolódó alkoholfogyasztás, ahol az tűnik népszerűnek, aki szó szerint az asztal alá issza magát,.
Ennek az évnek az első felében a delfti Reinier de Graaf Gasthuis kórházba túlzott italfogyasztás miatt legalább 80 fiatalkorút vettek fel.
Számos intézkedés van, amit meg lehet és meg kellene hozni.
Valószínűleg a legfontosabb tényező a költség és a rendelkezésre állás, és természetesen az oktatás és a tájékoztatás.
A kérdés az, ki áll a legjobb helyzetben ahhoz, hogy ezt kezelje.
A helyzet nagymértékben változik egyik tagállamról a másikra, ahogyan a biztos úr nagyon helyesen rámutatott.
Így nagyon gyakran a helyi hatóságok helyileg adnak segítséget, és az intézkedéseket a leghatékonyabban az orvosok vagy a tagállamok hozhatják meg.
A Szerződés szerint erre másképpen kevés lehetőség van.
Fontos, hogy Európának legyen egy ambiciózus alkoholstratégiája, de ne úgy, hogy az a tagállamok saját terveinek útjába álljon.
Európának átfogó irányvonalakat kell lefektetnie, amelyeknek egyértelműeknek kell lenniük.
Az alkoholfüggőséggel - különösen a fiatalok körében - energikusan kell foglalkozni, és Európának annyi támogatást kell adnia a tagállamoknak, amennyit csak tud.
Én nagyon vonakodnék olyan jogszabályt bejelenteni, amelyet nem tudunk végrehajtani, mert semmit nem tesz, hogy növelje az intézményeinkbe vetett bizalmat.
Elnök úr, a magzati alkoholos tünetegyüttesről és a fiatalkorúak alkoholfüggőségéről beszéltem.
Ez valóban európai probléma, ahogyan a biztos úr is nagyon helyesen mondja.
Ezért úgy vélem, a tagállamoknak meg kell felelniük a rájuk ruházott felelősségnek, és ennek európai szinten kell eleget tenniük.
Azt hiszem, az európai szint a megfelelő hely, hogy megállapodjunk a magzati alkoholszindróma és a fiatalkorúak alkoholizmusa csökkentésére vonatkozó egyértelmű célszámokban.
És az állásfoglalás ennyit ki is mond.
Véleményem szerint, ez konkrétabban is kifejezhető lett volna, mint ahogyan van, de ha a tagállamok hajlandóak ehhez hozzájárulni, akkor legalább lesz valamiféle világos eredményünk, mert én nem hiszek abban, hogy azt mondjuk, a szubszidiaritás fontos, de aztán semmit sem teszünk a világon.
Végezetül, nagyon szeretném tudni, hogy a címkézés milyen eredménnyel járt.
Franciaországban a címkéken most már szerepel figyelmeztetés a terhes asszonyok alkoholfogyasztása ellen.
Ha meglesznek ezek az eredmények, és úgy tűnik, hogy a címkézés működik, azt hiszem, megfontolás tárgyává tehetnénk hasonló intézkedést európai szinten.
Ennek vannak az egységes piachoz kapcsolódó indokai is.
Ezt megtehetjük, és meg is kellene tennünk.
De úgy vélem, ezt csak akkor szabad megtennünk, ha hatásos, és ebben az esetben én örömmel fogom megfontolni.
az UEN képviselőcsoport nevében. - (IT) Elnök úr, hölgyeim és uraim, először is gratulálni szeretnék Foglietta úrnak kiváló munkájáért: jelentése igen hatásosan ragadja meg ezt a tragikusan aktuális kérdést, nevezetesen az alkoholizmust, különösen a fiatalkorúak esetében.
Már elmondták, hogy a cél semmiképpen sem az alkoholfogyasztás kriminalizálása, amely mérsékelt mennyiségben akár az egészségre jótékony hatású is lehet.
A cél inkább az, hogy erőteljesen lépjünk fel a túl fiatalok alkoholfogyasztásának terjedése ellen.
Az alkoholt gyakran kábítószerekkel együtt fogyasztják, vagy az alkohol maga is válhat végső soron kábítószerré.
Az alkoholfüggőség ma a fiatalok körében társadalmi vészhelyzet, mert nagyon súlyos fizikai és pszichés károkat okoz, nem beszélve az egyre inkább az ittas járművezetők által okozott közúti balesetek áldozatairól.
Európában - sajnálatos módon - Olaszország vezető helyen áll a nagyobb számú közúti balesettel, amelyek áldozatainak fele 30 év alatti fiatalember.
Az esetek többségében a hétvégeken veszítik életüket, az este vagy az éjszaka folyamán, gyakran amikor valamilyen összejövetelről vagy a diszkóból térnek haza, túlzott mennyiségű alkohol fogyasztása után.
Végezetül, elnök úr, ez egy nagyon kiváló jelentés, amelynek irányvonalát támogatjuk, mivel képes összeegyeztetni a probléma megelőzését megfelelő intézkedésekkel az oktatásban, a tájékoztatásban, és a szabálysértőkkel szemben a zéró tolerancia előírásával.
a Verts/ALE képviselőcsoport nevében. - (DE) Elnök úr, az európai alkoholstratégia már régóta esedékes, de szerettük volna, ha azt merészebben és bátrabban terjesztik elő.
Hallottunk az évi 125 milliárd eurónyi elborzasztó költségéről, nem beszélve a balesetek vagy a családon belüli erőszak okozta hatalmas emberi szenvedésről, vagy arról a 10 millió gyermekről, aki alkoholproblémákkal küzdő családokban él.
Ezért nagyon fontos, hogy ne hajoljunk meg az itallobbi erőteljes nyomása alatt.
Bennem mélységes csalódást keltett a két nagy képviselőcsoport szónokának bejelentése, akik nyilvánvalóan nem hagyják jóvá a Környezetvédelmi, Közegészségügyi és Élelmiszerbiztonsági Bizottság szavazásának eredményét; e bizottság kulcsfontosságúnak tartja a figyelmeztető címkék bevezetését, a reklámok tiltásával együtt.
Maaten úr beszélt a veszélyekről, a terhesség alatti alkoholfogyasztás súlyos problémájáról, a magzati alkoholos tünetegyüttes megdöbbentő hatásairól, és a gyermekek agyának visszafordíthatatlan fejlődési rendellenességéről.
Tudunk az Egyesült Államok tapasztalatairól, és ma a szakértők ismételten megerősítették, hogy a figyelmeztetésnek igenis megvan a kellő hatása, különösen, amikor rámutatnak, hogy a terhes asszonyok esetében az italozásnak milyen pusztító hatásai vannak.
Miért nem vagyunk akkor elég bátrak ahhoz, hogy kimondjuk, készek vagyunk ezeket a gondolatokat átlátható módon megvalósítani, és a figyelmeztető címkéket az érintett nők számára vészjelzésként felhasználni.
Szívemből kérem önöket ismét: gyávák lennénk, ha beadnánk a derekunkat, és nem lenne bennünk elég bátorság e figyelmeztetések bevezetéséhez, amelyek hatékonynak bizonyultak, és ha nem hagynánk jóvá a közegészségügyi bizottság szavazásának eredményét.
Ugyanez vonatkozik a reklámozás tiltására.
Tudjuk, és a WHO is kimondta, hogy az Európai Unió 95 milliárd eurót takarítana meg évente, ha bevezetnénk a reklámozás tilalmát és a figyelmeztető címkéket.
Végül is tudjuk, hogy a reklámok különösen a fiatalok meggyőzésében és fogyasztásra ösztönzésében nagyon hatékonyak.
Ezért teljes szívemből kérhetem önöket, hogy legyen elég bátorságuk holnap e jelentés végrehajtására.
Ha a figyelmeztető címkék és a reklámozás tilalma terén elmaradnak a jogalkotási intézkedések, az alkoholstratégia csak papírtigris lesz.
a GUE/NGL képviselőcsoport nevében. - (CS) Elnök úr, amikor e stratégia eredeti változatáról tárgyaltam egy szakértővel a Cseh Köztársaságban, ő csak egy megjegyzést tett: "túl kevés, túl későn”.
Szeretnék gratulálni és köszönetet mondani az előadónak azért, hogy javított ezen a kilátáson, és azért, mert sikerült neki a stratégia szövegének nagyon pozitív irányt adni.
Különösen a következőket szeretném hangsúlyozni.
Először is, a módosított szöveg pozitívan áll hozzá ahhoz a tényhez, hogy az alkoholizmussal szembeni fellépés érdekében több pénzre van szükség a tájékoztató és prevenciós programokhoz.
Másodszor, a stratégia a fiatalokra koncentrál, akik a különösen veszélyeztetett kategóriába tartoznak.
Ezzel összefüggésben én üdvözlöm és támogatom különösen az egyetemistákról szóló 7. cikket, és a 16. cikket, ami kötelezővé teszi a címkéken a figyelmeztetések közlését.
Harmadszor, úgy vélem, hogy a 21. cikk szövege, amely felhívja a figyelmet a betegszabadság és az alkoholfogyasztás közötti összefüggésre, nagyon fontos.
Nem felejthetjük el, hogy ha az európai munkaerő alkohol hatása alá kerül, nem lesz valami versenyképes a globális világban.
Kevés kétségem van a 2. cikk szövegével kapcsolatban, ami az Egészségügyi Világszervezetnek a bizonyos betegségek megelőzésében az alkohol hasznosságára vonatkozó tanulmányára hivatkozik.
Kellő tisztelettel a WHO iránt, szeretnék rámutatni, hogy erről a témáról szakértői elemzések állnak rendelkezésre, például a Fillmore asszony által vezetett csapat vizsgálata, amelyet 2006-ban hoztak nyilvánosságra: ezek a vizsgálatok bizonyítják, hogy az alkohol előnyeinek elemzését téves adatokra építették, és a vizsgálat például olyan idős embereket is tartalmazott, akik felhagytak az ivással, és alkalmi alkoholfogyasztókat is.
E vizsgálat eredményei ezért meglehetősen problematikusak.
Fennáll azonban az a kérdés, hogy milyen üzenetet kívánunk közvetíteni a polgároknak ezzel a szöveggel a 2. cikkben.
Remélem, hogy az üzenet nem az, hogy ha az alkoholt kis mennyiségekben fogyasztják, semmilyen mennyiség nem bizonyul károsnak.
Bár ezzel az egy kritikával éltem, nagymértékben támogatom a stratégiát, azaz azt a szöveget, amelyet az előadóval kölcsönös együttműködésben módosítottunk, és úgy vélem, hogy az a polgártársaink javát szolgálja majd.
az IND/DEM képviselőcsoport nevében. - (SV) Elnök úr, árnyékelőadói minőségemben köszönetet szeretnék mondani Foglietta úrnak kiváló együttműködésért.
A jelentés részletesen leírja a tagállamok számára az alkoholhoz kapcsolódó károk csökkentése érdekében az EU által meghozandó intézkedéseket.
A büntetőjog azonban nemzeti ügy, és nem az EU ügye.
Nem állhatunk elő véleményekkel arról, hogy a tagállamok milyen büntetéseket alkalmazzanak az ittas vezetésért, vagy mennyi ideig vonják be a vezetői engedélyeket az ilyen jellegű bűncselekmények miatt.
A büntetőjog szigorúan védett nemzeti terület, és így is kell maradnia.
A jelentés azt is javasolja, hogy EU-szinten indítsunk tájékoztató kampányokat, bár elismeri, hogy valamennyi tagállamnak megvan a saját ivási kultúrája.
Az egyes országok tudják legjobban, hogyan előzzék meg az alkoholhoz kapcsolódó károkat saját társadalmi tapasztalataik, hagyományaik és erőforrásaik alapján.
Hasznos az információcsere, de a kezdeményezésnek a tagállamoktól, és nem Brüsszelből kell kiindulnia.
Az európai díj létrehozása egy másik módja annak, hogy növeljük az EU befolyását ezekben az ügyekben.
Felül kell vizsgálnunk az együttműködést ott, ahol az EU kompetens, például a belső piacon.
A környezetvédelmi bizottság megpróbál nemzeti ügyekbe beavatkozni.
Így mindenkit arra serkentek, hogy üssön a bizottság körmére.
Ami pedig a véralkohol-tartalom szintjének a korlátját illeti, az italozás után közlekedő éppen olyan veszélyes, ha fiatal, ha idős, vagy ha hivatásos járművezető.
Elnök úr, én nagyon is üdvözlöm ezt a jelentést és a Környezetvédelmi, Közegészségügyi és Élelmiszerbiztonsági Bizottság kompromisszumos álláspontját a címkézésre vonatkozó rendelkezés egyetlen kivételével, amelyet megpróbálunk majd a holnapi szavazás során helyre tenni.
Én abból a vélekedésből indulok ki, hogy az alkohol jó lehet normális és korlátozott mennyiségben, különösen a szellemi érettséget elérve, amit ön és én már elértünk.
Az alkohol jó az embereknek az érettség felé közeledve.
Az alkohol azonban rossz is lehet nekünk, és erről szól ez a jelentés: az italozásról szól, a kiskorúak italozásáról, és az ittas járművezetésről; az alkoholfogyasztás következményeiről és annak a 195 000 embernek a haláláról Európában, akik balesetekben halnak meg, az erőszakról, a májbetegségről, a tüdőbetegségről, a mellrákról, az elmebajról, a függőségről, a szív- és érrendszeri, magzati, és reprodukciós problémákról, és így tovább.
Ez a korai halálozás harmadik legfontosabb oka.
Ezért van szükségünk ésszerű italpolitikára, ezért ösztönözzük a biztost arra, hogy ragaszkodjon ahhoz az ésszerű üzenethez, amivel kezdte, és amiért mi azt javasoljuk, hogy ne próbálja meg a büntetőjog harmonizálását, nem utolsósorban azért, mert a büntetőjog érvényesítését nem lehet harmonizálni, és tudjuk, hogy a tagállamok között az ittas járművezetésben ez egy lényeges probléma.
Hasonlóképpen hiba lenne megpróbálni harmonizálni a címkézést.
Természetesen nézzük meg, hogy mi történik Franciaországban, és okuljunk azokból a tanulságokból, amelyekkel elénk áll.
A mai esti üzenetünk azonban: legyen ésszerű politikánk az ésszerű ivásra, ismerjük el az alkohol előnyeit, de annak kockázatait és veszélyeit is, amelyek egy része lehet a túlzott italozás, más része az olyan mértékű túlzott italozás, ami már alkoholizmus.
De az alkohol velünk van, és meg kell tanulnunk vele élni.
(DE) Elnök úr, előadónk és Kyprianou biztos egyértelművé tették bevezető nyilatkozataikban, hogy nem az alkohol, mint termék megbélyegzésével foglalkozunk, hanem a vele való visszaéléssel.
Ez a vita arról sem szól, hogy alkoholt kínáljunk polgárainknak, amint azt a jelentés egyértelművé teszi.
Hadd emlékeztessem a képviselőket az egészséghez kapcsolódó információról szóló, idén e Házban elfogadott rendeletre.
Az tiltja az alkoholos italok egészséggel kapcsolatos címkézését.
Az Európai Parlament úgy döntött, hogy azt nagyon jó érvek alapján elfogadja.
Az állásfoglalás a Bizottság tavaly októberi közleményében megállapított prioritásait foglalja magában - csökkenteni az alkoholhoz kapcsolódó közúti balesetekből származó sérülések és halálesetek számát.
Az, hogy a fiatalok és a gyermekek alkoholizmusára összpontosít, fontos, de stratégiai hiba lenne úgy tenni, mintha az Európai Unióban csak a fiatalokat érintenék az alkoholizmus és annak hátrányos hatásai.
Pontosan azért, mert az alkohol és az alkohol mérsékelt fogyasztása európai kultúránk fontos része - és ennek így is kell maradnia, és ezt nem is szabad kifogásolni -, különös elsőbbséget kell biztosítanunk a terhesség alatti alkoholfogyasztás következményeinek tudatosítására.
A terhesség alatt még az egészen kis mennyiségű alkohol is károsan hathat a gyermek fejlődésére.
Nem hiszem, hogy a vita arról, hogy bevezessük-e a címkézést vagy sem, a holnapi szavazással véget érne, és Kyprianou biztos is jelezte, hogy a Bizottság nagy figyelemmel fogja kísérni a tagállamok tapasztalatait, és majd esetleg európai szinten hoz intézkedéseket.
Elnök úr, az alkoholhoz kapcsolódó mortalitás és morbiditás az EU polgárainak százezreit érinti minden évben, és az alkohol erős versenyben áll a dohányzással, mint az embereket érő és megelőzhető súlyos károsodások egyik fő oka.
A közúti balesetek, a családon belüli erőszak, a gyermekek szexuális abuzusa, a májrák, a májcirrózis és a magzati károsodás csak néhány az alkohol jól ismert ártalmai közül.
Az alkohol mégis széles körben és megfizethető áron rendelkezésre áll, mindenütt Európában.
A legtöbb társadalmi esemény, többek között itt, az Európai Parlamentben tartott események szükségszerű velejárójának tartják.
Előállítását az EU pénzügyileg is támogatja.
A fogyasztását a televízióban, a rádióban és a sajtóban széles körűen és közvetlenül reklámozzák, és a legtöbb alkoholos italon nincs megfelelő figyelmeztetés az egészségügyi veszélyekre.
Miért van ez így?
A nemzeti kormányok, a nemzeti parlamentek és az EU miért ennyire toleránsak az alkohollal szemben?
Talán a nagyon erős szesziparhoz kötődő lobbi miatt?
Azért, mert történelmileg ezzel az anyaggal kapcsolatban van egy általános naivitás?
Azért, mert még nem eléggé megértett pszichológiai vagy kulturális tényező?
A szomorú tény az, hogy az alkohollal kapcsolatos károk csökkentésére irányuló EU-stratégia ugyanezen tényezők áldozatává vált.
Tisztelettel merem állítani, hogy ez a jelentés - az előadó nemes szándékai ellenére - a helyett, hogy a problémával drasztikusan és hatékonyan megküzdene, csak a felületét kapargatja meg, és csak szelíden foglalkozik az ivászattal és a szélsőséges ivási szokásokkal, vagy a sajátos körülmények közötti ivással, például a gyermekek vagy a terhes nők italozásával.
Nem támogatom az alkoholtilalmat, de úgy vélem, hogy mi európai parlamenti képviselőként eljátszottuk azt az esélyünket, hogy az alkohollal, mint potenciálisan gyilkos, függőséget okozó kábítószerrel foglalkozzunk, amelynek használatát nem lágyan, hanem komolyan kellene korlátozni .
Sajnálatos módon az itallobbi már megint sikerrel járt.
Ez a nagyon is felvizezett európai alkoholstratégia bizonyította, hogy a szeszipar nyert, és az EU polgárai veszítettek.
Csak tájékoztatásként: az alkohol a központi idegrendszer neuronjainak működésébe avatkozik be, és megöli az idegsejteket, amelyek az ember életében soha nem pótolhatók.
Így akár keveset iszunk, akár sokat, a kár bekövetkezik.
Legfeljebb a kár mértéke különböző.
(SV) Szeretnék köszönetet mondani a Bizottságnak e stratégiáért.
Fontos és szükséges vitát kezdeményez az alkoholról Európában, annak ellenére, hogy számos olyan gyakorlati intézkedés, amelyet szívesen láttam volna, hiányzik.
Az alkohol nem egy szokásos termék.
Mellékhatása van az egészségre, és a belső piacnak is figyelembe kell vennie az egészségi megfontolásokat.
Ez nem jelenti az alkohol betiltását.
Ez egy kiegyensúlyozott politikát jelent, az egészségre vonatkozó figyelmeztetésekkel, és tisztességes politikával az alkoholimportról és a reklámozásról.
Senki sem beszél itt új EU-kompetenciákról, csak a kompetencia jobb alkalmazásáról.
Egy figyelmeztető címke és a televíziós reklámok időbeli korlátozása túlságosan sok lenne?
Túlságosan sok lenne, hogy - a szubszidiaritás elvének kellő tiszteletben tartásával - a közutakon az alkohollal kapcsolatban zéró toleranciát ajánljunk, ami annyi életet menthetne meg?
Úgy tűnik, sokan úgy gondolják, hogy csak a fiataloknak, a terhes nőknek, a hivatásos gépjárművezetőknek és a függőknek lehetnek alkoholproblémái.
Ez tévedés.
Az alkoholkereskedelem teljes szabadsága nem liberális megoldás.
Csökkenti az emberek szabadságát, és szükségtelenül növeli az egészségügyi ellátás költségeit.
Csökkenti a közutakon a biztonság érzetének szabadságát.
Csökkenti azt a bizalmat, hogy biztonságosan mehetek haza a kocsmából, és csökkenti a gyermekek biztonságát otthon.
Antiliberális, ha nem vesszük az egészségügyi megfontolásokat figyelembe az alkoholpolitikában.
(GA) Elnök úr, szeretném támogatni a jelentés felhívását, amelyet a társadalomhoz intézett, hogy foglalkozzon az alkoholizmus problémáival.
Az alkoholizmus Írországra gyakorolt társadalmi és gazdasági hatása majdnem kiszámíthatatlan.
Meg kellene vizsgálnunk más EU-országok jó gyakorlatát is, mert sokkal jobb hosszú távú politikát alkothatnánk az alkohollal kapcsolatos károk leküzdésére.
Az alkoholizmus jelei fedezhetők fel az utcákon megjelenő válogatás nélküli erőszakban és a családon belüli erőszakban.
Kellene, hogy legyen tolmácsolás!
(A szónok angolul folytatja.)
Tudták, hogy ma este jövök, tudták, hogy ma felszólalok, tudták, hogy az én nyelvem ma már az Európai Unió munkanyelve.
Időben adtam értesítést.
Szeretném, ha lenne tolmácsolás.
Rendkívül sajnálatosnak tartanám, ha nem tolmácsolnák azt, amit ma el kívánok mondani.
(A szónok újra írül beszél.)
(GA) Alaposan vizsgálódnunk kell.
Foglalkoznunk kell az alkopopok dolgával, és a különleges ajánlatok és más marketingmanőverek alkalmazásával, amelyek célja az alkoholtartalmú italok értékesítés fokozása, különösen a fiatalok körében.
Az is jó lenne, ha figyelmeztetést helyeznénk el a címkéken, különösen a terhes asszonyok számára.
Az alkoholértékesítést szoros figyelemmel kell kísérni.
(A szónok megismétli hozzászólását angolul.)
Minden bizonnyal külön is összpontosítanunk kell az alkohollal kapcsolatban a fiatalok körében jelentkező károkra.
Szigorúbban figyelemmel kell kísérnünk a fiatalkorúak esetében az alkohol értékesítésére vonatkozó jogszabályokat.
Foglalkoznunk kell az alkohol, az alkopopok, a különleges ajánlatok és más marketingeszközök alkalmazásával, amelyek célja az alkoholtartalmú italok értékesítésének különösen a fiatalok körében történő fokozása, meg kell vizsgálnunk a tömegközlekedés rendelkezésre állását éjszaka, ösztönöznünk kell a kijelölt sofőrprogramokat, és az is jó lenne, ha megjelennének a címkék az alkoholos italokon, kifejezetten a terhes nők számára tervezve és rájuk irányítva.
(A szónok újra írül beszél.)
(GA) Nagyon bosszús vagyok, hogy a tolmácsolás nem áll rendelkezésre!
(A szónok angolul folytatja.)
Rendkívül sajnálatosnak tartom, hogy nem volt tolmácsolás.
Én tisztességes vagyok a Parlamenttel szemben, amióta az én nyelvem hivatalos és munkanyelvvé vált, és azt reméltem, hogy a Parlament is tisztességes lesz majd velem.
(Taps)
(PL) Elnök úr, az előkészített állásfoglalások és más preventív intézkedések, amelyek célja az alkoholizmus negatív hatásaival szembeni fellépés, nem támogathatják egyidejűleg az alkoholfogyasztást, amelyet úgy reklámoznak, mint az európai kulturális örökség és életmód részét, valamint a WHO megkérdőjelezhető véleményét az alkohol egészséget előmozdító hatásairól. Mindez problematikus, miután ennek a terméknek a káros hatásait már bizonyították.
Egy olyan liberális jogszabály, amely lehetővé tenné gyermekek és fiatalok számára, hogy függőséget okozó szereket - ideértve a sörben vagy alkopopban lévő alkoholt - fogyasszanak egy olyan időpontban, amikor a pszichés zavarok járványszerűek, egyszerre lenne meggondolatlan és hibás, és nem tekinthető olyan megoldásnak, amely az alkoholizmus és más függőségek ellen hat, hanem inkább olyannak, amely ami előmozdítja ezeket.
A gyermekek számára az alkohol vagy más narkotikum még a legkisebb dózisban is rendkívül káros.
Elsőbbséget kellene adni az alkohol és a narkotikumok reklámozása és gyermekeknek és fiataloknak történő értékesítése szigorú tilalmának, ide értve azt is, amikor ezt rejtett módon teszik.
(PL) Elnök úr, az alkoholizmus jelenleg az Európai Unió súlyos társadalmi problémája.
Sőt az Európában a legnagyobb az alkohollal visszaélő személyek aránya.
Nem hiszem azonban, hogy összehasonlítást lehetne tenni a dohánytermékek és az alkohol között.
Miközben tudományosan bizonyították, hogy a dohánytermékek károsak, az alkohol csak akkor káros, ha azt túlzott mennyiségben fogyasztják, vagy olyanok, akiknek nem szabadna inniuk.
Sőt mi több, jól ismert az a kutatás, amely bizonyította, hogy az alkohol kis mennyiségben kedvező hatást gyakorol a keringésre.
A kérdés itt az ivás kultúrája, és a szeszipar társadalmi felelősségének előmozdítása Európában.
A fenti érdekre figyelemmel úgy vélem, hogy az szeszesitalok a dohánytermékekéhez hasonló címkézése nem indokolható.
Éppen ellenkezőleg, sokkal hatékonyabb lenne az alkoholfogyasztás csökkentése érdekében, ha elkerülnénk a csomagolásra vonatkozó harmonizálás drága eljárásait, és ezt a pénzt inkább tájékoztató kampányokba invesztálnánk.
A mi felelősségünk, hogy jól strukturált oktató módszerekkel érjük el az erősen veszélyeztetett csoportokat, mint például a terhes nőket, a fiatalokat, és a gépjárművezetőket.
Érdemes lenne a mértékadó kampányokat kiterjeszteni az alkopopokra is, ezek olyan, a fiatalok által gyakran fogyasztott alkoholos italok, amelyeket általában meglehetősen ártalmatlannak tartanak, sőt azt is gondolják róluk, hogy nem is tartalmaznak alkoholt.
Azok az intézkedések, amelyeket abszolút módon támogatok, a vérben megengedett alkoholszint minimálisra csökkentése nem csak fiatal járművezetők, hanem a közösségi közlekedésben dolgozók számára is.
Ezek az intézkedések, amelyek lényegében alig kikényszerítők, nagyon hatásosak és segítenek a tagállamokban az alkoholfogyasztás korlátozásában.
Érdemes még egy kérdést megvizsgálni: az alkoholfogyasztás és az alkoholfüggőség, különösen a fiatalok esetében, együtt jár más függőségekkel is, amelyek együttesen gyakran tragédiához vezetnek.
Érdemes lenne, ha a Parlament és a Bizottság ezeket az egyéb függőségeket is megvizsgálná a fiatalok körében.
(NL) Elnök úr, hölgyeim és uraim, az alkohol okozta kár növekvő probléma.
Az adatok magukért beszélnek.
A férfiak 5%-a és a nők 1%-a alkoholfüggő.
A 15-30 éves fiatalok körében az elhalálozások 25%-a kapcsolódik az alkoholhoz.
A gyermekekkel való rossz bánásmód gyakran a túlzott italozás következménye.
Ezek az adatok gyakran rengeteg szenvedést fednek el.
A függőség, az orvosi problémák, a társadalmi kínok, az erőszak mind nagyon jól ismertek.
Kevésbé jól ismertek a terhesként történő alkoholfogyasztás súlyos következményei.
A meg nem született gyermek súlyosan károsodhat.
A magzati alkoholos tünetegyüttestől szenvedő gyermekek egész életükre károsodnak.
Egyre inkább felismerik, hogy az ivás rendkívül káros a gyermekek és a fiatalok számára.
Az ifjúkori italozás maradandó károsodást okozhat, és negatívan befolyásolhatja a tanulmányi teljesítményt és az IQ-t.
Nyilvánvaló, hogy sürgető szükség van olyan intézkedésekre, amelyek leszoktatják a fiatalokat és a terhes nőket az italozásról.
Ennek az egyik leghatékonyabb módja lehet az üvegeken elhelyezett egészségi figyelmeztetés.
Így sürgetem a tagállamokat, hogy terjesszenek elő javaslatokat a lehető leggyorsabban arról, hogy az egészségi figyelmeztetéseket tegyék kötelezővé.
Európai jogszabály hiányában valamennyi tagállam szabadon alkothatja meg a maga szabályait.
Az üvegeken elhelyezett figyelmeztetések hatásosak, amint az Egyesült Államokban végzett vizsgálatok már bemutatták.
Én sürgetem a szeszesitalgyártókat, hogy vállalják magukra a felelősséget a fiatalok és a terhes nők alkohollal kapcsolatos figyelmeztetéséért.
Jobb az embereket most figyelmeztetni, mint tíz év múlva egy sereg kártérítési igénnyel szembesülni.
A figyelmeztetések ma már a társadalmi felelősségvállalás szokásos részei, amelyből az italgyártóknak is ki kell venni a részüket.
Végezetül, felhívom a Bizottságot, hogy a lehető leghamarább álljon elő megfelelő javaslatokkal.
Nehéz megérteni, hogy a cigarettás dobozokon elhelyezett figyelmeztetéseket miért nem követték az alkohol elleni figyelmeztetések.
Így sürgetem a Bizottságot, hogy ne pazarolja az időt, és vezessen be olyan intézkedéseket, amelyek a fiatalokat és a terhes nőket célzó egészségi figyelmeztetéseket kötelezővé tennék.
Fontos, hogy a lakosság egészsége kerüljön a bortermelők érdekei elé.
Elnök úr, gratulálok az előadónak ehhez a fontos jelentéshez.
Szeretném felhívni a figyelmet az alkoholnak az öngyilkosságok előfordulásában játszott szerepére; vizsgálatok igazolják, hogy az öngyilkosságot elkövető személyek több mint 20%-a a halála előtt alkoholt fogyasztott.
Sőt, amikor az alkoholfogyasztás törvényes korhatárát az Egyesült Államokban 18-ról 21 évre emelték, ennek a leginkább figyelemre méltó hatása az otthoni, munkahelyi és közúti balesetek csökkenésében mutatkozott, ugyanakkor azonban az öngyilkosságok is 7%-kal csökkentek.
Sok kiváló javaslat van ebben a jelentésben, amit támogatok.
Van azonban egy apróbb fenntartásom, a K preambulumbekezdés azon részével kapcsolatban, amely kimondja: "mivel intézkedéseket kell hozni, a fiatalok és terhes asszonyok alkoholfogyasztásának megakadályozására”.
Én tudom, hogy súlyos kérdések vannak a magzati alkoholos tünetegyüttessel kapcsolatban, és támogatom a tájékoztató címkéket, a figyelmeztető címkéket, a reklámok korlátozását, és a szülés előtti és utáni támogatást, de az a javaslat, hogy akadályozzuk meg, hogy a terhes nők egy italt elfogyaszthassanak, már túl messze megy.
A mi dolgunk nem a tilalom - az nem működik -, amire szükségünk van, az az, amit e jelentés javasol, és még sokkal többre.
(FI) Elnök úr, biztos úr, a jelentés egy lényeges kérdést nem említ: az alkohol árával vagy az alkoholra kivetett adókkal kapcsolatos álláspontot.
Finnországban mi egyértelmű kapcsolatot állapítottunk meg az alkohol ára és fogyasztása között.
Minél alacsonyabb az ár, annál többet fogyasztanak, és fordítva.
Az alkoholra kivetett adók emelése csökkenti annak fogyasztását.
Észtországban, a szomszédunkban, az alkoholra kivetett adó alacsony.
Emiatt és mert az EU megakadályozza az import mennyiségi korlátozását, Észtország súlyos közegészségügyi problémát okoz Finnországnak.
A finnek olcsón vásárolhatnak égetett szeszesitalokat Észtországban, ami alig 100 kilométerre van, és emiatt Finnország nem tudja elfogadni azt, amit a legjobb módszernek tart, nevezetesen, hogy viszonylag magas adót vessen ki az alkoholra polgárai egészségének érdekében.
Észtország olcsó égetett szeszes italai, illetve az ezzel kapcsolatos politikája, és ha úgy tetszik, az alkoholadó ebből adódó csökkentés Finnországban csaknem ezer alkohollal kapcsolatos elhalálozáshoz vezetett az én hazámban.
Így Észtország finneket öl.
Ebben az összefüggésben kell beszélnünk az árakról és az adókról.
Elnök úr, az Egyesült Államokban már 20 éve figyelmeztetnek az alkohol magzatokra gyakorolt hatására, mert problémát jelentettek a szeszes italok okozta károk.
Az amerikai kismamáknak csak 20%-a iszik a terhesség alatt.
Európában mi nem címkézünk.
Az ír kismamák 80%-a iszik.
Az Egyesült Királyságban a kismamák 70%-a iszik.
Én ismerek kismamákat Írországban.
Tudom, hogy közülük sokan nem innának, ha megértenék, hogy az milyen kárt okoz.
Lehetséges, hogy a címkézés nem azonnali megoldás, de idővel - amint az Egyesült Államok tapasztalata is bizonyítja - csökkenteni tudja a magzati károsodásokat.
A felnőttek esetében a mérséklet a kulcsszó, de a meg nem született gyermek számára nincs biztonságos szint.
Még az alacsony szintű fogyasztás is okozhat agykárosodáshoz, amely hiperaktivitáshoz, impulzivitáshoz, sőt az öngyilkosság emelt kockázatához vezethet.
Tanulási és koordinációs nehézséges is felléphetnek.
A magzati alkoholexpozíció egyik következménye, hogy amikor a gyermek felnő, maga is hajlamos lesz az italozásra.
Ez mutatja, hogy a folyamat állandósul.
Itt az idő, hogy megállítsuk a körforgást.
(ES) Elnök úr, biztos úr, először is szeretném üdvözölni ezt az alkoholstratégiát, amelyet a Bizottság javasol, főként azért, mert prevencióval és oktatással a mérsékelt és felelős alkoholfogyasztásra vonatkozó iránymutatás meghirdetésével próbálja meg a problémát megoldani.
Ugyancsak szeretnék gratulálni Foglietta úrnak körültekintő jelentéséért, de megint azt kell mondanom, hogy nem önmagukban a szeszesitalok azok, amelyeket kriminalizálnunk kell, hanem az azokkal való visszaélést.
Az erjesztett italok - mint például a bor és a sör - mérsékelt fogyasztása egészséges felnőttek számára nemcsak ártalmatlan, hanem jót is tesz az egészségének, és a kiegyensúlyozott étrend részét képezheti.
A mérsékelt fogyasztás megvédheti a testet a szív- és érrendszeri és a degeneratív betegségektől, amint azt számos tudományos jelentés bemutatta.
A fogyasztók jogosultak a teljes körű és valós tájékoztatásra az alkoholfogyasztás egészségi kockázatairól és előnyeiről, de az egészségi figyelmeztetéseknek a helyénvalósága a bor és sör címkéin megkérdőjelezendő, tekintettel arra, hogy ez az intézkedés hatástalannak bizonyult azokban az országokban, ahol efféléket fogadták el.
Konkrétan, nincs olyan tudományos bizonyíték a címkéken elhelyezett egészségi figyelmeztetések hatékonyságáról, amely igazolná, hogy ezzel megelőzhető a szeszes italok visszaélésszerű fogyasztása.
Úgy tűnik, hogy a kifejezetten a terhes asszonyokra vonatkozó címkézés is hatástalannak tűnik.
A kitűzött célok elérésének legjobb módja a tudatosítás és a jó nevelési kampányok, amelyek kifejezetten a terhes nőkre és a fiatalokra irányulnak.
Azt is szeretném elmondani, hogy a közelmúltban létrehozott Európai Alkohol és Egészség Fórum - amely valamennyi érdekelt felet összehozza - nagyon helyénvaló kezdeményezésnek tűnik, hogy fellépjünk a túlzott alkoholfogyasztás ellen, és én remélem, hogy a fórum következtetései is segítenek majd e probléma megoldásában.
Végezetül, szeretnék rámutatni, hogy a fiataloknál a részegség jelensége együtt járt az egy főre jutó borfogyasztás csökkenésével az Európai Unióban.
Azt hiszem, erre gondolnunk kell, mert a kérdés sokkal bonyolultabb, mint amilyennek tűnik.
Elnök úr, a mai vita az EU stratégiájáról, amelynek célja a tagállamok támogatása az alkohollal kapcsolatos kár csökkentésében, teljes mértékben üdvözlendő.
Folytatja azt a munkát, amit én végeztem a fiatalokról, az alkoholról és annak negatív hatásairól szóló 2001. évi jelentésemben.
A szeszesitalpiac globalizációja és a nagy italozások terjedése az egész EU-ban olyan jelenség, amellyel a politikusok és az egészségügyi testületek próbálnak megbirkózni.
Az EU-szintű együttműködés alapvető fontosságú a legjobb gyakorlat megosztásához, ahhoz, hogy lássuk, más országok hogyan birkóznak meg hasonló problémákkal.
Indulásként: négy baleset közül egy az alkoholfogyasztáshoz kapcsolható, az EU-ban évente 10 000 ember hal meg alkohollal összefüggő közúti balesetekben, és a halálos balesetek áldozatainak 35%-45%-a 18-24 év közötti fiatal.
Az ittas vezetők által okozott balesetek még egyértelműbbek, az érintettek kétharmada 15 és 34 év közötti volt, és 96% férfi.
A becslések szerint az alkohol a gyermekek bántalmazásánál és elhanyagolásánál 16%-ban tekinthető oknak.
Vegyük a magzati alkoholos tünetegyüttes (FAS) vagy a magzati alkoholos spektrumzavar (FASD) kérdését: a születés előtti alkoholos behatás a szerzett szellemi fogyatékosság leggyakoribb oka.
A közelmúltban orvosok kijelentették, hogy terhesség alatt az alkoholfogyasztásnak nincsen biztonságos szintje.
2001-ben, a fiatalokról és alkoholról szóló jelentésem idején a FAS még viszonylag ismeretlen volt.
Hat évvel később már úgy tűnik, sokkal többen elfogadják azt az érvet, hogy amennyiben ugyanazon alkoholtartalmú italon az Egyesült Államokban elhelyezik a FAS-ra utaló egészségi figyelmeztetést, akkor ugyanazt a terméket az EU-ban miért ne lehetne ugyanazzal a figyelmeztetéssel ellátni?
Nincs különbség a két termék között, csak annyi, hogy az egyiket az Egyesült Államokban értékesítik, és a másikat nem.
Amint Sinnott asszony mondta, az Egyesült Államokban, ahol a FAS címkézést alkalmazzák, az italozó terhes nők részaránya 20%,, miközben Írországban ez az arány 80%, az Egyesült Királyságban 75% és az egész EU-ban 40%.
Könnyen be lehetne vezetni az alkoholtartalmú termékeken a FAS-figyelmeztetést, és hatásuk, együtt a közegészségügyi oktatással és tájékoztatással fontos lehet a FAS megelőzésében az EU-n belül.
(FR) Elnök úr, biztos úr, hölgyeim és uraim, ma este különféle adatokat idéztek Foglietta úr jelentésében is.
Szeretnék rámutatni, hogy e hideg statisztika adatok mögött mindenekelőtt emberi tragédiák vannak.
Néhány évig én egy pszichiátriai kórházat vezettem, és pácienseim közül sokan alkoholfüggők voltak.
A jelentés 26. bekezdése kimondja, hogy meg kell ismernünk az okokat.
Erről még nem beszéltünk eleget ma este.
Ha el akarjuk dönteni, hogy mi a helyes intézkedés a fiatalok, az időskorúak, a férfiak és a nők irányában, ismernünk kell az okokat.
Ezért azt sürgetem, hogy bármilyen intézkedés esetén végezzenek több kutatást valamennyi tagállamban és az egész Európai Unióban, hogy többet derítsenek ki arról, hogy ezek a fiatalok miért érzik szükségesnek azt, hogy túl sokat igyanak.
Miért isznak túl sokat az otthonukban elszigetelt idős emberek?
Miért isznak a férfiak munka közben?
Amíg nem derítjük ki ennek a túlfogyasztásnak a valódi okait, nem fogunk tudni helyes válaszokat adni.
Elnök úr, összességében én üdvözlöm ezt a jelentést.
Úgy vélem, a jelentés megtalálta a helyes egyensúlyt a kulturális szokásaink elismerése és az alkohol káros fogyasztásának nagyon aggasztó trendje között, figyelemmel különösen a fiatalok közötti veszélyes ivászati kultúra terjedésére.
A Bizottság megközelítésében meghatározta a kulcsfontosságú célpontokat - gyermekeink védelme, a nagy ivászatok elleni fellépés, az alkohol okozta indulatok miatti sérülések és elhalálozások csökkentése, a közúti balesetek és az öngyilkosságok számának csökkentése.
Kollégáim rendkívül jól mutattak rá az aggályos területekre.
Én most magam is hangsúlyozni szeretném a születés előtti alkoholexpozíció súlyos kockázatait, mint a Bizottság listájának egyik kulcsfontosságú célpontját, amelyen még dolgozni kell, és azt is, hogy a Bizottság által javasolt alkohol és egészség fórum foglalkozzon különösen ezzel a kérdéssel.
Ennek oka, hogy a terhesség előtti alkoholfogyasztás által okozott kárt nem igazán érti a lakosság.
A terhesség alatt semmilyen alkoholmennyiség sem biztonságos, mert az alkohol embriót károsító anyag.
Veszélyesebb a második és harmadik trimeszterben, amit a legtöbb terhes asszony nem ért, mert általában a terhesség első harmada az, ami aggályos a gyógyszerek vagy kábítószerek vagy bármilyen más anyag szedése szempontjából.
Az alkohol különösen veszélyes a terhesség második és harmadik harmadában.
A nélkül, hogy bárkit is megszégyenítenénk vagy hibáztatnánk, el kell indítanunk egy oktató-tájékoztató kampányt a tagállamokban a családorvosokon keresztül, hogy azonnal figyelmeztessük a terhes asszonyokat az alkohol veszélyeire.
A kollégák említették az ADHD-t.
De ott van még az Asperger-féle tünetegyüttes is.
Az orvosi kutatóközösség az alkoholpolitika miatt nehézségekkel szembesült, amikor ezzel kapcsolatban publikációkat akart megjelentetni.
Az önök fórumának foglalkoznia kell ezzel a kérdéssel, és tovább kell haladnia vele.
Végül néhány szó az alkohollal való visszaélésről, mint a polidrog-használat részéről.
Írországban a problematikus alkoholfogyasztás miatt kezeltek egyötöde visszaél kábítószerekkel is, és a közelmúltban egy franciaországi vizsgálat kimutatta, hogy a kannabisz hatása alatti járművezetés megkétszerezi a baleset okozásának kockázatát.
A polidrog-használat terjedésével sürgősen foglalkoznia kell az önök fórumának is, és valamennyi tagállamnak is. Bővíteni kell a polidrog-használat felismeréséhez szükséges technikai támogatást, különösen a közúti rendőri ellenőrzések esetében, és technikai támogatást kell biztosítanunk rendőrhatóságainknak.
(RO) Elnök úr, szeretnék gratulálni az előadónak.
A jelentés eredményei az alkohol okozta károk csökkentését célozzák meg, valamint azt, hogy védjék az EU polgárainak egészségét és jólétét, mivel mindannyian nagyon jól tudjuk, hogy az alkohol az egyik legveszélyesebb tényező, amely betegségeket, idő előtti elhalálozást és egy sor társadalmi problémát is okoz Európában.
Nagyra értékelem azt a figyelmet, amelyet az alkohol fogyasztókra gyakorolt káros hatásainak csökkentésére és a harmadik felekre, a sebezhető társadalmi csoportokra, például gyermekekre, fiatalokra és terhes nőkre fordítanak.
Mindehhez hozzáadhatjuk az olyan társadalmi károkat, mint a családon belüli erőszak, az elhanyagolt gyermekek, a munkanélküliség és a társadalmi kirekesztés.
Az alkoholfogyasztás veszélyes és káros hatásainak megelőzését célzó oktatási és tájékoztató kampányokra fordított figyelem, és például a legjobb gyakorlat európai szintű cseréje fontos elemek az alkohol káros hatásainak csökkentésében érdekében.
A jelentés egyetemes megközelítésével sikerült rávilágítani az Európai Unióban az alkoholfogyasztás lényegi problémáira, és ez egy fontos lépést tenni a túlzott fogyasztás elleni küzdelemben.
(FI) Elnök úr, az elmúlt években az Európai Unió valamennyi tagállamában riasztó módon nőttek a veszélyes és káros mértékű alkoholfogyasztásból adódó problémák.
Társadalmunk minden évben súlyos árat fizet ezért mind a közvetlen, mind a közvetett költségek tekintetében.
Az alkoholfogyasztással kapcsolatos legakutabb problémák a fiatalokhoz kapcsolódnak.
A fiatalokat jobban veszélyeztetik a fizikai és mentális problémák, és a társadalmi ártalom, amelyet a saját és mások alkoholfogyasztása okoz.
Az alkoholfogyasztás problémái azonban nem csak a fiatalokat érintik.
Az alkoholnak a gyilkosság többségében szerepe van, és minden évben 17 000 ember értelmetlen halálát okozza a közutakon.
A 70-es években Finnországban évente 200 ember halt meg májcirrózis miatt; ma ez a betegség évente 1000 embert öl meg.
Sürgős cselekvésre van szükség európai szinten, hogy felfelé harmonizáljuk az alkoholra kivetett adókat.
Sürgetném a Bizottságot, hogy fogalmazzon meg ambiciózus közös célokat a tagállamok számára, hogy csökkentsék az alkohol veszélyes és káros mértékű fogyasztását.
(DE) Elnök úr, biztos úr, hölgyeim és uraim, Európának nem kell, nem szabad, és Európa nem képes mindent szabályozni.
Jelenleg a tagállami szubszidiaritás és a kevesebb bürokrácia a szlogenek, amelyeket folyamatosan ismétlünk, amikor az emberekhez beszélünk.
Az Európai Unió kompetenciáját folyamatosan megkérdőjelezik, de Európának kellene, sőt kell lennie a fejlődést motiváló erőnek.
A Bizottság kezdeményezési joga okiratba foglalt jog.
Ha a jogi felhatalmazás hiányzik, akkor a Bizottság éppen ezt a kezdeményezési jogát használja, hogy rátapintson a fájó pontokra, és felhívja a tagállamok figyelmét a visszás helyzetekre, és intézkedéseket kér.
Ez a Bizottság előttünk fekvő javaslatának jogalapja, és ezt használnunk kell.
A kockázatos és túlzott alkoholfogyasztás egészségre gyakorolt káros hatásait, és társadalmi és gazdasági következményeit korlátoznunk kell.
Európai stratégiát kell megfogalmazni, hogy támogathassuk a tagállamokat az alkohollal kapcsolatos károk megelőzésére és csökkentésére irányuló erőfeszítéseikben.
Ez magában foglalja az okok kutatását, amint azt az előbb már elmondták.
Magában foglalja azonban a lakosság tájékoztatását, felvilágosítását és a tudatosítását is, ami az ügy lényege, ezek a kulcsfontosságú pontok.
Mindenki szabadon dönthet.
De az emberek csak akkor élhetnek ezzel a szabadsággal, ha tájékozottak cselekedeteik következményeiről és hatásairól.
A nevelés és az oktatás a legfontosabb pillérek.
A családon belüli nevelés alapozza meg a rendezett és szilárd életmódot, és erre kellene összpontosítanunk, amit az oktatásnak és a tanácsadásnak kell követnie.
Ugyanez vonatkozik az alkoholhoz való tudatos viszonyt is.
Támogatom a Parlament jelentését, amely számos területen javít a Bizottság dokumentumán.
Én azonban eltökélten ellenzem az egészségi figyelmeztetésekre vonatkozó felhívásokat.
Egyértelmű szabályok vonatkoznak az alkohol címkézésére.
A címkék jelzik az alkoholtartalmat.
A címkéken álló szöveg megértése az információátadás alapvető módja.
Hölgyeim és uraim, ez az általános ismeret!
Mindenkinek olyan helyzetben kell lennie, hogy ezt az információt a maga számára felelős módon használhassa.
Ugyanez vonatkozik az élet legtöbb dolgára: az evésre és ivásra éppúgy, mint a mozgásra, a sportra és a fitnessre.
(BG) Elnök úr, biztos úr, nagy öröm, hogy az Európai Parlament időben és fontos intézkedésként elfogadja ezt a stratégiát.
Az alkoholfogyasztás, amely gyakran ölt veszélyes mértéket, sokakat érint, beleértve a gyermekeket és a serdülőket.
Ezt a veszélyt a társadalom még mindig nem ismeri fel, feltehetően az információhiány miatt.
Az alkohollal való visszaélés nemcsak az egyén egészségét és a reprodukciós egészséget befolyásolja, hanem kárt okoz az egészségügyi ellátórendszereknek is, és növeli az antiszociális magatartás gyakoriságát, növekvő bűnözési rátákhoz és az iskola korai elhagyásához vezet, és emiatt a valamilyen iskolai végzettséggel rendelkezők aránya is csökken.
Ezért tudatosító, oktató és prevenciós programokra van szükségünk adott típusú magatartás kialakításához.
Ebben a jelentésben én két kulcsszót találtam: kockázat és biztonság.
A politikában a szolidaritás elérésének az érdekében az Európai Bizottság két fontos intézkedést tárgyalhatna meg: javasolhatna egy, a tagállamok által végrehajtandó nagyléptékű célzott programot az alkoholfogyasztás hatásának vizsgálatára, és arra, hogy milyen hatása van a polgárok körében a probléma tudatosításának, és létrehozhatna egy speciális alapot prevenciós programokra, amelyre a szeszes italok reklámjából származó bevételek egy részét lehetne allokálni.
(LT) Az alkohol káros hatásai elleni küzdelem olyan régi, mint az idő.
Az úgynevezett száraz törvény és a különféle tilalmak, amelyeket néhány országban alkalmaztak, nem hoztak kedvező eredményt.
A Bizottságnak az EU stratégiájáról szóló közleménye, amelynek célja a tagállamok támogatása az alkoholhoz kapcsolódó károk csökkentésében, egy nagyon fontos kezdeményezés.
A Bizottság, miután általánosította a tagállamok tapasztalatait, és azonosította a közös problémákat, prioritásokat vezetett be az alkoholhoz kapcsolódó károk csökkentésére.
Úgy véljük, hogy a bevezetett fontos prioritások megvalósítása, nevezetesen a fiatalok, a gyermekek és a meg nem született gyermekek védelme, a vezetés közbeni alkoholfogyasztás megakadályozása és a többi korlátozás társadalmunkat felelősebbé, egészségesebbé és mértékletesebbé teszi majd.
Én hangsúlyozni szeretném az alkoholfogyasztó fiatalok súlyos veszélyeztetettségét.
Sajnálatos, hogy az alkoholfogyasztás korhatára sok országban egyre alacsonyabb lesz.
Nagyon fontos ezért a jó gyakorlat.
Szeretném javasolni, hogy kapcsoljuk össze a fiatalok alkohollal kapcsolatos kárai csökkentésének gyakorlatát a fiataloknak szánt EU-programokkal.
Az ilyen programok kialakítása és megvalósítása segítene elfoglalni őket a szabadidejükben, és megvédene a veszélyes alkoholfogyasztástól.
(DE) Elnök úr, biztos úr, azt hiszem az alkohol veszélyes volt a múltban, és veszélyes ma is.
A Bizottság javaslatának 5.4.1 bekezdésében a Bizottság nagyon helyesen szögezi le, hogy a mérsékelt alkoholfogyasztás - úgy tűnik - valamennyi védelmet ad a szívinfarktus ellen a 45 év felettiek körében, én azonban úgy gondolom, hogy azt mondani, hogy egy kevés alkohol jót tesz, az egy mítosz, nagyon gyenge tudományos megalapozottsággal.
Az alkohol veszélyes.
Méreg, és még kis mennyiségben is befolyásolja az egészségi állapotot.
Természetesen meg kell határozni a tűrési küszöböket.
Mi a különféle európai országokban megtanultuk kezelni azt a kábítószert, amit alkoholnak hívunk.
A britek például, ami a fogyasztási szokásokat illeti, nagy ivászatokban vesznek részt.
Az egy főre jutó fogyasztás viszonylag alacsony, de néha pontosan ezek a túlzások azok, amelyek súlyos kárt okoznak.
Mi Ausztriában amolyan társasági ivók vagyunk.
Nálunk viszonylag magas az egy főre jutó alkoholfogyasztás, de kevesebb a szélsőség.
Így aztán nagyon nagy nemzeti eltérések vannak, függően a nemzetek történelmi fejlődésétől.
A Bizottság helyesen közelíti meg a problémát.
Azt mondja, hogy nem veszi át a tagállamok felelősségét.
Vannak azonban olyan európai feladatok, amelyekkel együtt birkózhatunk meg.
Az egyik példa egy megfelelő adatbázis létrehozásának kísérlete.
A statisztikák nagyon eltérnek.
Tévedés azt hinni, hogy a múltban kevesebb volt az alkoholhoz kapcsolódó kár.
Abban az időben a másként állították fel a diagnózist, és az emberekben is kevéssé tudatosodott ez a kérdés.
Ezért gondolom én, hogy Európában fontos számunkra, hogy ismerjük miről, beszélünk.
Ugyancsak fontos a fogyasztói mintákban megjelenő új jelenségekkel megküzdeni.
Az egyik ilyen jelenség az, hogy egyre nagyobb számú fiatal kezd el nagyon korán inni, ami súlyos kárt okoz.
Ami a címkézés kérdését illeti, általánosságban azt kell mondanom, hogy az kevés ahhoz képest, amire szükségünk volna.
Hiba lenne azt hinni, hogy egy olyan bonyolult jelenséget, mint az alkoholfogyasztás, egyszerűen meg lehetne oldani azzal, hogy felhelyezünk egy címkét az üvegre.
Ez csak a politikai felelősség alóli kibújás könnyű módja lenne.
(SV) Elnök úr, üdvözlöm a stratégiát, bár azt gondolom, hogy azt felvizezték.
Végre itt egy egységes dokumentum célokkal, amelyek, reményeim szerint, tovább is fejleszthetők.
A stratégia pozitív tulajdonsága, hogy rámutat, mely módszerek működnek az alkoholfogyasztás csökkentésében, és ezáltal az alkohol által okozott kár és a tragédiák csökkentésében is.
Ám ha a jelentés által javasolt módszereket teljes mértékben fel akarjuk használni a tagállamokban, EU-jogszabályt kell elfogadni.
Először is csökkenteni kell az importkvótákat.
Minden egyes országnak a korlátozó intézkedésekre való erőfeszítéseit aknázza alá vagy lehetetleníti el, ha az alkohol más országokból elvben szabadon importálható.
Ezen kívül, közegészségügyi okból meg kell emelni a minimális adókat.
Én azt is szeretném, hogy - a dohányhoz hasonlóan - az alkohol esetében is vezessük be az egészségi figyelmeztetéseket.
Ezért arra sürgetem önöket, hogy szavazzák le azokat a módosításokat, amelyek gyengítik a szöveget.
(FI) Elnök úr, az én hazámban az egyik leggyakoribb közmondás az alkoholt, mint a bölcsek italát írja le.
Ennek egyáltalán nem az az üzenete, hogy az alkohol bárkit bölccsé tenne, hanem az, hogy csak azok számára alkalmas, akik ismerik a különleges alkalom és a mérséklet fogalmát.
Így azután nem okoz nekem problémát, hogy egyetértsek képviselőcsoportunk árnyékelőadójával, Sommer asszonnyal, amikor felhívja a figyelmet az alkohollal társított veszélyek megelőzésére irányuló stratégiára.
Azzal kell kezdenünk, hogy felismerjük a különféle létező alkoholkultúrákat, és hatékony megoldásokat találunk a valós problémákra, azaz a visszaélésszerű italfogyasztásra és a fiatalkorúak italozására.
Nincs szükség a terméknek vagy a mérsékelt fogyasztásnak a stigmatizálására.
De szükségünk van a különféle ügynökségek együttműködésére, valamint a helyi problémák nemzeti megoldására.
Van egy kérdés azonban, amellyel kapcsolatban én szívesen venném az EU intézkedését, ez pedig az alkohol adószintjeinek felfelé történő kiigazítása széles körben.
El kell ismernünk, hogy az alkoholizmusnak a közegészségügyi költségei hatalmasak, és ezek nem tarthatók ellenőrzés alatt, ha csak nem rendelkezünk közös gazdaságpolitikai instrumentumokkal.
E tekintetben saját hazám sajnálatosan jó példa.
Az EU-tagság rákényszerítette Finnországot, hogy csökkentse az alkoholra kivetett adót akkor, amikor megszűnt az alkoholimport korlátozásának joga.
Egy, a közelmúltban végzett vizsgálat rámutatott, hogy az alkoholhoz kapcsolódó hirtelen halálesetek száma egyértelműen növekedett, mióta 2004-ben az alkoholra kivetett adót csökkentették, és a fogyasztás meredeken emelkedett.
A 2003. évi adatokhoz képest ez az emelkedés elérte a 17%-ot, és itt még nem vesszük figyelembe az egyéb következményeket.
Közegészségügyi problémáink olyan súlyosak, hogy ismét rákényszerülünk az adóemelésre.
Volt idő, amikor én egyszerűen engedetlenséget javasoltam az egyes tagállamoknak, azaz azt, hogy korlátozzuk az importot az átmeneti időszak vége után, a Szerződés 30. vagy 95. cikkére hivatkozva.
Akkor sajnálatos módon semmi sem történt, és most az egész nemzet fizeti az árát, egy olyan nemzet, amely nyilvánvalóan nem elég bölcs.
(SK) A múltkor egy televíziós beszámolót néztem skandináv fiatalokról, akik péntek esténként hajóval átkelnek például Észtországba.
Ott megvásárolnak két nagy láda vodkát, és a hazaúton az eszméletlenségig leisszák magukat.
Az Európai Unió valamennyi országában láthatunk példákat hasonló italozási szokásokra vagy ezek variációira.
Kétség sem fér hozzá, hogy az alacsonyabb alkoholfogyasztáshoz vezető intézkedéseknek pozitív hatásuk lesz a lakosság egészségi állapotára, a társadalmi feltételekre, a munkahelyi és munkahelyen kívüli, valamint a közlekedési balesetekre.
Én arra az egészségben okozott kárra szeretnék összpontosítani, amelyet bármely fajta szeszesital túlzott fogyasztása okoz.
Szükséges rámutatni különösen a fiatalok számára, hogy még a sör rendszeres fogyasztása is alkoholfüggőséghez vezet, és az nem kevésbé súlyos mint a bor vagy az égetett szeszek által okozott alkoholfüggőség.
Rettenetes, hogy az emberek folyamatosan és könnyelműen alábecsülik a májbetegség súlyosságát, amely gyakran cirrózishoz, sőt halálhoz vezet.
A rendszeres ivás fokozatosan megváltozatja az egyén vágyait és jellemvonásait, emellett szétzilálja a család életét is, amellett, hogy sokszor súlyos neurológiai elváltozásokat okoz.
A fiatal alkoholista elveszti a magasabb célokért és ideálokért való küzdés képességét, és érzelmei annyira eltompulnak, hogy nehezen tud csak egészséges kapcsolatokat kialakítani, vagy egészséges családi környezetet létrehozni.
A magzati alkoholos tünetegyüttes súlyosan károsítja nem csak az anyát, hanem mindenek előtt a gyermeket, fejlődési rendellenességeket és deformitásokat okozva a csecsemőkben.
Meglepő, hogy milyen kevés figyelmet fordítanak arra számos tagállamban, hogy erről a terhes asszonyokat tájékoztassák.
Végül, sokkoló, hogy milyen sokan vezetnek gépkocsit vagy motorkerékpárt alkoholos befolyásoltság alatt.
Én személyesen támogatnám az egész EU-ban a harmonizálás lehetőségét úgy, hogy a járművezetők véralkoholszintjét tekintve a nulla toleranciát kellene alkalmazni.
az ITS képviselőcsoport nevében. - (RO) Elnök úr, kedves kollégák, az alkoholfogyasztás olyan szokás, amelyet a generációk egymásnak adnak át.
Több országban az alkoholfogyasztással kapcsolatban van egy olyan szólás, amely szerint az csak a férfiak dolga lehet.
A veszélyes és ártalmas mértékű fogyasztásnak a gyermekekre és terhes asszonyokra gyakorolt káros hatásai csökkentésére nincs sok módszer.
Az alkoholnak nagyobb számú és változatosabb a fogyasztói köre, mint a dohánynak, hagyományos előállítási módszerekkel, ami ellenőrizetlen értékesítési módszereket és ehhez kapcsolódó kockázatokat is jelent.
Ebben az esetben elengedhetetlen, hogy a jelentés 16. cikke ösztönzi az alkoholfogyasztással kapcsolatos információ terjesztése és tudatosítása innovatív eszközeinek módszerét.
Ezzel szemben nem tekinthető innovatív módszernek, hogy az alkoholtermékek címkéin - hasonlóan a dohánytermékekhez - a figyelmeztetéseket alkalmazzanak, mivel annak kielégítő hatékonysága a dohány esetében sem bizonyosodott be.
Ennek a figyelmeztetésnek a függő fogyasztókra gyakorolt hatásáról - a belső piac számára is - európai szintű felmérést kellene végezni, az érintettek korától, foglalkozásától vagy nemétől függetlenül.
Az Európai Parlamentnek mindenféle kétértelműség nélkül állásfoglalást kellene előterjesztenie, adva némi időt az egyéb tájékoztató és tudatosító módszerek összeállítására, hogy a tagállamok számára hatékony keretet biztosíthasson a visszaélésszerű alkoholfogyasztással szembeni fellépés, és a mérsékelt és felelős alkoholfogyasztás elősegítésére.
a Bizottság tagja. - Elnök úr, szeretnék köszönetet mondani valamennyi képviselőnek ezért a nagyon érdekes vitáért.
Szeretnék elmesélni önöknek egy történetet a görög mitológiából.
A történetet képileg a ciprusi Pathos mozaikja ábrázolja.
Ez az első borivók története.
Dionysus isten szolgája ellopta a bort, hogy először adjon belőle az embereknek.
Ők megitták, az emberi történelem során először lerészegedtek, azt gondolták, hogy megmérgezték őket, és megölték a szolgát, aki a bort adta nekik.
A mi korunkban a megoldások sokkal bonyolultabbak, és más megközelítést kell találnunk.
Mindenki más módszereket választott.
Néhányan azt mondják, hogy túl messzire mentünk, míg mások azt, hogy nem mentünk elég messzire.
Vannak, akik azt kívánnák, hogy mindenről jogszabályokat alkossunk, míg mások azt akarják, hogy azokat a tagállamok csinálják meg.
A megoldás azonban valahol középen van.
Nekünk a tagállamokat ki kell egészítenünk, támogatnunk kell őket politikáikban, de ez nem jelenti azt, hogy az Európai Uniónak ne lenne szerepe, amint ez a jelentésből és a képviselők hozzászólásaiból kiderült.
Ugyanakkor nem lehet mindent jogalkotással megoldani.
Ezért esélyt kell adnunk a fórumnak, hogy működhessen, és konkrét eredményeket produkáljon, amelyeket figyelemmel fogunk kísérni.
Ugyanakkor azonban, amint ezt már elmondták, a tagállamoknak a kérdés sok vonatkozásáról vannak jogszabályaik.
A végrehajtás az, ami hiányzik, és problémákat okoz.
Ezért a tagállamokra gyakorolt nyomás segít majd a kedvező eredmények elérésében.
Függetlenül attól, hogy az egyes oldalak mit vártak, nem szabad alábecsülnünk annak fontosságát, hogy most először európai szinten elismertük, hogy létezik az alkohollal kapcsolatos kár problémája, hogy kell lennie európai stratégiának - amelyet ma elfogadtunk -, és most már van európai vita, európai kezdeményezés és európai cselekvés.
Ez fontos.
Egyetlen tagállam sem képes a problémát elszigetelten megoldani, és egyetlen tagállam sem mentes a problémáktól.
Találkozunk a nagy ivászatokkal Spanyolországban, ami észak-nyugat-európai probléma volt a múltban.
Tekintve a kulturális cseréket és más okokat - egy társadalomkutató elmagyarázhatná, hogy mi miért történik -, azt látjuk, hogy ugyanazok a problémák lépnek át a határokon, nincsenek földrajzi határok az ilyen problémák útjában.
Ezek mindenütt jelen vannak az Európai Unióban.
Ez az első fontos lépés, de nem az utolsó.
Ha ésszerű időn belül nem látunk eredményt, akkor újra értékelhetjük, és újra megvizsgálhatjuk ezt a stratégiát, és eltérő megközelítést vagy más irányvonalat alkalmazhatunk.
Most azonban a helyes úton vagyunk.
Még egyszer szeretnék köszönetet mondani az előadónak, a bizottságnak és a képviselőknek a stratégia támogatásáért.
Én már előre örülök, hogy együtt dolgozhatom önökkel a mindannyiunk által kívánt eredmények elérése érdekében.
A vitát lezárom.
A szavazásra holnap kerül sor.
Írásbeli nyilatkozatok (142. cikk)
írásban. - (HU) A túlzott alkohol-fogyasztás súlyos csapás az európai társadalmakra.
Megszámlálhatatlanul sok életet vesztünk az alkoholfogyasztásból eredő betegségek miatt, és az ittas vezetés áldozatainak száma is rendkívül magas a tagországokban.
Az alkoholfogyasztási szokások országonként, sőt, régióként változnak, és ezért is helyes, ha a védekező stratégiák a tagállamokban születnek meg.
Mégis szükség van egységes uniós irányelvekre is.
Minden módon meg kell védeni a kiskorúakat az alkoholtól, s ennek érdekében az eddiginél szigorúbb szankciókra van szükség.
Az "igyál, vagy vezess” szellemében a nulla toleranciát és a nulla egész nulla százalékos alkoholszintet kell bevezetni az egész EU-ban a járművezetők számára.
De csak tilalmakkal nem jutunk előre, amit az amerikai alkoholtilalom csúfos bukása is jól jelez.
Népszerűsíteni kell a kulturált alkoholfogyasztási szokásokat, az alacsony szesztartalmú sör és a minőségi bor fogyasztását.
A pancsolt, hamisított, rossz minőségű, egészségre káros alkoholfajták forgalomba hozása ellen határozottan fel kell lépni.
írásban. - Az elmúlt évek aggasztó trendje, hogy a szeszipar a kiskorú italozókat célozza meg olyan termékekkel, mint az ”alkopopok”.
A nagy ivászat egyre gyakoribb a fiatalok körében, és fontos, hogy ezzel a fejleménnyel hatékonyan birkózzunk meg.
Úgy vélem, ennek jó módja, ha arra ösztönözzük a szupermarketeket és az üzleteket, hogy jobban különítsék el az "alkopopokat” az üdítőitaloktól.
Az alkopopokon is, hasonlóan más italokhoz, el kellene helyezni a megfelelő egészségi figyelmeztetéseket.
Örülök, hogy az erre irányuló módosításaimat a jelentésbe beépítették.
Természetesen ahhoz, hogy hatékonyan felléphessünk a kiskorúak italozása és a nagy ivászatok ellen, a nemzeti kormányoknak a fogyasztóra kell összpontosítaniuk, hogy megváltozzanak az alkohollal kapcsolatos attitűdök.
Ezért üdvözlöm a tájékoztató és tudatosító kampányokra helyezett hangsúlyt, például az iskolai oktatóprogramok révén.
Ugyancsak támogatom azokat az ajánlásokat, hogy a véralkoholszintet a 0,00%-hoz a lehető legközelebb kell megállapítani, különösen a kezdő gépjárművezetők esetében.
Úgy vélem, hogy az alkoholszondák széleskörű rendelkezésre állása - amit a jelentés javasol - segíthet a potenciális ittas járművezetők elrettentésében.
A nemzeti kormányok többet tehetnek a közösségi közlekedés elérhetőségének biztosítására az alkoholt fogyasztó járművezetők számára.
Emberi fogyasztásra szánt dehidrált tartós tej - a tej és tejtermék piac közös szervezése - a tej és tejtermékpiac közös szervezésének kiegészítő szabályai (vita)
A következő napirendi pont az együttes vita
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről az egyes emberi fogyasztásra szánt, részben vagy egészben dehidrált tartós tejről szóló, 2001/114/EK irányelvet módosító tanácsi irányelvre irányuló javaslatról - C6-0083/2007 -,
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről a tej- és tejtermékpiac közös szervezéséről szóló, 1255/1999/EK rendeletet módosító tanácsi rendeletre irányuló javaslatról - C6-0084/2007 -, és
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről a tej- és a tejtermékpiac közös szervezésének kiegészítő szabályairól szóló, 2597/97/EK rendeletet módosító tanácsi rendeletre irányuló javaslatról - C6-0085/2007 -.
a Bizottság tagja. - Elnök úr, hadd kezdjem azzal, hogy megköszönjem a Parlamentnek, a Mezőgazdasági és Vidékfejlesztési Bizottságnak, és különösen az előadónak, Jeggle asszonynak ezt a konstruktív jelentést a tej minicsomagról.
A csomag három jogi aktus módosításairól rendelkezik.
Az első a tartós tejről szóló irányelvet érinti, amelyben most már teljes mértékben megengedjük a fehérjetartalom szabványosítását, összhangban a Codex szabványaival.
Ezzel teljesítjük tejiparunk és tejporexportőreink régi kérését, és az ő helyzetük harmadik országbeli versenytársaikkal szemben nyilvánvalóan javulni fog.
Ez nemcsak az ipar és a kereskedelem előnyére válik, hanem a tejtermelőkére - gazdáinkéra - is, mivel a fehérjeszabványosítás a tej magasabb valorizációjához vezethet.
Ezen kívül, az előre jelzett erőteljes fehérjekereslet könnyedén felszívja majd a rendelkezésre álló fehérjemennyiség növekedését.
Üdvözlöm, hogy önök teljes támogatásukat adták ehhez a javaslathoz.
A második javaslat a tej és tejtermékek piacának közös szervezésére vonatkozik.
Itt kiigazítások egész sorozatára teszünk javaslatot, amellyel kapcsolatban az Európai Parlament teljes támogatásáról biztosított.
Ezek közé tartozik az a javaslat, hogy csökkentsük a fölözött tejpor intervenciós árát a szabványosításból következő alacsonyabb fehérjetartalom matematikai eredményeként.
Tartalmazza a tagállamonkénti aktiválási árrendszer megszüntetését is a vajintervenciós rendszerben.
Ugyancsak tartalmazza a nemzeti vajmennyiségek támogatásra feljogosító kritériumként történő megszüntetését, a fegyveres erők elavult támogatásának megszüntetését, és az importengedélyek kötelező alkalmazásának felhagyását.
Az önök tejszín és sovány tejpor magántárolásának fenntartására irányuló módosítása meglehetősen meglepő, mivel ezeket a rendszereket a gyakorlatban soha sem használták és elavultnak tekinthetők.
Továbbá, a vaj magántárolása fennmarad, így igazán nincs szükség ennek a rendszernek a tejszín esetében történő fenntartására.
Ami az önök iskolatejprogramjára vonatkozó módosításait illeti, ugyanazon a hullámhosszon vagyunk.
Amint javasoltuk, a rendszer egyszerűsödik egyetlen átalánytámogatás bevezetésével.
A Mezőgazdasági Főigazgatóság már vizsgálja az iskolatejprogram felülvizsgálatának különféle lehetőségeit, és javaslatokat kért a tagállamoktól a rendszer javítására, valamint további termékekre, amelyek a programba bevonhatók.
A rendszer ebből adódó változásait hamarosan ismertetjük a Tejgazdálkodási Bizottságban.
Remélem, hogy a Parlament, a Tanács és a Bizottság egyetértésre jut az iskolatej megnövelt támogatási szintjével kapcsolatban, amely 18,15 euró lenne 100 kilogrammonként.
Ami az önök azon módosítását illeti, amely egy tejalapot vezetne be a szerkezetátalakítási program finanszírozására, hangsúlyoznám, hogy a tej minicsomagban tett javaslatok igazán nem szerkezetátalakító jellegűek.
Ezért nagy nehézséget okoz nekem ezeket az alapvető technikai és egyszerűsítő intézkedéseket összefüggésbe hozni egy új ”tejalap” költségvetési sor létrehozásának felismert szükségességével.
A tejágazat számára a helyénvaló intézkedések szükségességéről a vitáknak a közeljövőben sorra kerülő Health Check-ről (KAP-felülvizsgálat) szóló vitákra, és a közös agrárpolitika jövőjéről szóló különféle vitákra tekintettel kell lefolynia.
A harmadik aktus a fogyasztói tejpiac liberalizálására vonatkozik, ahol megjegyzem, szintén ugyanazon a hullámhosszon vagyunk.
Elfogadhatónak tűnik az a javaslat, hogy töröljük a zsírtartalomra vonatkozó 0,2%-os tűréshatárt.
Önök azt is javasolják, hogy hivatkozzunk a 2000/13/EK irányelvre.
Szíves tájékoztatásul közlöm, hogy ez az irányelv automatikusan alkalmazandó.
Így összességében örömmel állapítom meg, hogy nézeteink összhangban állnak.
Köszönöm a munkájukat.
Örömmel várom a ma este folytatódó vitát.
előadó. - (DE) Elnök úr, biztos asszony, hölgyeim és uraim, mindenki a tej és tejtermékek jó és stabil piaci helyzetéről beszél most, és az ebből adódó tejáremelkedésről.
A tejárak emelkedése, amelyre a gazdáknak oly sürgető szüksége van, újra lángra lobbantja a kvóták sokat vitatott kérdését.
Ma a mini tejcsomagot kívánom megvitatni, és azzal kezdem, hogy megragadom az alkalmat, hogy köszönetet mondjak a biztos asszonynak és kollégáinak a jó együttműködésért.
Három jó és alaposan végiggondolt javaslatot terjesztettek elő, és ezért a Parlament nem nyújt be sok módosítást.
Úgy vélem azonban, hogy módosítástervezeteink elgondolkodtatóak, és remélem, hogy a Bizottság és a Tanács is jóváhagyják azokat, ugyanúgy mint a Mezőgazdasági Bizottság.
A Bizottság által benyújtott első jelentés az egyes emberi fogyasztásra szánt részben vagy teljesen dehidrált tartós tejekről szóló tanácsi irányelv módosításait tartalmazza.
Ebben a jelentésben a Bizottság zsírmentes szárazanyagban kifejezve minimum 34%-on szabványosítaná a fehérjetartalmat.
Ez a szabványosítás lehetővé teszi az európai gyártóknak, hogy ugyanolyan feltételek mellett versenyezhessenek harmadik országok gyártóival.
A nemzetközi kereskedelem ilyen egyszerűsítése üdvözlendő, és ez az egyik indoka annak, amiért a Mezőgazdasági Bizottság jelentésmódosítás nélkül és csak egyetlen ellenszavazattal fogadta el.
Az ilyen szabványosítás pénzt takarít meg, és ezért van az, hogy a második jelentésben én javaslatot tettem egy tejalapprogramra, biztosítva, hogy a megtakarított pénz a tejágazatban maradjon.
A Bizottságnak a tej- és tejtermékpiac közös szervezéséről szóló rendelet módosítására irányuló javaslata több fontos technikai kiigazításról rendelkezik, ami nyilvánvalóan szintén javuláshoz vezet.
Először is, átlagosan 2,8%-kal csökkenti a sovány tejpor intervenciós árát.
Azzal, hogy megszünteti a vaj esetében az intervenciós aktiválást, megszünteti a nemzeti minőségi osztályokat a vajra, bevezeti a szabványos minőség meghatározását, megszünteti a fegyveres erőknek nyújtott támogatást, és felhagy az importengedélyek kötelező használatával, csökkenti a bürokráciát.
Én azonban nagyon határozottan a tejszín és sovány tejpor magántárolásának eltörlése ellen vagyok.
Ez egy biztonsági hálót jelent, és úgy vélem, ezt a KAP-felülvizsgálat összefüggésében kellene megvitatnunk, és nem a mini tejcsomag keretében.
Ettől függetlenül, kétségtelenül helyes az a javaslat, hogy az iskolatej támogatására egységes átalányt vezessünk be.
Tekintve az iskolatej táplálkozásban betöltött fontos szerepét, lényegesen növelni kellene a rendelet hatókörébe tartozó termékek támogatását, 100 kilogrammonként 16,11 euróról 100 kilogrammonként 18,15 euróra.
Sürgős szükség van a termékskála szélesítésére is.
Most már néhány fantasztikus új tej-, túró- és joghurttermék áll rendelkezésre, amelyek bárki ízlését és preferenciáit kielégíthetik, és ha innovatív iskolai programokat vezetnénk be, felkelthetnénk a gyermekek érdeklődését e termékek iránt, miközben tennénk valamit az egészséges táplálkozás érdekében is.
A 2008-2013 közötti időszakra a fehérje szabványosításából eredő 117,3 millió euró megtakarítási lehetőséget, vagy a tejpiaci szervezetben lehetséges további megtakarításokat a tejágazat reformjának kísérésére és támogatására kellene felhasználni.
Én készen állok erre, hogy ezt is az KAP felülvizsgálati vita összefüggésében vitassuk meg.
Ennek az intézkedésnek a célja az általunk javasolt tejalapprogram elősegítése.
Ezeket a forrásokat a tejágazat értékesítésének előmozdítása összefüggésében táplálkozással kapcsolatos jobb tájékoztatásra és további kísérő intézkedésekre - például a tejtermelés modernizálására - lehetne fordítani olyan területeken, ahol a feltételek nehezebbek illetve a hegyvidéki régiókban.
Ezt a második jelentést a bizottság egyhangúan fogadta el.
A harmadik jelentés a fogyasztói tejre vonatkozik.
Nagyobb rugalmasságot javasol a fogyasztói tej meghatározásában.
A jelenlegi rendelet a közösségben előállítható és forgalomba hozható fogyasztói tejnek három kategóriáját ismeri el.
Ezek a fölözött tej (maximum 0,5%-os zsírtartalommal), félzsíros tej (1,5% -1,8% zsírtartalommal) és teljes tej (legalább 3,5% zsírtartalommal).
A Bizottságnak a javaslata, amely lehetővé tenné az olyan fogyasztói tej termelését és forgalomba hozatalát, amely nem felel meg ennek a három kategóriának mindaddig, amíg a címkén egyértelműen és könnyen olvashatóan jelzik a zsírtartalmat, helyes.
Ez a liberalizációs intézkedés nem csak azt jelenti, hogy az átmeneti nemzeti mentesítések megszüntethetők, hanem a fogyasztók választási lehetőségeit is bővíti, ami minden bizonnyal segíthet a közösségen belüli kereskedelem újraélesztésében.
A bizonytalanságok elkerülése érdekében a tej zsírtartalom-százalékát jól láthatóan fel kell tüntetni a csomagoláson, és közvetlenül össze kell kapcsolni a termék megnevezésével.
Én azonban azt gondolom, hogy szükségtelen +/-0,2%-os tűréshatárt megállapítani a zsírtartalom jelzésére, mert az nem javítana az egyértelműségen, inkább hátráltatná a megvalósítást.
Ezt a két módosítástervezetet, hasonlóan ehhez a harmadik jelentéshez, a bizottságban szintén egyhangúan fogadtuk el.
Tekintettel a Mezőgazdasági Bizottság egyértelmű álláspontjára, bízom benne, hogy a holnapi plenáris szavazáson a teljes mini tejcsomagot egyértelmű többség fogja jóváhagyni.
Nem tudom azonban elfogadni az ALDE képviselőcsoportja három módosítástervezetét.
Ezek lényegesen nem javítják a jelentést.
A harmadik módosítástervezet csak az iskolatejre utal, ami szembemegy azzal, amit mi szeretnénk, nevezetesen, hogy javítsuk a teljes termékskála kínálatát.
Sajnálatos módon ezért ezt a módosítástervezetet is el kell vetnem.
Őszinte köszönetemet szeretném kifejezni valamennyi kollégámnak a Mezőgazdasági Bizottságban és a képviselőcsoportban.
Köszönöm nekik a bizalmat és a jó munkakapcsolatot.
a PPE-DE képviselőcsoport nevében. - Elnök úr, először is gratulálni szeretnék Jeggle asszonynak a három jelentéshez - a mini tejcsomaghoz.
Már a kezdetben is nyilvánvaló volt, hogy jelentéseivel kapcsolatban általános az egyetértés, és ezt igazolta a biztos asszony is.
Ezt a vitát a képviselők kérték, hogy Európa tejiparát érintő tágabb kérdéseket vitathassanak meg, és ez alól én sem vagyok kivétel.
Egészen a közelmúltig az Egyesült Királyság mezőgazdaságában a tejtermelő gazdaságok voltak a Hamupipőke-ágazat.
A sötét gazdasági gyakorlatnak köszönhetően, amely lehetővé tette a szupermarketek számára, hogy a tej árát literenként 17 pennyre nyomják le, miközben azt a lakosságnak literenként 50 pennys áron adják tovább, sok tejgazdaság juttatott csődbe.
Arra is emlékeztetni kell, hogy a tej a szupermarketekben még literenként 50 pennys áron is csak a palackozott víz árának a felébe kerül, pedig a palackozott vizet nem kell megelletni, és nem kell az állatorvosért küldeni, hogy foglalkozzon szükségleteivel.
Egészen a közelmúltig a 27 EU-tagállamból csak Szlovákiában, Észtországban, Magyarországon és Litvániában volt a tej ára alacsonyabb, mint az Egyesült Királyságban, ami azzal járt, hogy az elmúlt öt évben az én választókörzetemben, Skóciában mintegy 500 tejgazdaságot vesztettünk el.
Skóciában becslések szerint már csak 1400 tejgazdaság maradt - ez mind.
Úgy becsülik, hogy az egész Egyesült Királyságban naponta egy tejgazdaság hagyja el az ágazatot.
Csak most, hogy a világban a gabonaárak - különösen a búza ára - majdnem megkétszereződtek, felfelé tolva a takarmányárat, és ahogyan a bioüzemanyagok és más nem élelmiszer céljára szánt növények nyomást gyakorolnak a termőképes mezőgazdasági területre, állt elő az a helyzet, hogy néhány szupermarket, amely végül pánikba esett a tényleges tejhiány kilátása miatt, valamelyest magasabb árat kezdett fizetni a tejgazdaságoknak.
Végre a tehenész gazdák is látnak némi fényt az alagút végén, és végre valamivel többet kapnak termékükért, mint a termelési költség.
a PSE képviselőcsoport nevében. - (ES) Elnök úr, először is köszönetet szeretnék mondani az előadónak kiváló munkájáért, amely végig lehetővé tette számunkra, hogy nyugodt legyen a lelkiismeretünk a javaslataival kapcsolatban.
Különösen szeretnék köszönetet mondani neki, amiért lehetővé tette az iskolatejprogramra vonatkozó, általam beterjesztett szóbeli módosítást.
Mindezek után szeretném megismételni e mini-reform továbbvitelével kapcsolatos kritikámat, amikor a tej- és tejtermékpiacok közös szervezésének nagyszabású reformja várható jövőre, és novemberben lesz a "KAP felülvizsgálata", és egyelőre, biztos asszony, még nyilvánvalóan nem tudjuk, hogy ennek lesz-e bármilyen következménye az ágazat számára.
Ma azonban, biztos asszony, a valóság - és Stevenson úr elmagyarázta ezt - más irányba visz bennünket.
A mezőgazdasági termékek árválsága felélesztette az európai mezőgazdasági élelmiszertermelés kérdéséről szóló vitát.
Én másképpen értékelem a tejválságot, mint ön.
Az én véleményem szerint a tejár emelkedésének fő oka nem a növekvő ázsiai fogyasztásban, hanem a Közösség alacsony termelékenységében rejlik.
És valóban, a múlt szezonban a hozam az elmúlt 15 év legalacsonyabbja volt.
Néhány szervezet azt állítja, hogy Európának további évi ezermillió literre lesz szüksége szükségletei kielégítéséhez.
Valóban, ma a fogyasztókat az alapvető élelmiszerek árnövekedése, míg a gazdákat a szarvasmarha-takarmány ára sújtja.
Bár önhöz hasonlóan én is úgy vélem, hogy a bioüzemanyagok termelése az áremelkedésnek sem a végső, sem a fő oka, nem szabad, hogy bolonddá tegyenek bennünket, vannak más okok is.
Sem a pihentetett, sem a parlagon hagyott földek területének csökkentése nem lesz elég az árak stabilizálásához.
A Bizottságnak nagyon oda kell figyelnie a jelenlegi spekulációk más típusaira is, például a tőzsdei spekulációra.
Nagy csoportok könnyedén átháríthatják a nyersanyagárak emelkedését a fogyasztókra, sőt már ezt teszik most is, ami viszont a helyi termelők számára sokkal nehezebben megy, és ezért az áremelkedés elsősorban a törékenyebb kkv-kat bünteti majd.
Ahogyan Stevenson úr az előbb elmondta, az áremelkedés nem tükröződik a gazdák által felszámított árban; ők a nekik kifizetett ár és a fogyasztó által kifizetett ár közötti rés miatt a közös agrárpolitikát hibáztatják, amely a terület pihentetését támogatja.
Ebben a helyzetben, biztos asszony, azt tanácsolnám önnek, hogy ne jöjjön ide azt mondani nekünk, hogy a kvóta megszüntetését majd fokozatosan vezetik be.
A gazdák rosszkedve az egyik akadálya az európai tejtermelés újraindításának, mert ők bizonytalanságban vannak egy olyasvalaminek a jövője miatt, amit sajátjuknak, tőkéjüknek tekintettek, ez volt a kvóta, amelynek a küszöbön álló megszüntetését jelentették be; annak idején ugyanez vonatkozott a tejárak erőteljes csökkenésére, ami sok gazdát arra indított, hogy nyereségesebb, de kevésbé munkaintenzív termények felé mozduljanak el; ezek a gazdák már nem fogják az árnövekedés hasznát élvezni.
A tehenészetekben dolgozó gazdák vesződséges munkáját még nehezebbé teszik a kvótaszerzés és a szarvasmarha megszerzésének nehézségei...
Tudta ön, biztos asszony, hogy jelenleg az európai tehenész gazdáknak olyan országokhoz kell fordulniuk mint Kanada vagy az Egyesült Államok, ha tejelő marhákat akarnak vásárolni, mert a közösségi piacon nincs eladó szarvasmarha?
Mindenre tekintettel, biztos asszony, kérem a reagálását, és biztos vagyok benne, hogy ön helyénvaló módon fog reagálni ezekre az új helyzetekre, olyan helyzetekre, amelyek akár csak tizenkét hónappal ezelőtt is elképzelhetetlenek voltak, és amelyeknek a mezőgazdasági élelmiszertermelési ágazatra gyakorolt következményeiről el kell kezdenünk vitatkozni.
Véleményem szerint nem csak reménykednünk kellene, mint ahogyan az ön blogjában olvastam, hogy az európai gazdák világpiaci versenyképességét ez ne érje túl hátrányosan, hanem gyorsan reagálnunk is kell, hogy megakadályozzuk, hogy ilyen helyzet előálljon.
az ALDE képviselőcsoport nevében. - (FI) Elnök úr, először is köszönetet szeretnék mondani az előadónak, Jeggle asszonynak kiváló jelentéseiért.
A tej a mezőgazdasági termelés egyik legfontosabb területe.
Annál is fontosabb, mivel a marhahústermelés nagyrészt azoktól a borjaktól függ, amelyeket a tehenészetekben tenyésztenek.
A tejtermelés kiválóan művelhető olyan területeken is, ahol a természetes feltételek a leggyengébbek.
Például Észak-Európában a tejtermelés hatékonyan tudja kihasználni azt a tényt, hogy ott a megművelhető föld a durva takarmány kiváló forrása, ami a termelést ellenállóvá teszi az esővel, a faggyal és más kedvezőtlen természeti feltételekkel szemben.
Az előttünk álló javaslatok egyszerűsítik az EU-nak a tejiparra vonatkozó jogszabályait.
Egyszerűsödik a vajra vonatkozó minőségi osztályozási rendszer, megszűnik a zsírtartalom szerinti szigorú osztályozás, az iskolatej támogatása függetlenedik annak zsírtartalmától, és az intervenciós rendszer is egyértelművé válik.
Ezek az intézkedések pozitívnak tűnnek, és én köszönetet szeretnék mondani Fischer Boel biztosnak ezekért a reformokért.
Nagy kérdés azonban a teljes tejágazat általános reformja, ami a közeljövőben valósul meg a KAP felülvizsgálatával, a KAP középtávú felülvizsgálatával összefüggésben.
Az elsősorban a tejkvótákra összpontosít.
A tejtermelés jelenlegi egyensúlyát a tejkvótáknak köszönhetően sikerült elérni.
E miatt van az, hogy az 1300 millió kilogrammos vajhegy, amely még ott volt a 80-as évek végén, elolvadt, és ezzel egyidejűleg garantálni tudtuk a fogyasztóknak az állandó kínálatot és a mezőgazdasági termékek széles skáláját.
Létrejött az az előre látható keret is, amelyen belül a tejtermelők fejleszthetik termelésüket.
Véleményem szerint az EU kötelessége, hogy a jövőben is garantálja az ilyen előre látható keretet a tejtermeléshez.
Ez fontos, mivel a szükséges beruházások évtizedekre szólnak, és hatalmas összegekről van szó a családi gazdaságok esetében.
Továbbá, a termelés szabályozása lassú folyamat, mert körülbelül két évig tart, mire a szarvasmarhák készen állnak a termelésre.
Ezért fontos mind a fogyasztók, mind a termelők érdekében, hogy folytassuk a tejkvótarendszert.
Ha a kvótákat eltörlik, az azt fogja jelenteni, hogy a kvótákat vásárló és ezzel termelési feltételeiket stabilizáló gazdák befektetései hiábavalóak voltak.
Ezekkel az észrevételekkel kívánjuk támogatni a bemutatott jelentéseket.
az UEN képviselőcsoport nevében. - (PL) Elnök úr, biztos asszony, az e vitában való felszólalásommal szeretném felhívni a figyelmet a következő kérdésekre: először is szeretném támogatni az előadó javaslatát, nevezetesen, hogy az e reform eredményeként megjelenő megtakarításokat, azaz a 117 millió euró összeget használjuk fel a tejalap létrehozására.
Másodszor, ennek az alapnak az eszközeit elsősorban azoknak a tejtermelőknek és -feldolgozóknak kellene kiosztani, akik a fokozódó liberalizáció következményeként kénytelenek gazdaságaik vagy vállalataik szerkezetét átalakítani, valamint a tej és tejtermék fogyasztásának elősegítésére, és különösen, hogy növeljük a tej és tejtermékek iskoláknak történő szállítása pénzügyi támogatását.
Harmadszor, ugyancsak támogatásra érdemes a Bizottságnak az a javaslata, hogy hagyjunk fel a mostanáig piaci forgalomba hozott tej három kategóriájával, azaz a fölözött, a zsírszegény és a teljes tej kategóriákkal.
Ennek eredményeként bármilyen zsírtartalmú tejet forgalomba lehet majd hozni, feltéve, hogy ezt a csomagoláson egyértelműen jelzik.
Bár támogatjuk a Jeggle asszony által készített jelentésekben lévő megoldásokat, szeretném emlékeztetni Fischer Boel biztost, hogy komoly vitára van szükség az Európai Unióban hatályos tejtermelési kvóták mennyiségéről és jövőjéről, mivel ezek kirívóan igazságtalanok, különösen az új tagállamok számára.
Biztos asszony, ön megígérte nekünk ezt a vitát, amikor az ebben az ügyben 2006 októberében a Bizottságnak címzett kérdésemre válaszolt. amelyet.
Egy olyan ország, mint a 38 milliós Lengyelország, mintegy 9 millió tonnás kvótával rendelkezik, ami lakosonként 0,23 tonnát jelent. Miközben ez a mennyiség 0,33 tonna Németországban, 0,39 tonna Franciaországban, és eléri a 0,67 tonnát Hollandiában.
Lengyelország, amely kiváló lehetőségekkel rendelkezik a tejtermelés fejlesztésére, már most, alig három évvel az EU csatlakozása után, nagyon közel van a maximális határhoz, és nem fejlesztheti azt tovább.
Ennek nagyon negatív hatása van a tejtermelésre szakosodott gazdaságok nyereségességére nézve.
a Verts/ALE képviselőcsoport nevében. - Elnök úr, én sem leszek kivétel ebben a vitában, átadva képviselőcsoportunk gratulációit az előadónak azért a kiváló munkáért, ami meglehetősen szokatlan nagy eredményt ért el, azaz mindenkit viszonylag elégedetté tett.
Dicsérném a Bizottságot is, hogy ezzel kapcsolatban intézkedett még a KAP felülvizsgálata előtt, mert ez jó, bár már régóta esedékes munka volt.
Összegezném saját véleményünket a skóciai Nemzeti Gazdaszövetség tájékoztatójából vett első megjegyzésekről.
A javasolt változásoknak nem szükségszerűen van közvetlen hatása a gazdákra, de egyszerűsítéshez, költségmegtakarításhoz és a hatékonyság javításához vezetnek a láncolaton felfelé, és ezek mindegyike javít a tejágazat versenyképességén, és így közvetve a piacon keresztül a gazdák javára válhat.
Nézetem szerint az iskolatejprogram egyszerűsítését különösen üdvözölni kell.
Van-e jobb módja ilyen sok mezőgazdasági, gazdasági és egészségügyi cél elérésnek, mint az, hogy tejivásra és a tejtermékek fogyasztásra ösztönözzük Európa gyermekeit?
Ha őszinték vagyunk, a rendszer logikussá tétele már régóta esedékes.
E csomag dicsérete közben egyet kell értenem skót kollegámmal, Stevenson úrral - ha nem is tartozunk egy frakcióba -, amikor rámutatunk az elefántra a szobában, azaz a szegényes árakra, amelyet a gazdáknak még mindig el kell viselniük azért, mert az ellátási lánc már túl van a törésponton, és a piacon érintettek közül túl sokan élnek vissza a helyzetükkel.
Ma este itt mi, a Bizottság és a Parlament megtesszük, amit nekünk kell megtennünk a rendszer egyszerűsítésével.
Ugyanígy megkérdezhetnénk, hogy ugyan miért volt az ennyire bonyolult már eleve, de a mai feladatunkat elvégeztük.
Most a nemzeti és az EU-versenyhatóságoknak kell erőteljesebben beavatkozniuk a gazdák oldalán, akik - különösen a szupermarketek de facto piaci erőfölénnyel való visszaélése folytán - továbbra is krajcárokat kapnak minőségi termékeikért.
Ahogyan a biztos asszony mondja, a KAP felülvizsgálata jó lehetőséget ad, mert amíg az EU nem intézkedik, hogy a szobában lévő elefánttal megbirkózzon, valamennyi jó erőfeszítés, mint ez a csomag, továbbra is elhalványul és elvész a zajban.
a GUE/NGL képviselőcsoport nevében. - (PT) Általánosságban szólva mi is egyetértünk Jeggle asszonynak a három általa bemutatott jelentésben foglalt javaslataival, nevezetesen azzal a javaslattal, hogy a költségvetési megtakarításokat olyan szerkezetátalakítási program céljára használjuk fel, amellyel a marketinget és a tej és tejtermékek mennyiségeire vonatkozó táplálkozási információt támogathatjuk.
Hasonlóan fontosnak tartjuk az iskolatejprogram hatókörének és minőségének megerősítését azzal, hogy bővítjük a programba bevonható termékek skáláját, ami így valódi programként működhetne a tej- és tejtermékfogyasztás ösztönzésére, összhangban a gyermekek és fiatalok ízlésével, megfelelő figyelmet fordítva a táplálkozásra és a kiegyensúlyozott étrendre.
Azzal is egyetértünk, hogy igen egyértelmű szabályokra van szükség a fogyasztó tej címkézésénél, mivel nagyon helyesnek tűnik számunkra, hogy az úgynevezett ”termékmegnevezés” adja meg a zsírtartalmat.
Végezetül, egy megjegyzés arról az időről, amelyben élünk, amikor a tejtermelés nem képes megfelelni a jelenlegi keresletnek, mert a kevésbé prosperáló gazdaságokat és tejtermelőket kell támogatnunk, és növelnünk kell a tej támogatását a leginkább rászoruló területeken, nevezetesen Portugáliában, figyelemmel arra, hogy a szigeteken az Azori-szigetek autonóm régiójában például a tejtermelés növelhető lenne az állománysűrűség bővítése nélkül, és ez egy rendkívül távol eső régió, ahol a tejtermelés feltételei kiválóak.
(SK) A most tárgyalt "mini tejreform" összefüggésében szeretném külön hangsúlyozni, hogy a tejpiac közös szervezéséről szóló rendelet 5. és 7. módosítását ezen az ülésen fogadjuk el.
Az 5. módosítás 18,15 euró/100 kg egységes átalányösszegű támogatással rendelkezik az iskolatejprogramba tartozó valamennyi tej esetében.
Kétségtelen, hogy a támogatás növelésével és a program egyszerűsítésével segíteni fogunk az egészséges étkezés biztosításának és a fiatalok körében az elhízás elleni fellépés céljának az elérésben.
A 7. módosítás fejti ki a tejalap szerkezetátalakítási programja fő céljait.
E program céljai például a tudatos táplálkozás irányuló intézkedések erősítése és a tejfogyasztás növelése, valamint a tejtermelés modernizálása, például, a hegyvidéki régiókban, különösen az új tagállamok számára jelentenek ösztönzést.
Végül is, az elmúlt években sok új tagállamban megdöbbentő mértékben csökkent a tejtermelés, és a szarvasmarha-állomány pedig több mint a felére.
Sajnálatos módon, a tejfogyasztás ennek nyomán az orvosok ajánlott mennyiség alá zuhant, különösen a gyermekek esetében.
E három szöveg elfogadásával, az Európai Parlament segíthet egyensúlyt elérni a tej fogyasztása és termelése között az Európai Unió valamennyi országában.
(DE) Elnök úr, biztos asszony, hölgyeim és uraim, szeretnék csatlakozni az előadónak szóló köszönetnyilvánításban, mert úgy vélem, hogy a bizottság túlnyomó jóváhagyása elegendő annak bizonyítására, hogy milyen jó munkát végzett.
A mini tejcsomag fontos lépés nemcsak az európai mezőgazdaság és a tejágazat, hanem mindenekelőtt a tejhasználat táplálkozásban történő előmozdítása érdekében is.
A kiegyensúlyozott táplálkozás különösen fontos a gyermekek számára, mert a tejnek és a tejtermékeknek fontos szerepük van.
Gyermekeink egészséges fejlődését az egészséges élelmiszerek kínálata, például a helyi tejtermékek határozzák meg.
Ezért olyan fontos a tej és az összes különféle tejtermékek támogatása, a joghurtoktól az üdítőkig és az alacsony zsírtartalmú termékekig, amelyeket a gyermekek és iskolások annyira szeretnek.
Az egyik indoka annak, hogy miért olyan fontos a tej- és tejtermék-értékesítés előmozdítása, az, hogy egyre nyilvánvalóbbá válik: az egészségtelen étkezés az európaiak között is egyre több egészségi problémához vezet.
A mini tejcsomagban lévő reklámköltségvetés növelni fogja az emberekben a tudatosságot, és ez az egész lakosság javára válik.
Létfontosságú annak biztosítása, hogy a reformból adódó megtakarítások maradjanak a tejágazatban.
Végezetül hadd mondjam el, hogy gazdák számára elérhető közvetlen termelői árak végre emelkedőben vannak, bár ez semmiképpen sem annak köszönhető, hogy most bioenergiát termelünk, hanem főleg a környezeti katasztrófák, és az EU-n belül és kívül, azaz a harmadik országokban lévő jobb piacok eredménye.
(FR) Elnök úr, biztos asszony, hölgyeim és uraim, először is gratulálni szeretnék Jeggle asszonynak a kiváló munkájához.
Én különösen támogatom a tejszín és a sovány tejpor magántárolásához nyújtott támogatás eltörlésével kapcsolatos ellenvetéseit, és azt a kívánságát, hogy egységes átalánytámogatást vezessünk be az iskolákban kiosztott tej számára.
Azonban néhány más kollégámmal együtt, én is szeretnék külön említést tenni a jelenlegi tejhiányról, ami kétségtelenül nemcsak a globális kereslet növekedésének tudható be, hanem a kínálat csökkenésének is, amelyet előre láthattunk volna, mert nézetem szerint az előre jelezhető volt.
A KAP reformja és a tejtermelőknek fizetett ár zuhanása miatt néhány gazda például Franciaországban megszabadult tejelő marhái egy részétől, és most inkább a húsmarha tartására összpontosítanak, vagy például Németországban teljesen felhagytak a szarvasmarhatartással, és inkább gabonát termesztenek.
Ennek következtében Franciaországban 100 000-rel kevesebb tejelő marha van, mint amire szüksége lenne kvótája kitöltéséhez, és az Európai Uniónak egymilliárd liter tejre van szüksége ahhoz, hogy kielégítse az európai keresletet.
A hiánynak már most súlyos hatása van a tej és a tejtermékek árára, de más egyéb élelmiszerek árára is, és ez így is marad.
Ezen áremelkedések mellett más alapvető élelmiszerek, mint például a gabona és a hús ára is emelkedni fog az állati takarmány árának növekedése miatt.
Nyilvánvaló, hogy ez külön nehézségeket okoz majd a fogyasztók számára.
Ezért szükségesnek nekem tűnik árstabilizáló instrumentumok bevezetése.
A piac biztonságosabbá tétele érdekében különösen szükség van további állományok felépítésére, amilyen sürgősen csak lehet; növelni kell a tejtermelőknek kifizetett tejárat, hogy ösztönözzük őket a folytatásra és a termelés növelésére, és segítsünk nekik megbirkózni az állati takarmány árának emelkedésével; több támogatást kell biztosítanunk az értékesítési és az elosztócsatornák számára; a lehető leggyorsabban növelnünk kell az európai tejtermelési kvótákat; és értékelnünk kell a tej közös piacának szervezését a KAP 2008. évi felülvizsgálata során a jelenlegi hiány fényében, és még mielőtt a tejkvóták 2015. évi megszüntetését egyáltalán megfontolnánk.
Végezetül, szeretném felhívni a figyelmet a hegyvidéki tejtermelők - ők azok a termelők, akiket én képviselek - még nehezebb helyzetére.
Az ő termelési költségeik magasabbak, és az ellátásuk nehézkesebb.
Sőt néhány olyan országban, mint például Franciaország, a begyűjtési támogatás csökkentésével is szembesülnek, ami a hegyvidéki területeken a begyűjtés többletköltségeinek egy részét ellentételezi.
A tejtermelés egyike azoknak az ágazatoknak, amelyek a leginkább hozzájárulnak a föld megóvásához, és a földhasználat tervezéséhez, különösen a problematikus területeken.
Remélem ezért, hogy a KAP felülvizsgálatával és az új KAP-pal kapcsolatos jövőbeni vitákban a hegyvidéki területek specifikus problémáit kellő módon figyelembe veszik majd.
(DE) Elnök úr, biztos asszony, ”a tej jót tesz önnek”, és ma mindenki erről beszél.
A tej a világ legrégibb energiaitala, különösen fontos termék és jó, hogy ma erről tárgyalunk.
Ez a három dokumentumból álló mini tejcsomag csak egy, bár igen fontos építőkő a mezőgazdaságra vonatkozó EU-jogszabályok további egyszerűsítéséhez, és elvben a Bizottság reform- és egyszerűsítési intézkedései ezzel összefüggésben nagyon is üdvözlendők.
Amint tudjuk, a közös agrárpolitika megreformálása hosszú távú folytatódó folyamat, és a javasolt mini tejcsomag egy lépés a helyes reform irányába.
Azonban Rómát sem egy nap alatt építették fel.
Ezt a biztos asszony bárki másnál jobban tudja.
Én egy fontos politikai vonatkozást szeretnék taglalni, amelyről néhány kollega már beszélt: az iskolatejről.
A Mezőgazdasági és Vidékfejlesztési Bizottság már kérte a 100 kilogrammonkénti 16,11 eurónak a 18,11 euróra történő felemelését.
Ez egy ésszerű korrekció és helyesen kértük.
Talán most már komolyan megfontolás tárgyává tehetnénk az iskolai gyümölcsprogramot, ami valószínűleg a biztos asszony kollegájának, Kyprianou úrnak is örömet okozna.
Én ugyancsak üdvözlöm a tej és tejtermékek fehérjetartalmának szabványosítását, mert ez lehetővé teszi az európai termelőknek, hogy tisztességes versenybe szálljanak harmadik országbeli versenytársaikkal, tekintettel arra, hogy a verseny alapvető liberális érdek.
Ugyanakkor helyes, fontos és sürgősen szükséges, hogy a tejtermelők és a tejgazdaságok még jobban összesítsék erőforrásaikat, hogy könnyebben érvényesíthessék érdekeiket a piacon.
Ezzel kapcsolatban is sok munkát kell még elvégezni.
Hadd terjesszek elő egy elképzelést fogyasztói szempontból, amely a jövőre néz.
A tej iránti kereslet az egész világon megnőtt.
Különösen nyilvánvaló, hogy egész Ázsiában változik az életmód és változnak az étkezési szokások, azaz nő a kereslet és az árak is nőnek.
Sajnálatos, hogy a magasabb árak mindenekelőtt a kereskedelemnek tulajdoníthatók.
Ugyanakkor becsületeseknek kell lennünk polgárainkkal szemben is.
Bizonyos mértékig a magasabb árak a környezeti igazságot mondják ki.
Például érthetetlen, hogy egy liter tej kevesebbe kerül, mint egy liter víz.
A vaj ma olcsóbb, mint 20 évvel ezelőtt.
Mindenképpen el kell mondanunk a polgároknak, hogy természetesen van némi javulás is.
A pénznek azonban az ágazatban kell maradnia, és nem szabad átengedni azt a kereskedelemnek.
Egy szó a kvótáról.
Nyilvánvaló, hogy a kvóta még egy ideig velünk marad.
Erről már vitatkoztunk itt, és a kvóta fenntartásának indokait már elmondták.
Ám a jelenlegi tejkvóta 2015 márciusában lejár, és nem csak a német gazdák számára, akik akkor profitálhatnának a tej és tejtermékek iránti globálisan emelkedő keresletből.
Az, amit a biztos asszony mondott, amikor hangosan gondolkodott a kvóta tényleges megemelésének végiggondolásáról, értelmezhető úgy is, hogy azt akarta mondani, azt meg kell szüntetni.
Itt becsületesnek kellene lennünk, és kérnünk annak megszüntetését.
Köszönetet mondok Jeggle asszonynak az összességében nagyon jó jelentésért.
Minden jót kívánok a biztos asszonynak a mezőgazdasági politika további reformjaihoz vezető úton.
(PL) Elnök úr, a tejpiac javasolt változásai és a tejalap létrehozása azt a célt szolgálja, hogy támogatást biztosítson a gazdáknak és a fogyasztóknak, nem pedig azt, hogy a meglévő helyzeten rontson.
Kétségtelen, hogy rendelkezni kell a kivételes helyzetekről, és a tejtermékek különféle feltételek közötti tárolásának garantált jogalapjáról.
Az egészséges élelmiszerek érdekében vívott küzdelem különösen fontos része a hegyvidékeken történő mezőgazdasági termelés támogatása.
Itt azért állítanak elő jó minőségű tejet, mert a szennyezés szintje viszonylag alacsony.
De ugyanilyen fontos, hogy a fogyasztóknak pontos tájékoztatást adjunk a termékről, azaz a tejről, valamint az előállításáért felelős országról és termelőről.
Ennek tartalmaznia kell tájékoztatást arról, hogy előállítása során használtak-e génmódosított növényeket.
Ez különösen fontos akkor, amikor a gyermekeknek adunk tejet.
Végül gratulálok Jeggle asszonynak a kiváló jelentéshez.
Elnök úr, a tej piacának közös szervezéséről szóló jelentésnek három olyan pontja van, amelyet én szilárdan támogatok.
Az egyik: nem szabad eltörölni a tejszín és a sovány tejpor magántárolását, hanem meg kell azt tartani biztonsági hálóként a tejtermelés változékony világában.
Kettő: az iskolatejprogram kritikus fontosságú, nem utolsósorban az elhízás elleni harcban, és azt ki kell bővíteni új és egészséges tejtermékekkel.
Három: létre kell hozni a tejalap szerkezetátalakítási programját, hogy a tejágazatban tartsuk a mini tejcsomag végrehajtásából adódó megtakarításokat; azzal, hogy ezt az alapot a marketing és a tudatos táplálkozás előmozdítására kell felhasználni.
Bár jelenleg a tejpiaci kilátások optimistábbak, biztosnak kell lennünk abban, hogy ne tegyenek olyan lépéseket, amely megszüntetnék a jelenlegi biztonsági hálókat, vagy ne bővítenék a tejpiaci jövőképet.
A megtakarításoknak sem szabad elveszniük az ágazat és annak támogatása számára.
(NL) Elnök úr, a nap ilyen kései óráján, amikor már csak a kitartó mezőgazdasági felszólaló és a mezőgazdasági biztos vannak velünk - ezért köszönet jár önnek, biztos asszony -, lehetséges, hogy nem a tej az a legnyilvánvalóbb üdítő, amelyre szomjazunk, különösen a legutóbbi vita után.
De ne felejtsük el, hogy itt az európai mezőgazdasági termelés egyik óriásáról beszélünk.
Az EU valamennyi tagállama tejtermelő, és a tejtermelés Európa mezőgazdasági termelésének nem kevesebb mint 14%-át képviseli.
Ki kell mondani, hogy a mezőgazdasági költségvetésben való viszonylag szerény részesedése ellenére.
A tejágazat minőségi termékeket és regionális specialitások nagy választékát kínálja nekünk.
De Gaulle tábornok összekötötte a termékeknek ezt a hatalmas sokszínűségét és országának kormányozhatóságát. ”Hogyan lehet egy olyan országot kormányozni, amelyben 246 különféle sajtfajta van?” - szólt a szónoki kérdése.
Az, hogy ez a francia észrevétel mit jelent a 27 tagállamból álló Európai Unió és kétségtelenül sajtfajták ezrei számára, nos, abba talán ma este ne menjünk bele.
Nem feledkezhetünk meg a tejgazdaságoknak a vidékhez történő hozzájárulásáról sem.
Ez tehát egy olyan ágazat, amelyre büszkék lehetünk, de amelyre az elmúlt években nehéz idők jártak.
A nehéz évek és a jelenlegi piaci fejlemények fényében nagy a kísértés, hogy olyan kérdésekről beszéljük hosszasabban, amelyek túlmennek a mai vita körén.
Én leszek a kivétel a szabály alól, és nem fogok így tenni, bár a legtöbb képviselő nem tudott ellenállni a kísértésnek.
Én csak Struan Stevensont visszhangzom, aki nagyon helyesen megkérdezi, hogy az áremelkedésnek mekkora hányada jut el végül a gazdákhoz.
Tehát akkor vissza a vitánk tárgyához: Jeggle asszony nagyon kiváló jelentéseihez.
Én különösen azzal a felhívással kívánok foglalkozni, amely szerint bővítsük az iskolatejprogramot.
Nagyon helyesen törölték el a zsírtartalom és a támogatás közötti kapcsolatot, így a program bővítésében ésszerűnek tűnik számomra mindenekelőtt az innovatív és egészséges termékekre gondolni, különös tekintettel az elhízás Európában egyre növekvő problémájára.
A biztos asszony már elmondta, hogy ezzel kapcsolatban tárgyalásokat folytat a tagállamokkal, de talán el tudja nekünk mondani, hogy mikor várhatunk konkrét javaslatokat a témában, következésképpen mikorra várható e csomag tényleges bővítése.
Végezetül, egyetértek az előadóval, hogy túl korán van ahhoz, hogy teljes mértékben megszüntessük a létező biztonsági hálókat, még akkor is, ha azokat jelenleg nem használják. De ez az ügy is a KAP felülvizsgálatára vár.
Az üzenet tehát: ”Folytatjuk”.
(HU) Szeretnék gratulálni Jeggle asszony kiváló munkájához, és egyben üdvözölni szeretném a Bizottság mini-tejcsomagját.
Ugyan az új tagállamokban a kiharcolt derogációknak köszönhetően eddig is el lehetett térni az uniós zsírtartalomra vonatkozó előírásoktól, de jó hír, hogy 2009. után is fogyaszthatjuk a jól megszokott tejtermékeket.
A liberalizáció következtében a tagállamok közötti kereskedelem várható erősödésével még jobban figyelnünk kell azonban az élelmiszerbiztonsági szempontokra.
Föl szeretném biztos asszony figyelmét hívni arra, hogy egész Európában egyre nagyobb probléma az élelmiszerbiztonság. Különösen érvényes ez az új tagállamokra.
Támogatom a Mezőgazdasági Bizottság által elfogadott javaslatot, amely szerint a standardizálásból származó költségvetési megtakarításoknak a tejágazatban kell maradniuk.
Ezt az összeget két célra kellene fordítani.
Egyrészt a tejtámogatás szerkezetátalakítására, másrészt pedig arra az iskolatej programra, amely a Bizottság egyik kiváló kezdeményezése.
A program az egészséges táplálkozás egyik alapvető eleme a túlsúlyosság és az elhízás elleni küzdelemben.
A támogatás mértékét ezért növelni kell.
Chatzimarkakis úrnak szeretném jelezni, hogy nyitott kapukat dönget, hiszen másfél évvel ezelőtt felvetettem az iskolagyümölcs programot, amit Fischer Boel asszony olyannyira elfogadott, hogy a már elkészült zöldség-gyümölcs reform részét képezi.
Az iskolatej- és az iskolagyümölcs-program tehát nagyon jól kiegészíti egymást.
A kvótarendszert többen megemlítették.
Nyilvánvaló és félő, hogy ezt el fogja törölni a Bizottság, de mindenképpen kérném, hogy ne következzen be az, ami a kukoricaintervenciónál bekövetkezett.
Legyen egy "soft-landing”, legyen egy felkészülési időszak a tejtermelők számára.
Félek attól, hogy a nemzeti kvóta növelése és a büntetőilleték eltörlése a kvóták elértéktelenedéséhez vezetne a következő években.
(PL) Elnök úr, a tej és tejtermékek piacának közös szervezése fontos kérdés mind az egyes tagállamok, mind az Európai Unió egésze számára.
Mindannyian egyetértettünk abban, hogy bizonyos változásokra szükség van, ezeket azonban alapos kutatási eredményekre kell építeni és nem az ipari vagy a kereskedelmi lobbira.
Emlékeznünk kell arra, hogy célunk mindig az emberiség java kell legyen, ebben az esetben a fogyasztók java, akik jogosan várják el tőlünk, hogy védjük érdekeiket.
Ebben az összefüggésben az Európai Bizottság javaslata, hogy töröljük el a plusz vagy mínusz 0,2%-os tűréshatárt az emberi fogyasztásra szánt tej zsírtartalmára a csomagoláson megadott értékhez képest, elfogadhatatlan.
A tejpiac szervezésének javítása a tejkvóták felülvizsgálatával kell kezdődjön, majd azoknak a fogyasztás alapján történő allokációjával kell folytatódjon.
Nem megengedhető az olyan helyzet, ahol például a 80 millió lakosú Németországnak több mint 28 600 000 tonnás fejkvótája van, miközben a 38 millió lakosú Lengyelország kevesebb mint 9 millió tonnával rendelkezik.
Kérdéseket kell feltennünk a tejpolitikát is magában foglaló közös agrárpolitikával kapcsolatban is, például: a mezőgazdaság milyen modelljét támogatjuk - a családi gazdaságokét vagy a hektárok ezreivel vagy tízezreivel rendelkező gazdákét?
Ha a családi gazdaságot - és ezek azok, amelyekre én gondolok -, akkor nincs szükség a gazdaságokban történő magántárolást finanszírozni.
Ezek a pénzeszközök sokkal jobban felhasználhatók a javasolt tejalap számára, amely egyebek között tej és tejtermékekkel kapcsolatos táplálkozási információ terjesztését, az iskolatejprogram támogatását és a regionális termékek előállítását, valamint a tejipar szerkezetátalakításának támogatását szolgálná.
Elnök úr, én is szeretnék gratulálni Jeggle asszonynak a jelentések kezelésében bizonyított szakértelméhez.
Van értelme az egyszerűsítésnek, de nem annak, hogy ebben a szakaszban radikálisan változtassunk.
Azt hiszem, furcsa ez a régi világ, mert nem olyan sokkal ezelőtt a tejipari ágazatból csak sírás-rívást hallottunk, és hihetetlen, hogy a gazdák milyen derűlátóak és rugalmasak, hogy ezen a nyáron hosszú idő óta először mosolyt látok az arcukon, mert a tejárak kezdenek helyreállni.
A fogyasztók is észreveszik - és a Tesco ki is mondja -, hogy az élelmiszereladások hosszú ideje csökkenő trendje megállt.
Sir Terry Leahy, a Tesco vezérigazgatója a közelmúltban jelentette ki, hogy alapvető elmozdulás van abban, hogy a fogyasztók milyen prioritást adnak az élelmiszernek, és azt hiszem, ez igaz, és üdvözlendő, és remélem, hogy eltávolodást jelez a szupermarketek élelmiszerekkel kapcsolatos ”vágd le és égesd el” politikájától.
Nyilvánvalóan megpróbálunk a tejjel kapcsolatban konkrétnak maradni.
Mindannyian tudni akarjuk, hogy mik az ön tervei a tejkvótákkal kapcsolatban, tekintettel arra a piaci helyzetre, amellyel szembesülünk.
És előre örülünk, hogy ezt meghallgathatjuk majd.
Én is olvastam, hogy Kína arra törekszik, hogy gyermekei számára elérhetővé tegye a tejet, így aztán erre figyelemmel is különös, hogy a mi gyermekeink itt Európában láthatólag egyre kevesebb tejet isznak.
Az iskolatejprogrammal kapcsolatban azonban, ami létfontosságú, hadd osszam meg önökkel Áine véleményét, aki történetesen a saját gyermekem és 10 éves.
Éppen most lépett ki az iskolatejprogramból, és az is érdekes, hogy miért, ugyanis ő nagyon szereti a tejet. Ám sokkal szívesebben lenne kint, hogy játszhasson a barátaival, mint hogy üljön az osztályban a tejet meginni, amire az iskolában rákényszerítik.
Így aztán sok indoka van annak, hogy miért kellene ezt a programot megvizsgálni, és az iskolákkal kell együtt dolgoznunk, mert az átlagos tejfogyasztás Írországban alacsony, és ez aggaszt bennünket az elhízás elleni küzdelemmel kapcsolatban is.
Amint mondottam, én örömmel várom a jövőt, és a KAP felülvizsgálatát, a health check-et.
Saját egészségem pillanatnyilag egy kicsit gyengécske, és azt hiszem, hogy egy csésze forró tej azok számára, akik velünk vannak ezen a kései órán, nagyon jól jött volna!
(PL) Elnök úr, Jeggle asszony jelentései elindítják a tej és tejtermékek piacának reformját.
Jó, hogy a tejalapra vonatkozó javaslat és annak létrehozása megelőzi a tejtermelők és feldolgozók ágazatának reformjára vonatkozó konkrét intézkedéseket.
Az is jó, hogy bizonyos fokú rugalmasságot vezetnek be a tej és tejtermék piac EU-szervezését érintő rendeletek számának csökkentésével.
Ami azonban nem jó, az az, hogy ez a rugalmasság nem ment tovább, és a tejkvótákkal, azaz a termelési mennyiségek kézivezérlésével nem hagytak fel.
Az sem jó, hogy a fehérje- és zsírtartalom megerősítésének formájában fennmaradt a szabványosítás, mivel - a hústermelés helyzetével ellentétben - az elválasztja a termék minőségét a termelőtől.
Végezetül, a termelők, feldolgozók és mindannyiunk nevében remélem, hogy ez a reform többet ér el a kitűzött célok közül, mint az utóbbi.
(ES) Elnök úr, először is gratulálni szeretnék Jeggle asszonynak a jelentéseihez, amelyek részletesen vizsgálták a Bizottság javaslatait és javítottak azokon, és csak azt remélem, hogy a mezőgazdasági bizottságban elért külön technikai megállapodás nem fogja megakadályozni a Tanácsot abban, hogy megfontolás tárgyává tegye a Parlament által elfogadott módosításokat, például a magántárolás támogatása fenntartására vonatkozó módosítást.
Továbbá, szeretném hangsúlyozni, hogy ez a javaslatcsomag olyan lényeges elemeket tartalmaz, amelyek a kvótarendszer elvben 2015-ben bekövetkező eltörléséhez vezető közbenső szakasz kezdetét jelzik.
Illusztrációképpen a sovány tejpor intervenciós árának csökkentésére utalok.
Az a bejelentés, hogy a tejkvótákat el fogják törölni, önmagában is bizonytalanságot okozott a termelők körében, ahogyan a biztos asszony is jól tudja, és ennek nyomán a kvótapiac megbénult, jelentősen lassítva az ágazatban - legalábbis Spanyolországban - szükséges szerkezetátalakítást.
Ezen indokok alapján azt kérjük a Bizottságtól, hogy ne késlekedjék az ágazat jövőjére vonatkozó ajánlások bemutatásában, amellyel olyan kérdésekre adna választ, mint a kvóták fokozatos növelésének aránya, vagy a termelési jogok elvesztésének esetleges kompenzációja, vagy az intervenciós árak új esését követő közvetlen támogatás szintje; ezek és más kérdések sürgős választ igényelnek, hogy az ágazat kikerülhessen ebből a bizonytalan helyzetből.
(PL) Elnök úr, biztos asszony, a tej- és tejtermékpiac reformjainak mini-csomagjáról tárgyalunk itt.
A mini-csomag a javasolt változtatások jó leírása.
E piac teljes körű és megfelelő reformja még várat magára.
A mini-csomagban lévő javaslatok ésszerűek és megérdemlik a támogatást.
Ezek a tejalap létrehozására vonatkoznak, amely támogatni fogja az ágazat reformtevékenységeit, így például a tejfogyasztás előmozdítását, ide értve az iskolai fogyasztást vagy a tejtermelés támogatását a hegyvidéki területeken.
Fenn kell tartani a tejtermékek magántárolásának támogatását is.
Van azonban egy alapvető kérdés is: mi van a tejpiac lényegi reformjaival?
Jelenleg azt látjuk, hogy a tejtermékárak nőnek, ami felfelé hajtja majd az inflációt az egész Európai Unióban.
Egyre nő az az igény, hogy az EU-ból tejtermékeket exportáljunk.
Mi a helyzet az EU-n belül?
Termelési kvóták és óriási büntetések azoknak, akik túllépik azokat.
Mit kellene tenni?
Szisztematikus, de ellenőrzött módon eljárva azzal kellene kezdenünk, hogy évi 2-5%-kal megemeljük a tejkvótákat, függően a kérdéses ország helyzetétől.
Jelöljük ki az utat a kvóták 2015-re történő eltörléséhez - ez az, amire a gazdák várnak.
A biztos erről már számos alkalommal beszélt.
Megengedhetjük magunknak, hogy várjunk a KAP felülvizsgálatáig?
Nem hiszem.
Azt hiszem, mától megkezdhetjük a tejkvóták növelésének fokozatos folyamatát.
Ismétlem: lassan, fokozatosan és teljes körűen figyelemmel kísérve azt.
(DE) Elnök úr, biztos asszony, hölgyeim és uraim, Jeggle asszony kiemelkedő munkát végzett a tejjel foglalkozó három jelentésével, amiért őszinte köszönetem illeti.
Köszönetet mondok a biztos asszonynak is azokért a javaslatokért, amelyek mai vitánk alapját képezik.
Ez a három jelentés meglehetősen technikai jellegű.
A kulcsfontosságú vita a tejről a KAP felülvizsgálatával kapcsolatban történik majd.
Én csak néhány ponthoz szeretnék hozzászólni.
Örülök, hogy az első jelentés a tejpor fehérjetartalmának szabványosítására vonatkozik, ami piaci kiigazításhoz vezet.
A második jelentésben üdvözlöm, hogy a 27 nemzeti minőségi osztályt a vaj esetében eltörlik, és egyetlen, egész Európára kiterjedő minőségmeghatározás lép a helyébe.
Annak is örülök, hogy több figyelmet fordítanak az iskolatej kérdésére.
Jobb, ha gyermekeink számára ízletes tejet és tejtermékeket készítünk, mint hogy a fiatalok körében bekövetkező alkoholizmusról tárgyaljunk, mint ma tettük.
A harmadik jelentés azt jelzi, hogy a fogyasztói tej rugalmasabban is forgalomba hozható.
Itt ragaszkodom ahhoz, biztos asszony, hogy +/- 0,2%-os tűréshatár messze túl magas.
A tejtermelők a gazdáktól begyűjtött tej zsírtartalmát pontosan kiszámítják 0,01%-os hibahatárig, így képeseknek kell lenniük arra, hogy a fogyasztók számára pontosan jelezzék a fogyasztói tej zsírtartalmát.
A tej értékes és egészséges élelmiszer.
A tej és a tejtermékek az egészséges étrend részei, és tejgazdaságaink érdekében remélem, hogy az emelkedő trend folytatódik, és a piac nő.
Erre sürgető szükség van, hogy biztosíthassuk, hogy a tejgazdaságokban dolgozó gazdák megfelelőbb jutalmat kapjanak azért, mert évente 365 napon át dolgoznak.
A felzúdulás a növekvő tejárak miatt nem indokolt.
Európában az átlagos fogyasztás 260 kg.
Ha a fogyasztónak 10 centtel többet kell fizetnie, az heti 50 centet jelent, és biztosan úgy kell tartanunk, az európai tejtermelés megér ennyit.
(RO) Elnök úr, kedves kollégák, a közös tejpiac egyszerűsítésére irányuló intézkedés tagállami szempontból nézve is nagyszerű kezdeményezés, ami közelebb hozza az Európai Uniót ahhoz, amire a gazdáknak valóban szükségük van.
Ez a termelés liberalizálásával és a tej marketingjével lehetséges.
Ez jó hír különösen azon országok számára, ahol a gazdáknak túlságosan nagy beruházásokat kellene végrehajtaniuk ahhoz, hogy a mostanáig elfogadott három tejkategória közül csak egyet is előállítsanak.
Nem hiszem, hogy a jelenlegi piaci feltételek mellett a gazdák 2009-re, az átmeneti időszak végére kiigazíthatják termelésüket.
Sőt, az Európai Uniónak nem kell a tejtermékek tartalmát előírnia mindaddig, amíg betartják a növény-egészségügyi szabványokat, ezért teljes mértékben egyetértek ezzel a liberalizálási intézkedéssel.
Másodszor, támogatom az egységes átalányösszegű támogatás bevezetését az iskolatejprogramban.
Ez egy fontos intézkedés, amely hozzájárul a társadalmi kohézióhoz Európában, mivel a szegényebb régiókat kedvezményezi, és egyben a fiatalok körében az elhízás elleni küzdelmet segíti.
A Bizottság javaslata szerint a támogatást azért kell növelni, mert az iskolák és óvodák nem kényszeríthetők arra, hogy részt vegyenek a költségek egy részének finanszírozásában.
Ezen kívül, ez az összeg különösen azon államok számára lesz előnyös, amelyekben már működik egy támogatási rendszer az iskolákban.
Az európai pénzeszközök hozzájárulhatnak a diákok számára biztosított programok és termékek minőségéhez, és a tagállamok jelentős költségvetési erőforrásokat szabadíthatnak fel, amelyet így a fiatalokat célzó politikák összefüggésében használhatnak fel.
Én is támogatom az európai tejpiac szerkezetátalakítására szolgáló alapot.
Ennek tartalmaznia kellene lehetőséget a minőség javítására, mivel az új tagállamokban sok gazda termelését 2009 után már nem fogja tudni értékesíteni.
Végezetül, de nem utolsósorban, a közös piaci szervezés változásait a közös agrárpolitika felülvizsgálatának tágabb összefüggésében kell látnunk.
Azt hiszem, hogy ez a közös tejpiac szerkezetátalakításának helyes időpontja, a tejkvótarendszer megszüntetésének céljával.
a Bizottság tagja. - Elnök úr, azzal szeretném kezdeni, hogy köszönetet mondok azoknak, akik még mindig itt vannak ezen a konstruktív vitán.
Mivel úgy tűnik, hogy lényeges eltérések a véleményünkben a tej minicsomagról nincsenek, megragadom az alkalmat, hogy záró megjegyzéseimhez felhasználjam a ”szobában lévő elefántot”.
Az elmúlt néhány héten a különféle érintettek és a sajtó különösen górcső alá vették a Közösségben a tejárak alakulását a nyáron.
Nagyon örülök, hogy ma alkalmam nyílik egyenesbe hozni a dolgokat, hogy a potenciális félreértéseket elkerülhessük.
Tény, hogy a tejárak lényegesen nőttek az év eleje óta, különösen a piaci helyzetre adott reakcióként, és amint nagyon helyesen említették, nem pedig a bioenergia fokozódó termelésére adott reakcióként.
Természetesen van magyarázat az árnövekedésre, erre majd egy kicsit később visszatérek, de először hadd helyezzem el a dolgokat egy általánosabb perspektívában.
Mindannyian tudjuk, hogy az európai háztartások jövedelmének élelmiszerre költött részaránya fokozatosan évről évre csökkent.
Ma olyan helyzetben vagyunk, hogy a Közösség élelmiszerre és alkoholmentes italokra mindössze körülbelül 12%-ot költ - drámai csökkenés, amint látható is az elköltött pénzből.
Nagyon érdekes volt azt látni, hogy egy német újság egy gyors tanulmányt készített, és arra a következtetésre jutott, hogy 1960-ban 11 percig kellett dolgozni egy liter tejért, 2006-ban viszont csak 3 percet.
Miközben a vaj átlagára ma 4,10 euró, 1982-ben 4,50 euró volt.
Ezek az árak nominális árak és az inflációt nem veszik figyelembe.
Az aktuális árak történelmileg alacsony szintről indultak, azokat 2003-as reform után alakították ki, ami az ipar számára erősebb versenyképes alapot adott, és a tejgazdaságok számára kompenzálta a potenciálisan alacsonyabb árakat.
Hadd térjek most vissza a jelenlegi piaci helyzet sarkalatos kérdéseire.
Először is, egy ideje felfüggesztettük a legtöbb támogatást, ezek főleg exportvisszatérítések, az intervenciós felvásárlás és a különféle elhelyezési támogatások.
Másodszor, ma olyan helyzetben vagyunk, hogy az intervenciós raktárak üresek - minden mennyiséget eladtunk a belső piacon.
Harmadszor, a vajkínálat az alacsonyabb termelés és az üres intervenciós raktárak miatt csökkent.
Egészen a közelmúltig a tejzsír elsődleges felhasználása a sajttermelés volt, azonban a javuló vajárak ismételten a vajtermelés bővítésére vezették az ágazatot.
Negyedszer, bár az idén begyűjtött tehéntej mennyisége valamivel több mint tavaly, teljes mértékben nem tudja kielégíteni a kereslet növekedését.
Folytathatnám a lényeges okok megnevezését, ma azonban - alapvetően a kereslet és a kínálat alapján - a piaci erők játékának vagyunk tanúi.
Elmúlt már az a reform előtti piaci hozzáállás, hogy az intervenciós szint volt az ármeghatározó.
Az ágazat ma már valódi kereskedelmi döntéseket hoz, biztosítja a további befektetések maximális megtérülését, miközben lehetővé teszi a tejtermékek előállítóinak, a gazdáknak a magasabb árak kifizetését.
Ezzel összefüggésben örömmel láttam a nyerstej árának kedvező alakulását az elmúlt néhány hónapban: néhány tagállamból 15-20%-ról számoltak be.
Mindannyian tudjuk azonban, hogy a termelési költségek nőttek és a tejtermelés csak akkor fog tovább bővülni, ha a haszonkulcs fenntartható vagy akár növelhető.
Ezért megragadnám ezt az alkalmat, hogy egy valamelyest pozitív következtetést vonjak le.
Történelmi perspektívában a jelenlegi nagykereskedelmi és kiskereskedelmi árak nem drámaian magasak.
A piaci megtérülés a tejágazat és a gazdák számára bátorító, miközben az ebben az ágazatban elköltött piaci támogatás többé-kevésbé a szociális jellegű intézkedésekre csökkent.
Nem hagyhatjuk, hogy politikai döntéseinket a tejágazat rövidtávú fejleményei diktálják; a következő 12 hónapban kiváló alkalom lesz a tejágazat fenntartható módon történő fejlesztési módjának megtárgyalására.
Mindannyian tudjuk, hogy a tejkvótarendszer vége 2015. március 31-én esedékes.
Mint már említettem, novemberben vitát indítok el a KAP felülvizsgálatáról, a "Health Check”-ről, és a vitákat követően - beleértve a Parlament vitáit is - 2008 késő tavaszán elindítjuk valamennyi jogalkotási javaslatunkat, és reményeink szerint egyetérthetünk abban, hogy a jogalkotás 2009-től folyjék.
Ebben az összefüggésben lesz alkalom az egész tejipari ágazat tágabb összefüggésben történő megtárgyalására.
Én meg fogom vizsgálni, hogy melyek azok az intézkedések, amelyek helyénvalóak a kvótarendszer 2015. évi lejártát előkészítő ”puha landolás” módjának megtalálására.
Amint már említették, puha landolás lehet a kvóták valamilyen növelése a félidő előtt, vagy 2015-ig.
Biztos vagyok benne, hogy a következő 12 hónap során lehetőségünk lesz néhány nagyon érdekes vitára, beleértve a tejágazatot illető tágabb összefüggéseket.
A vitát lezárom.
A szavazásra holnap kerül sor.
Írásbeli nyilatkozatok (142. cikk)
írásban. - (SL) Elnök úr, az Európai Bizottság javaslata a tej mini,csomagról minden bizonnyal segíteni fog a KAP egyszerűsítésében és az adminisztratív terhek csökkentésében.
E csomag legtöbb része támogatást érdemel, különösen, ami az emberi fogyasztásra szánt tej termelését és Közösségen belüli forgalomban hozatalát a korábbinál lehetségesnél több zsírtartalom-fokozattal teszi lehetővé, valamint az iskolatejprogramban kiosztott tejre az egységes támogatási átalány bevezetését illetően.
Azonban a sovány tejpor és tejszín magántárolásához nyújtott támogatások megszüntetése felvet néhány kérdést.
Az Európai Bizottság nézete az, hogy az EU piaci szereplői nem használták ki ezeket a támogatási instrumentumokat a tejpiacon, és emiatt ezeket elavultnak és szükségtelennek kell tekinteni.
Jelenleg nagyon nehéz bármiféle bizonyossággal előre jelezni a tej- és tejtermékpiac hosszú távú jövőjét, különösen, mert a közös agrárpolitika változtatása most folyik, emiatt a fenti támogatási instrumentumok megszüntetése valamelyest elsietettnek tűnik akkor is, ha azokat jelenleg nem használják.
írásban. - (SV) Ebben a teremben a júniusi lista számos alkalommal vetett fel erőteljes politikai ellenvetéseket a Mezőgazdasági és Vidékfejlesztési Bizottságtól származó jelentések tekintetében.
A tej és tejtermékek piaca közös szervezéséről szóló jelentés egy ettől a bizottságtól származó újabb jelentés, amely nyakasan fenntartja a súlyos támogatások adta folytatódó védelmet a mezőgazdasági ágazat különféle csoportjai számára, valamint a külső világgal szembeni folytatódó protekcionizmust.
A következő ülés napirendje: lásd a jegyzőkönyvet
Az ülés berekesztése
(Az ülést 23.40-kor berekesztik.)
Az ülés megnyitása
(Az ülést 9.05-kor megnyitják.)
A terrorizmus elleni küzdelem (vita)
A következő napirendi pont az alábbi, szóbeli választ igénylő kérdésekre vonatkozó együttes vita:
Weber úr által az Európai Néppárt (Kereszténydemokraták) és az Európai Demokraták nevében, Roure asszony által az Európai Parlament Szocialista Képviselőcsoportja nevében, Alvaro úr által a Liberálisok és Demokraták Szövetsége Európáért Képviselőcsoport nevében, valamint Muscardini asszony és Angelilli asszony által a Nemzetek Európájáért Unió Képviselőcsoportja nevében a Tanácshoz intézett, a terrorizmus elleni küzdelemről szóló. sz. kérdés (B6-0139/2007) és
Weber úr és Daul úr által az Európai Néppárt (Kereszténydemokraták) és az Európai Demokraták nevében, Roure asszony által az Európai Parlament Szocialista Képviselőcsoportja nevében, Alvaro úr által a Liberálisok és Demokraták Szövetsége Európáért Képviselőcsoport nevében, valamint Muscardini asszony és Angelilli asszony által a Nemzetek Európájáért Unió Képviselőcsoportja nevében a Bizottsághoz intézett, a terrorizmus elleni küzdelemről szóló. sz. kérdés (B6-0313/2007).
Elnök úr! Kérhetném, hogy ne kezdjünk bele addig, míg a Tanács meg nem érkezik, mert eléggé különösnek tartom, hogy szóbeli választ igénylő kérdéseket intézünk a Tanácshoz és a Bizottsághoz, mégis csak a Bizottsággal vitatjuk meg ezeket a kérdéseket.
Ennek semmi értelme.
Kérhetném, hogy - akármit is akartunk csinálni - hagyjuk abba mindaddig, amíg a Tanács nincs itt, hogy meghallgasson minket?
Buitenweg asszony - ha megbocsát -, ezt nem tartom célszerűnek, mivel fogalmunk sincs arról, hogy a Tanács mikor érkezik meg.
Akár olyan hosszú ideig is várhatunk, hogy a végén meg sem tudjuk majd tartani a vitánkat.
A vita ráadásul a képviselőcsoportok felszólalóinak beszédeivel indul.
Ezért javaslom, hogy kezdjük el ezekkel.
Egyetért a Ház ezzel?
(A Parlament a vita elkezdése mellett dönt)
Elnök úr, bizottsági elnök úr, hölgyeim és uraim! A terrorizmus elleni küzdelem olyan terület, ahol Európának az elméletről a gyakorlatra kell váltania.
A terrorizmus globális dimenziója globális választ igényel.
Egy politikai Európa kiépítése feltételezi azt a képességet, hogy meg tudjuk szüntetni a terrorizmus veszedelmét; még mindig gyakran melléfogunk.
Képviselőcsoportunk azért kezdeményezte ezt a vitát, mert úgy véljük, hogy Európa még nem fogta fel teljesen az előtte álló veszélyek mértékét.
Az első, leginkább közvetlen fenyegetés a mindennapi biztonságunknak az iszlám és más terroristacsoportok - mint például a spanyolországi ETA - általi fenyegetettsége.
Ezzel mindennap találkozunk, biztos úr.
A második, éppolyan aggasztó fenyegetés az, hogy ezek az erőteljes hálózatok eltéríthetik az európai demokráciák politikai kultúráját, hogy aláássák alapvető értékeinket és azokat saját vallási elveikkel váltják fel.
Biztosítanunk kell, hogy tagállamaink jobban együttműködjenek a nemzetközi terrorizmus elleni küzdelemben.
Az EU terrorizmusellenes koordinátora, de Vries úr márciusi lemondása és az, hogy még mindig senki nincs helyette, rámutat arra, hogy még mindig mennyi munka van hátra.
Igaz, hogy de Vries úr személyes okokból mondott le, de közismert, hogy a rendelkezésére bocsátott források elégtelensége miatt képtelen volt a rábízott nehéz feladat elvégzésére.
Arra kérjük a jelen nem lévő Tanácsot, annak elnökét, valamint a KKBP főképviselőjét, Solana urat, és a Bizottság elnökét, Barroso urat, hogy tegyenek eleget feladataiknak, és a lehető leghamarabb nevezzék ki az EU új, megfelelő forrássokkal rendelkező terrorizmusellenes koordinátorát.
Hölgyeim és uraim! A terroristaszervezetek elleni küzdelem a lehető legnagyobb határozottságot igényli, és nem terjedhet ki tárgyalásokra vagy engedményekre.
A terroristaszervezetek nem olyan hagyományos, központosított alakulatok, amelyek hagyományos katonai műveletekkel leküzdhetők.
Hálózatként működnek, bűncselekményeikhez pedig a legkifinomultabb technológiákat alkalmazzák.
Csak akkor lesz esélyünk e hálózatok semlegesítésére, ha továbbra is jelentős pénzügyi, emberi és hírszerzési forrásokat vonunk össze.
Azzal, ha tiszteletben tartjuk egymást, garantáljuk a jogszabályok végrehajtását és a nyilvánosság szabadságát, megerősítjük azt az elgondolásunkat, hogy a társadalomban mi tekinthető emberinek és az élethez szükségesnek, véget vetünk annak a terrorizmusnak, amelyet - jóllehet XXI. századi eszközöket használ - az emberiség legrosszabb időszakaiból származó előítéletek inspirálnak, és amely az akkori idők módszereit használja.
Ez nem a civilizációk összecsapása - ahogyan azt az emberek gyakran mondják -, hanem azok szembenállása, akik az emberek és a pluralizmus tiszteletben tartását mindenek fölé helyezik, és azoké, akik a dzsihád nevében megsemmisítenének mindenkit, aki tőlük eltérően gondolkodik vagy más meggyőződéseket vall magáénak.
A szeptember 11-i támadás áldozatai, akikre a manhattani tragikus események után öt évvel egypár napon belül emlékezni fogunk, és a március 11-i madridi, valamint a londoni bombamerényletek áldozatai is arra buzdítanak minket, hogy tegyünk határozott lépést.
Az európaiaknak biztonságra van szükségük, biztonságra a karrierjükben, biztonságra az energiaellátásuk terén és az élelmiszerellátásban is.
A minimum, amit megtehetünk Európa számára - a béke garantálásán túl -, az az, hogy minden tőlünk telhetőt megteszünk a legalapvetőbb, személyes biztonság garantálása érdekében.
Elnök úr, soros tanácsi elnök úr, biztos úr! A tagállamok számos európai eszközt vezettek be a terrorizmus elleni küzdelem terén.
Mégis sok európai ország szembesül továbbra is jelentős a terrorista fenyegetéssel, és ennélfogva - az említett eszközök hatálybalépése után jó néhány évvel - célszerű értékelni az e területen meglévő európai jogszabályok hatékonyságát.
A terrorizmus elleni küzdelemért felelős nemzeti hatóságokat az információk megosztására ösztönző intézkedések ellenére egyértelmű, hogy nagyobb mértékű kölcsönös bizalomra van szükség.
Ahhoz, hogy a terrorizmus elleni küzdelem valóban hatékony legyen, nem a meglévő jogszabályokat kell kiegészítenünk, hanem azt kell ellenőriznünk, hogy a tagállamok helyesen alkalmazzák-e azokat.
Véleményem szerint a tagállamok közötti együttműködés tényleges javítására kellene különösen összpontosítanunk.
Egy ilyen értékelés lehetővé tenné számunkra az érintett rendeletek felülvizsgálatát is.
Szerintem szükséges az, hogy a folyamatban helyreállítsuk polgártársaink biztonság iránti igénye és a magánélet védelméhez való joguk közötti egyensúlyt.
Elfogadtak egypár olyan intézkedést, amelyek igencsak korlátozzák polgártársainkat és - utólagos bölcsességgel - már láthatjuk, hogy egyik-másik intézkedést nem a várt eredményeket hozta, sőt, éppen ellenkezőleg, akár hamis képet is festhet a biztonságról.
A terrorizmus elleni küzdelem az Európai Unió és világszerte meglévő partnerei közötti jobb együttműködést is igényli.
Transzatlanti kapcsolatainkban például ragaszkodnunk kellene egy, a terrorizmus elleni küzdelemre irányuló olyan közös stratégia kidolgozásához, amely tiszteletben tartja az alapvető jogokat és a magánéletet.
Az Európai Uniónak e kérdésekkel kapcsolatban globális megközelítést kellene alkalmaznia annak érdekében, hogy meghatározza az információk egyesült államokbeli partnereinkkel való cseréjére, valamint e cserék keretében az adatvédelemre vonatkozó általános elveket.
Végül pedig, az Európai Parlamentet gyakran kihagyták a Tanácsban a terrorizmusról folyó tárgyalásokból.
Szerintem fontos, hogy egy, az Európai Parlament és a nemzeti parlamentek által megvalósított jobb demokratikus ellenőrzéshez vezető, valódi vitát folytassunk.
Elnök úr! A 2001-2007-es időszak a terrorizmus elleni, politikailag motivált küzdelem hat éve volt.
Az egyetlen dolog, amit e hat év során tapasztaltunk, az a minden egyes meghozott intézkedésre adott politikai reakció utáni kutakodás volt.
Amit azonban képtelen vagyok megérteni, az az európai terrorizmusellenes politika globális összefüggésben való kialakítására irányuló megközelítés.
Mi a szerepünk?
Milyen szerepet kívánunk játszani világszerte?
Van erre vonatkozó tervünk?
Eleddig nem láttam sem tervet, sem dokumentumot, sem a Bizottságtól, sem pedig a Tanácstól - vagy épp bármelyik tagállamtól -, amely rövid, közép- és hosszú távú terrorizmusellenes stratégiát javasolt volna.
Rövid távú hatással rendelkező, a pénzügyi tranzakciókat leállító intézkedéseket indítottunk el - ami nagyszerű.
A terrorizmus elleni küzdelmet középtávon megcélzó intézkedéseket indítottunk, beleértve a személyazonossági okmányokban a biometrikus adatokat is - amit én személy szerint nem tartok megfelelő megközelítésnek, de a politikai többség megszavazta.
Ami a hosszútávot illeti, nem látok semmiféle előrehaladást vagy elmozdulást a fejlesztési támogatás terén, ami biztonságpolitikai értelemben is felfogható.
Nem látok továbbá elmozdulást az olyan kultúrák tekintetében sem, amelyekből állítólag a terrorizmus ered; mármint azon erőfeszítéseink megtételében, hogy globalizált keretek között létezzünk, tisztességesen éljünk egymás mellett egy globalizált világban, ahelyett, hogy megpróbáljuk átültetni társadalmunkat a világ többi részében.
A kérdés tehát a következő: milyen szerepet vállal Európa?
2001. szeptember 11. óta a válasz sokrétű intézkedésekből állt: minden támadás alkalmával az adott kormányok arra törekedtek, hogy rövid távú intézkedések megindításával nyugtassák meg a lakosságot - legyen szó az a tekintetben tanúsított brit vehemenciáról, hogy keresztülvigyék az adatvisszatartást a londoni tragikus támadások közvetlen utóhatásaiban, vagy Németország azon törekvéseiről, hogy keresztülvigyék az online kereséseket. Nincs mögöttes terv.
Hiányzik azonban az alapul szolgáló terv.
Az alapvető jogok megsértése - például a szükséghelyzeti jogszabályok idején - nem fogják megoldani a problémákat.
Ha sikeresen kívánunk küzdeni a terrorizmus ellen, meg kell határoznunk Európának e küzdelemben a világszíntéren játszott szerepét, ahelyett, hogy a nemzeti fellépések politikáját folytatnánk, amelyet azután csak Európában hajtanánk végre.
szerző. - (IT) Elnök úr, hölgyeim és uraim! Az, hogy ezt a vitát júliusról szeptemberre halasztva, a jelenlegi körülmények között - a Tanács nélkül - tartjuk az általunk felvetni kívánt kérdésekről, már önmagában is bizonyítja, hogy Európa tényleg nincs felkészülve arra, hogy a terrorizmus problémáját határozottan és átfogóan kezelje, továbbá arra, hogy ez a Parlament politikailag még mindig túl gyenge.
Amikor az EU különböző nemzeteiben léteztek terroristacsoportok, belső problémák voltak, Európa már nagy mértékben egyesült, és szó volt egy olyan közös stratégiáról, amely soha nem valósult meg.
Elérkeztünk 2001-hez és megtudtuk, hogy a terrorizmus globális jelenség, hogy ez nem piramisjellegű szervezet, hanem főként az interneten és a legjobb információtechnológiai rendszereken keresztül összekapcsolt sejtekből áll, amelynek gyökerei az egész világot átszövik és amelyek úgy és akkor sújtanak le, ahogyan és amikor akarnak.
Ennek ellenére nincs uniós politika az internet ellenőrzésére vagy a polgárok számára határozott biztonsági szabályok biztosítására, akik nem értik, hogy az EU milyen intézkedéseket fogadott el vagy kíván elfogadni a közeljövőben.
A legfontosabb intézkedés a terroristacselekményeket elősegítő, támogató vagy igazoló oldalakat biztosító szolgáltatók felelősségének megállapítása, például az olyan oldalak kötelező betiltásán keresztül, amelyek közvetlenül vagy közvetve olyan személykehez vezethetők vissza, akik erőszakot hirdetnek, arra buzdítanak vagy azt igazolják.
Svájc már régóta ezt teszi, miközben Európa még mindig hezitál és a levegőbe beszél.
Nincs közös álláspont a színlelt vallási gyülekezőhelyek vagy álimámok nyomon követésére, akik - amint az nemrégiben Hollandiában és Olaszországban is történt - az imádságra szánt helyeket arra használták, hogy elhintsék a gyűlölet csíráját, a Nyugat, a demokrácia, az emberi jogok - beleértve a nők jogait - elleni erőszakra való buzdítással támadásokat tervezzenek, ténylegesen terrortámadásokat indítva városainkban.
Elnök úr, már nem elég csupán beszélni egy terrorizmus elleni közös stratégiáról; erőre és bátorságra van szükségünk ahhoz, hogy döntéseket hozzunk és hogy egyrészről a jövőbeli támadások megelőzésének céljával, másrészről pedig hogy az olyan terroristasejtek semlegesítése céljából lépjünk fel, amelyek az árnyékban bújnak meg, és a szabadsággal, vallásszabadsággal és szólásszabadsággal kapcsolatos értékeink felhasználásával arra térítenek, hogy magát a szabadságot támadják meg.
Dániában a nemrégiben, robbanóanyagokkal elkövetett támadás tervezésével gyanúsított személyek letartóztatása bizonyítja, hogy ez nem az az idő, amikor éberségünket alábbadhatjuk, és hogy a Dániában elfogadott terrorizmusellenes jogszabályok működnek, de ez ugyanakkor megnyomta a vészcsengőt az egész EU-ban.
Többé már nem engedhetjük meg magunknak, hogy kizárólag a nemzeti jogszabályok hatékonyságára és az egyes országok nyomozóhatóságainak eredményességére támaszkodjunk, nagyobb mértékű koordinációra van szükségünk.
A politikai korrektség mögött túl gyakran rejtőzik döntésképtelenség vagy vonakodás.
Ami veszélyben van, az a demokrácia, a szabadság és az egyének ahhoz való joga, hogy békében és szabadon éljenek.
A szabadság szabályokon keresztül érhető el.
Meg kell tennünk azt, ami politikailag helyes ahhoz, hogy nemcsak saját népeinket, de a világ azon népeit is megóvjuk, akik tiszteletben tartják jogaikat és tudatában vannak kötelezettségeiknek.
A késlekedéssel bűnsegéddé válunk.
Zárjuk ezt a vitát egy azonnali lépések megtételére irányuló közös kötelezettségvállalással, amely nem feltételezett bal- vagy jobboldali álláspontokból áll, hanem erőteljes és egységes!
Ez lesz a legmegfelelőbb formája annak, hogy lerójuk tiszteletünket azon emberek előtt, akik szeptember 11. óta világszerte életüket vesztették az atrocitásokban.
Tartsuk mindannyian és mindenkor emberiség elleni bűncselekménynek a terrorizmust!
Elnök úr! A legfontosabb kérdésem a Tanácshoz az az, hogy valóban tévedhetetlennek tartja-e magát.
Elképzelhető, hogy a Tanács olykor hibázik vagy tényleg mindent tud?
Úgy véli a Tanács, hogy az elmúlt években a terrorizmus elleni küzdelem terén hozott valamennyi intézkedés a megfelelő intézkedés volt?
Továbbá tényleg minden kétségen felül nem sértették meg aránytalanul a polgári jogokat?
Ha a Tanács csalhatatlan, akkor abból az következik, hogy nincs szükség értelésekre, ha azonban hisz felfogása javítási lehetőégében, akkor van.
Azt is szeretném, ha a Tanács a vita során tájékoztatna arról, hogy vannak-e olyan meghatározott intézkedések, amelyek szerinte még hiányoznak, hogy vannak-e olyan intézkedések, amelyek szerinte szükségesek és amelyeket még nem hoztak meg?
Tényleg terveznek-e jelenleg valamilyen intézkedéseket?
A polgári jogok megsértése megengedett az európai jogban, de csak akkor igazolható, ha teljesülnek a szükségesség, arányosság és hatékonyság kritériumai, és ha az emberek fel tudják vértezni magukat a visszaélésekkel szemben.
Szeretném, ha a Tanács az elmúlt években hozott valamennyi intézkedést értékelne és megvizsgálná, hogy azok megfelelnek-e ezeknek a kritériumoknak.
Tud a Tanács erre ma ígéretet tenni?
Engedjék meg, hogy rávilágítsak egypár olyan aspektusra, amelyek esetében átfogó értékelésre van szükség.
Először is a visszaélés aspektusa: nem képzelhető el, hogy a polgárok akaratlanul áldozattá válhatnak?
Erre példa a terroristagyanús személyek listáinak létrehozása.
A kérdés e tekintetben nemcsak az, hogy az emberek és a szervezetek hogyan kerülnek fel e listákra, hanem az is, hogy hogyan kerülnek le onnan.
Tegyük fel, hogy az Ön neve feltűnik ezeken a listákon!
Minden vagyonát és bankbetétjét befagyasztják, de a hatóságok nem indítanak automatikusan büntetőeljárást.
Ez azt jelenti, hogy nincs bírósági eljárás, amelynek keretében bizonyítékokat lehet előterjeszteni.
Felhagynak azzal az elvvel, hogy valaki az ellenkező bizonyításáig ártatlan.
Ráadásul azt is el tudom képzelni, hogy az egész kiderülése előtt bankbetéteket befagyasztják, vagy a pénz egy szempillantás alatt a világ másik végén köt ki.
Mégsem tudom elképzelni, hogy elfogadjuk azt a tényt, hogy emberek ezeken a listákon maradnak, és így anélkül büntetik őket folyamatosan, hogy bűnösségüket megállapították volna.
Ez a büntetőjogi bizonyítási teher elfogadhatatlan kifordítása.
Az Elsőfokú Bíróság már számos alkalommal kimondta, hogy az eljárást módosítani kell.
Július 11-én úgy ítéltek, hogy az Al-Aqsa Alapítványt és José María Sisont helytelenül vették fel a listára.
Szeretném tudni, hogy a Tanács milyen tapasztalatokat szerzett ezekből a bírósági ítéletekből, valamint hogy kész-e arra, hogy módosítsa vagy értékelje az ilyen listák összetételére vonatkozó döntéshozatali eljárást, és hogy megvizsgálja az emberek azon lehetőségeit, hogy igazságszolgáltatásban részesüljenek.
Áttérve a hatékonyságra: hatékonyak az intézkedések?
Vegyük például a folyadékokra vonatkozó intézkedéseket.
Európában több mint egymillió embernek kell még mindig műanyagzacskókkal szórakozgatnia mielőtt felszállnának a repülőre, szófogadóan megtöltve azokat 100 ml-es üvegekkel, amelyek gyakran a kukákban végzik, mivel az utasok elfelejtik a szabályokat és a polgári jogokat nem sértették meg túlságosan, a visszaélés pedig ellenőrizhető.
Viszont hatékony ez az intézkedés?
Kész-e a Tanács arra, hogy ezt tudományos bizonyíték alapján értékelje?
Ezzel elérkeztünk az arányosság témaköréhez.
Arányosak az intézkedések?
Ez az értékelés egy másik lényeges aspektusa.
Vegyük például az utasokra vonatkozó adatokat és az Egyesült Államokkal kötött megállapodást!
Az én képviselőcsoportom is nagyra becsüli az országok azon óhaját, hogy tudják, ki lép be a területükre.
A fő probléma azonban nem is annyira az, hogy óriási mennyiségű adatokat kérnek, hanem az, hogy ezt rengeteg különböző célra kérhetik.
A Tanács az ilyen intézkedéseket mindig azzal indokolja, hogy azt mondja: mindez szükséges a terrorizmus elleni küzdelemhez.
Az adatok azonban más, "az Egyesült Államok jogának megfelelő” célokra is felhasználhatók, amint ez a megállapodásban szerepel.
Így elméletileg lehetséges, hogy a cél nem csupán a terrorizmus elleni küzdelem, hanem az is, hogy biciklilopásokat vagy bankcsalásokat kezeljenek.
Arányos dolog-e az adatokat erre használni?
Kész-e a Tanács felülvizsgálni a megállapodás ezen az alapon is?
Végül a szükségesség.
Példaként említeném a közlekedési adatok két évig történő tárolását, amelyet képviselőcsoportom ellenzett, e Ház többsége viszont támogatott.
Azok az információk azonban, amelyeket eddig láttam, azt bizonyítják, hogy a legfeljebb három hónapos adatok a leginkább hatékonyak és szükségesek.
Kész-e a Tanács megvizsgálni, hogy a több mint három hónapig tárolt adatokat valóban felhasználják-e?
Röviden: kész-e arra, hogy elvégezzen egy, a hatékonyság, arányosság és szükségesség kritériumain alapuló értékelést, valamint hogy megvizsgálja a visszaélés elleni küzdelem lehetőségét?
Az értékelés utolsó aspektusa a Tanács álláspontja az Európai Unióban az emberi jogoknak a CIA tevékenységeivel összefüggésben történt megsértésével kapcsolatban.
Az Európai Parlament ezeket a lehető legteljesebb körűen kivizsgálta, és szerintem botrány, hogy soha nem hallottuk a Tanács véleményét.
Ez vonatkozhatott volna arra, hogy a Tanács mit gondol minderről, a jelentés mely vonatkozásaival ért egyet és melyekkel nem, továbbá hogy milyen intézkedéseket szándékozik tenni.
Készen áll-e a Tanács arra, hogy reagáljon a Fava-jelentésre, vagy továbbra is hallgatni akar?
szerző. - (IT) Elnök úr, hölgyeim és uraim! Azt szoktuk nyilatkozgatni, hogy a terrorizmus elleni küzdelem prioritás, és új politikai jogalkotási kezdeményezésekre szoktunk felhívni.
Úgy gondolom, hogy először értékelnünk kell az elmúlt pár évben meghozott döntéseket, és fel kell tenni néhány kérdést.
Először is: jogalkotási kezdeményezéseink eredményekén erősödött vagy gyengült-e a terrorizmus?
Másodsorban: hozzájárultunk-e valamivel különösen jogi kultúránk és értékeink fejlődéséhez, vagy elárultuk-e azokat a terrorizmussal kapcsolatos válság nevében?
Szerintem elsődleges e két kérdés megválaszolása, és ha ezt megtettük, akkor kiderülne, hogy a szükséghelyzeti intézkedések gyakran tévesek, a terroristaszervezetek listái pedig nem pontosak, és azokat gyakorta inkább politikai indokok diktálták, semmint a szervezetek által jelentett valós veszély.
Kineveztünk valakit a terrorizmusellenes tevékenységek koordinálására, és aztán rájöttünk - egyértelmű okok nélkül -, hogy nagyon jól elvagyunk az említett személy által végzett funkciók nélkül is.
Ezért arra kérem a Tanácsot, hogy ne nevezzen ki új terrorizmusellenes koordinátort, mert az elmúlt pár hónap során rájöttünk, hogy megvagyunk nélküle is.
Gyakran mondogattuk, mégpedig elég határozottan, és szerintem újból ki kell mondanunk ebben a teremben, hogy a terrorizmus civilizációnk ellensége, a demokrácia ellensége: terrorizmus barbárság.
A terrortámadások a jogállamiságtól egy primitív állam felé való elmozdulást képviselnek.
Mindez tényleg így van, de ahelyett, hogy a vita során a demokrácia szabályainak visszaállítására helyeznénk a hangsúlyt, azt választottuk, hogy a kérdést a polgári egymás mellett élésre vonatkozó szabályok korlátozásával kezeljük.
Azt választottuk, hogy idegenben küzdünk, hogy versengünk az emberi jogok megsértése, a polgári lakosság feletti katonai kontroll, valamint a demokrácia kulcsfontosságú elveire vonatkozó tárgyalások terén.
Az Abu Ghraib-i vagy a guantanamói támaszpont képei a terrorizmus kultúrája által jogállamiságunk és jogi kultúránk kulcsfontosságú elvei felett aratott győzelem szimbólumai.
Egy másik szimbólum a CIA által - az európai kormányok tevőleges részvétele mellett - Európában lebonyolított járatok és fogolyszállítások.
Zavarba ejtő csönd övezi ezeket az eseményeket, úgyhogy képviselőtársaimhoz hasonlóan én is felkérem a Tanácsot, hogy nyilatkozzon e kérdésben - zavarba ejtő a csönd, ezt mindenki említette!
A Parlament beszélt a CIA felelősségéről, az európai kormányok felelősségéről, hírszerző szolgálataink felelősségéről.
A Bizottság beszélt és az Európa Tanács is hallatja hangját.
Az egyedüli zavarba ejtő csönd az európai kormányok körül honol, ez pedig - szerintem - elfogadhatatlan.
Reménykedjünk benne, hogy ma a Tanács kifejti a kérdéssel kapcsolatos véleményét.
Európában sajnos a kivétel lett a szabály és most egyértelmű vitát kell folytatnunk a jogalkotási döntéseink hatásairól: az útlevelekben és vízumokban szereplő biometrikus adatok, a személyes adatok ellenőrzési rendszere, a távközlési adatbázisok, a légi utasokra vonatkozó adatbázisok, a légi utasok adataira (PNR) vonatkozó megállapodások, a SWIFT-rendszer, az ujjlenyomatok tárolási rendszere, sőt, a folyadékokról szóló rendelet, amit - reméljük - ma messzemenően elutasítunk, jelezve a Bizottságnak, hogy olyan döntéseket kell hoznunk, amelyek arányban állnak azzal, ami ellen küzdeni akarunk.
Azt gondolom, hogy félreérthetetlenül ki kell mondanunk, hogy a jogállamiság autoritárius elferdítését választottuk ahelyett, hogy a jogállamiság megóvását választottuk volna a terrorizmus elleni küzdelem érdekében.
Nem egyértelmű - és ezzel zárnám, Elnök úr -, hogy az európai polgárok mivel kerültek az elmúlt években nagyobb veszélybe: a terrorizmussal vagy a terrorizmus elleni küzdelem érdekében tett intézkedésekkel.
Egy amerikai feminista író azt mondta, hogy amikor megoldásokat kínálnak nekünk a problémákért felelősök, akkor óvakodnunk kell.
Szerintem is óvakodnunk kell!
a Tanács soros elnöke. - (PT) Elnök úr, hölgyeim és uraim! Először is szeretnék elnézést kérni, hogy egy kicsit késve érkeztem a Parlamentbe, egyszerűen azért, mert alábecsültem a hotel és a Parlament közötti forgalmat.
Szeretném üdvözölni Frattini biztos urat, aki itt van körünkben, és megpróbál válaszolni a képviselők által feltett kérdésekre; remélem, hogy minden pontosítást megkap, amit kért tőlünk.
Kétségtelen, hogy a londoni és glasgowi, valamint a spanyolországi és portugáliai határon a közelmúltban történt események és a jemeni támadás megerősítette, hogy a terrorizmus jelentős fenyegetést jelent Európa biztonságára és demokratikus társadalmaink értékeire, különösem az európai polgárok jogaira és szabadságaira.
Nincs kétségünk afelől, hogy a tagállamoknak ezért továbbra is együtt kell működniük a terrorizmusellenes intézkedések megerősítésében és végrehajtásában, a társadalmaink alapvető értékeit képező emberi jogok és alapvető szabadságok tiszteletben tartása mellett, amelyek védelme és előmozdítása hozzájárul a terrorizmus megelőzéséhez.
A terrorizmus ellen mind nemzeti, mind pedig nemzetközi szinten küzdeni kell.
A nemzetközi együttműködés e veszély elleni küzdelem alapvető eszköze mind nemzeti, mind pedig multilaterális szinten.
Tudjuk, hogy a terrorizmus globális fenyegetést jelent és ezért globális, összehangolt reakcióra van szükség, amely szükségszerűen az információáramlás és -csere növekedésével, az álláspontok belső koordinálásával, a koordináció és partnerségek harmadik országokkal való kialakításával, az Egyesült Nemzetek vezetésével egy globális terrorizmusellenes stratégia végrehajtásával, valamint a terrorizmus elleni küzdelemben részt vevő különböző regionális és nemzetközi szervezetekkel való szoros együttműködéssel fog járni.
Az Európai Unió fellépése 2001. szeptember 11. óta és ezt követően - a 2004-es madridi és a 2005-ös londoni borzalmas támadások óta - fokozódott.
2005 decemberében a Tanács elfogadta az EU terrorizmusellenes stratégiáját, amelyben az Unió elkötelezi magát a terrorizmus elleni általános küzdelemre az emberi jogok tiszteletben tartása mellett, lehetővé téve polgárai számára, hogy egy, a szabadságon, biztonságon és a jog érvényesülésén alapuló térségben éljenek.
Az EU terrorizmusellenes stratégiája négy munkaterületre terjed ki: megelőzés, védelem, üldözés és reakció.
Az Elnökség megerősíti, hogy a Tanács valójában hathavonta felülvizsgálja a helyzetet az EU terrorizmusellenes stratégiájának és a terrorizmus finanszírozása elleni stratégia végrehajtását illetően, továbbá évente értékeli a radikalizmus és a terrorizmusra való toborzás elleni küzdelemre irányuló stratégia végrehajtását.
A Tanács továbbá hathavonta felülvizsgálja a terrorizmus elleni küzdelemre irányuló cselekvési tervet, évente pedig a radikalizmusra és a toborzásra irányuló cselekvési tervet.
Ez a nyomon követési folyamat lehetővé teszi a Tanács számára, hogy hajszálpontosan megállapítsa, hogy mely uniós szinten javasolt intézkedéseket nem fogadták el, illetve nem hajtották végre megfelelően tagállami szinten.
Ez lehetőséget teremt továbbá a Tanács számára, hogy bizonyos politikákat továbbgördítsen.
Az Elnökség például úgy döntött, hogy felgyorsítja a robbanóanyagok terén végzett munkát.
A büntetőügyekben folytatott rendőrségi és igazságügyi együttműködés terén bizonyos intézkedések elfogadását lelassította az, hogy e területen egyhangú döntéshozatalra van szükség.
A terrorizmusellenes intézkedések elfogadását és végrehajtását fel fogja gyorsítani a kormányközi konferencia által az Európai Tanács keretében a legutóbbi júniusi ülésén elfogadott megbízatás alapján jóváhagyandó Szerződés ratifikálása.
A bűnüldözési szervek és a biztonsági hírszerzési szolgálatok közötti szorosabb együttműködés szükségessége tekintetében a tagállamok biztonsági szolgálatai jelenleg szorosan és igen hatékonyan működnek együtt a terrorizmusellenes csoport keretében.
Az Europol igen eredményes elemzési dokumentumokat dolgozott ki, amelyeket a tagállamok bűnüldözési szolgálatai egyre több információval látnak el.
Kétségtelen, hogy többet kell tenni.
Az Európai Parlament szoros és közvetlen politikai párbeszédet tart fenn a Tanáccsal és a Bizottsággal.
2007. május 16-án a Tanács elnöke, a Bizottság alelnöke, valamint az Állampolgári Jogi, Igazságügyi és Belügyi Bizottság elnöke találkozott, hogy megvizsgálja a különböző terrorizmusellenes politikákat, és hogy feltérképezze az EU terrorizmusellenes stratégiájának végrehajtását.
Ezek a hathavonta zajló találkozások rendkívül hasznosak abban, hogy a terrorizmus elleni küzdelem terén kialakítandó politikák tekintetében konszenzus jöjjön létre.
Ami az EU terrorizmusellenes koordinátorának tisztségét illeti, a főtitkár/képviselő tájékoztatta a tagállamokat, hogy - az Elnökséggel szoros együttműködésben - azt mérlegeli, hogy miként lehetne a legjobban koordinálni a terrorizmus elleni küzdelem területén folyó munkát a Tanács keretében.
Ami az EU terrorizmusellenes koordinátora és a Helyzetelemző Központ, a SitCen közötti kapcsolatot illeti, ez nem vesz részt az EU terrorizmusellenes politikájának kidolgozásában vagy a Tanács által a terrorizmusellenesség terén végzett munka koordinálásában; illetve nem követi nyomon a Tanács határozatait.
A terrorizmus elleni küzdelem területén a hatásköre arra korlátozódik, hogy a Tanácsnak stratégiai elemzéseket nyújtson be a terrorista fenyegetésekről a nemzeti szolgálatoktól kapott információk alapján.
Emellett támogatja az EU szükséghelyzeti és válságkoordinációs rendelkezéseit, amelyeket annak érdekében lehet végrehajtani, hogy segítséget nyújtsunk a súlyos válságokra adott uniós szintű reakció koordinálásában, amelyek válságok esetlegesen a terrortámadásokat is magukba foglalhatják.
Ez egy mechanikus funkció, amely kiterjed az információk terjesztésére, találkozóhelyek biztosítására és az intézmények meglévő döntéshozatali rendelkezéseinek támogatására.
Nem koordináló szerepről van szó.
Mindazonáltal a Tanács a SitCen által kidolgozott fenyegetésértékelés alapján hagyott jóvá politikai ajánlásokat különböző területeken - mint például a robbanóanyagok terén - a terroristák általi illegális felhasználás megelőzése érdekében.
Az Elnökségnek nincs kétsége afelől, hogy a terrorizmus elleni küzdelem terén végzett erőfeszítéseit támogatják az európai polgárok, akik - a legutóbbi támadások idején - kifejezetten demonstrálták nemcsak az említett támadások áldozatai melletti szolidaritásukat, hanem egy uniós reakció kidolgozása iránti óhajukat is.
Egy ilyen terrorizmusellenes stratégia kidolgozása során az Elnökség élvezi partnerei támogatását, akik magukkal hozzák elgondolásaikat a magas szintű tárgyalásokra, az Európai Parlament pedig különösen fontos szerepet játszik.
Az Európai Unióról szóló szerződés 6. cikkében foglalt rendelkezések betartása - a Szerződések többi cikkének betartásához hasonlóan - kiemelkedően fontos a Tanács számára.
A harmadik országokkal folytatott együttműködés és párbeszéd képezi az EU terrorizmusellenes stratégiájának fő pillérét.
Csak ebben a fél évben háromoldalú párbeszédet tervezünk folytatni Oroszországgal, az Amerikai Egyesült Államokkal, Algériával és Marokkóval, ami az említett országokkal folytatott párbeszéd kiszélesítése iránti érdekeket tükrözi.
Az Európai Unió terrorizmusellenes párbeszédet folytat ezenfelül más országokkal és nemzetközi szervezetekkel is.
Továbbá, ami a földközi-térségi partnereinket illeti, megtartjuk szokásos ad hoc Euromed szakértői ülésünket a terrorizmusról, amely lehetőséget fog biztosítani arra, hogy szélesebb körű tárgyalásokat folytassunk mediterrán partnereinkkel egy, az említett régió számára létfontosságú érdekű ügyről, és amely a terrorizmus elleni küzdelemről szóló euro-mediterrán magatartási kódex prioritást élvező területeinek végrehajtására fog összpontosítani.
Meg kell említeni, hogy kifejezetten az Amerikai Egyesült Államok esetében az Elnökség rendszeres megbeszéléseket tart a különböző szervekkel és a legkülönfélébb szinteken a terrorizmus elleni küzdelemről, amelyek olyan témákra terjednek ki, mint a radikalizmus és a terrorizmusra való toborzás, beleértve az internet szélsőséges csoportok általi használatát, a terroristafenyegetések elemzését, a nemzetközi fórumokon való együttműködést, a terrorizmus elleni küzdelemmel foglalkozó magán/állami partnerségeket, különösen a veszélyes robbanóanyagokkal kapcsolatos biztonságot, a kritikus infrastruktúra védelmét, a terroristák finanszírozását - a polgári hatóságok és a rendőri hatóságok közötti együttműködés egyéb típusai mellett.
A portugál elnökség az Egyesült Államokkal közösen a terrorizmus elleni küzdelem tekintetében egy pénzügyi szankciók alkalmazásáról szóló munkaértekezlet megszervezését tervezi.
A terrorizmus elleni küzdelemben az emberi jogok tiszteletben tartásának kérdését mindkét fél több alkalommal szóba hozta, az Elnökség pedig úgy véli, hogy igen fontos folytatni ezt a párbeszédet, amelyet mindkét oldal számára létfontosságúnak tart.
E kérdésre vonatkozóan zárásul megemlíteném, hogy a szabadságon, biztonságon és a jog érvényesülésén alapuló térségnek a hágai programon és a megfelelő cselekvési terven alapuló megerősítése az egyik fő prioritása a német, portugál és szlovén elnökségek 18 hónapos közös programjának.
A terrorizmus elleni küzdelem e területen az egyik legnagyobb kihívás; a három elnökség felvette céljai közé a terrorizmus elleni küzdelemre irányuló kiterjedtebb együttműködést, mégpedig az EU terrorizmusellenes stratégiájának végrehajtásával.
Elnök úr, engedelmével, válaszolnék az. sz., szóbeli választ igénylő kérdésre.
Szeretném tájékoztatni a tisztelt Házat, hogy az Európai Unió Tanácsa - amint azt említettem - elvégzi a terrorizmus elleni küzdelem időszakos felülvizsgálatait, és a radikalizmus és a terrorizmusra való toborzás elleni küzdelemre irányuló stratégia és cselekvési terv éves felülvizsgálatát is elvégezzük; ezután hathavonta vizsgáljuk felül a terroristák finanszírozása elleni küzdelemre irányuló stratégiát.
A Tanács rövidesen első alkalommal fog előterjeszteni jelentést a média számára szánt és 2006 júliusában jóváhagyott kommunikációs stratégia végrehajtásáról.
A terrorizmusellenes stratégia értelmében magas szintű terrorizmusellenes üléseket kell tartani elnökségenként a Tanács, a Bizottság és az Európai Parlament között.
Ilyen üléseket tartottak az osztrák és német elnökségek idején.
A nemzeti parlamentek szerepe a jelenleg a kormányközi konferencia keretében tárgyalt új Szerződés értelmében meg fog erősödni.
A legfőbb prioritás a már meglévő intézkedések végrehajtása.
A Tanács különböző mechanizmusokat alkalmaz az értékelésre, mint például az EU szakértői értékelési folyamata a nemzeti terrorizmusellenes intézkedések vonatkozásában, az európai elfogatóparancs végrehajtásának értékelése, az Europol és a tagállamok közötti, valamint a tagállamok közötti információcsere értékelése stb.
Az új intézkedések - mint például a kritikus infrastruktúra védelmére irányuló európai program vagy a biológiai támadásokra való felkészülés technológiai programjával kapcsolatos intézkedések stb. - elemzése már folyik.
A Tanács megszervezte az Europol és a tagállamok közötti, valamint a tagállamok közötti információcsere értékelését.
Javier Solana, a főtitkár azt vizsgálja, hogy hogyan lehetne a funkciót legjobban betölteni a Főtitkárságon belül.
Az esetleges új koordinátor megbízatását és eligazítását jelenleg mérlegelik.
Valamennyi intézményhez hasonlóan a Tanács is elkötelezte magát az Európai Unióról szóló szerződés 6. cikkében szereplő rendelkezés mellett, amely kimondja, hogy az Unió a szabadság, a demokrácia, az emberi jogok és az alapvető szabadságok tiszteletben tartása és a jogállamiság elvein alapul.
Ezen értékek előmozdítása az EU egyik prioritása.
A tagállamoknak az alapvető jogok tiszteletben tartására irányuló kötelezettségvállalását az Európai Unió alapjogi chartája is tartalmazza.
Ezen túlmenően az Európai Unió tagállamait - az Európa Tanács tagjaiként - kötik az emberi jogokról szóló európai egyezményből eredő kötelezettségek.
Az Európai Unió Alapjogi Ügynöksége megerősíti az EU ellenőrzési és információgyűjtési kapacitását, ezáltal mozdítva elő az alapvető jogok lehető legteljesebb tiszteletben tartását.
Az uniós tagállamoknak biztosítaniuk kell, hogy az általuk a terrorizmus elleni küzdelem érdekében elfogadott intézkedések összhangban vannak a nemzetközi jogi - különösen a nemzetközi humanitárius jogi, emberi jogi és menekültjogi - kötelezettségeikkel.
Az Elnökség úgy véli, hogy a terrorizmus elleni küzdelmet oly módon kell folytatni, amely tiszteletben tartja az emberi jogokat, mivel a jogállamiság, a felelősségteljes kormányzás és az alapvető szabadságok védelme a terrorizmus elleni küzdelem eszközei.
Ez az elv a Tanács által - mint tudják - 2005 decemberében elfogadott terrorizmusellenes stratégia központi eleme.
És most térjünk rá a kérdésben említett, az Európai Közösségek Elsőfokú Bírósága által 2006. december 12-én hozott ítéletre!
Először is szeretném megemlíteni, hogy a 2006. december 12-én, a T-228/02. sz., OMPI-ügyként (Organisation des Modjahedines du Peuple d'Iran kontra az Európai Unió Tanácsa) ismert ügyben hozott ítélet nem indokolja azt a következtetést, hogy a terroristalisták uniós gyakorlata sérti az uniós jogszabályokat.
A Bíróság valójában nem a terroristalisták gyakorlata ellen ítélt, hanem pusztán úgy vélte, hogy néhány alapvető jog és garancia - beleértve a védelemhez való jogot, az indokolási kötelezettséget és a tényleges bírói védelemhez való jogot - elvileg teljes mértékben alkalmazni kell a pénzeszközöknek a 2580/2001/EK rendelettel összhangban történő befagyasztására irányuló közösségi határozat elfogadásával összefüggésben.
Másodsorban köztudott, hogy a Tanács már szisztematikusan elvégezte eljárásainak szükséges felülvizsgálatát azon személyek és jogalanyok jegyzéke tekintetében, akikre és amelyekre a 2580/2001/EK rendelet vonatkozik.
A Tanács különösen a következő intézkedéseket fogadta el a T-228/02. sz. ügyben hozott ítélet végrehajtására: felhívta a figyelmet egy tanácsi határozat Európai Közösségek Elsőfokú Bírósága előtti megtámadásának lehetőségére; rámutatott arra, hogy be lehet nyújtani a Tanácshoz egy olyan - bizonyító dokumentációval kísért - kérelmet, amely a listába való felvételről vagy ott-tartásról szóló határozat vizsgálatára irányul, ezeket a kérelmeket pedig beérkezésükkor azonnal megvizsgálják; mindazon személy, csoport és jogalany számára, akik esetében ez gyakorlatilag lehetséges volt, indokolást adott, más esetekben pedig az Európai Unió Hivatalos Lapjában közzétett értesítéseken keresztül tájékoztatták a személyeket, csoportokat és jogalanyokat; a Tanács - a fent körülírt eljárásokkal összhangban és minden kiegészítő információt megfelelően figyelembe véve - legalább hathavonta elvégzi a lista általános felülvizsgálatát.
A Tanács azt is elhatározta, hogy új munkacsoportot hoz létre, a 931. közös állásponttal foglalkozó munkacsoportot, amelynek a listára való felvételre vagy az onnan való kizárásra irányuló kérelmeket kell kezelnie, és amelynek elő kell készítenie a lista Tanács általi rendszeres felülvizsgálatát.
Ezen új munkacsoport megbízatása, gyakorlati rendelkezései és munkamódszerei egy, a Tanács által elfogadott nyilvános dokumentumban szerepelnek.
A listán szereplő, a 2580/2001/EK rendelet hatálya alá tartozó összes érintettet azonos módon kezelik, amint az az előző válaszból is kiderül.
Az intézmények szerepét és hatásköreit a Szerződések rögzítik.
A Tanács az Európai Közösséget létrehozó szerződés 233. cikkének rendelkezéseivel összhangban meghozza a Bíróság ítéleteinek végrehajtásához szükséges intézkedéseket.
Ami a tanácsi határozatok feletti parlamenti ellenőrzést illeti: a Tanács mindig betartja a Szerződésekben megállapított eljárásokat.
Fontos megemlíteni, hogy az Európai Parlamenttel - az Európai Közösséget létrehozó szerződés 308. cikkével összhangban - konzultáltak a 2580/2001/EK rendelet elfogadásakor.
Nagyon köszönöm figyelmüket.
(Taps)
a Bizottság alelnöke. - Elnök úr! A Bizottság továbbra is teljes mértékben elkötelezett az EU - amint azt a Tanács az imént említette - 2005-ben jóváhagyott terrorizmusellenes stratégiájának és cselekvési tervének végrehajtása mellett.
Politikai célunk továbbra is az, hogy megteremtsük a helyes egyensúlyt a polgárok biztonsághoz való alapvető joga - ami elsősorban az élethez való jog -, valamint az egyének többi alapvető joga - beleértve a magánélethez való jogot és az eljárási jogokat - között.
Valamennyi forrás jelezte, hogy igencsak fennáll az újabb terrortámadások veszélye.
Tagállamaink hatóságai számos támadást tudtak megakadályozni, amiért nagyon hálásnak kell lennünk.
Itt Spanyolországról, Olaszországról, Belgiumról, az Egyesült Királyságról és Németországról beszélek.
Tegnap a dán hatóságok egy fiatal terroristákból - köztük dán állampolgárokból - álló csoportot szereltek le, akik bombatámadásra készültek.
Espersen miniszter azt mondta, hogy ez volt a legsúlyosabb terroristaügy Dániában.
Ma reggel megtudtuk, hogy terroristagyanús személyeket tartóztattak le Frankfurtban, és a német védelmi miniszter küszöbön álló támadásról beszélt.
Azt gondolják, hogy mindezekben az esetekben nem értünk el eredményeket?
Nem gondolják, hogy egy terroristatámadás utolsó stádiumban való megállítása már önmagában is fantasztikus eredmény Európa számára?
Szerintem igen - igenis az.
(Taps)
Úgyhogy nem dőlhetünk hátra és éberségünk nem hagyhat alább.
Mindenekelőtt szeretném megragadni ezt az igen remek alkalmat arra, hogy tájékoztassam Önöket arról az intézkedéscsomagról, amelynek elkészítésén szolgálataim jelenleg dolgoznak, és amelyet a Bizottság idén ősszel a portugál elnökséggel igen szoros együttműködésben fog elfogadni.
A megelőzésen és a büntetőeljáráson dolgozunk.
Ez a csomag a következőkből fog állni: a robbanóanyagok biztonságára vonatkozó európai cselekvési terv, a terrorizmusról szóló kerethatározat módosítására irányuló javaslat, hogy az foglalkozzon az internet terroristák általi, nem megfelelő használatával és az utas-nyilvántartási adatállományra (PNR) vonatkozó európai politikára irányuló javaslat.
Ezen túlmenően a csomag tartalmazni fog egy, a terrorizmusról szóló kerethatározat tagállamok általi végrehajtásának értékeléséről szóló jelentést is.
Most pedig néhány szó ezekről az elemekről:
A robbanóanyagokra vonatkozó európai cselekvési terv a 2005. évi, e tárgyban készült bizottsági közlemény folytatása, célja pedig az hogy reagáljon az Európai Tanács és a Belügyminiszterek Tanácsának a robbanóanyagok európai helyzetének javítására irányuló, ismételt felhívásaira.
Bizonyára emlékeznek arra, hogy a madridi támadásokat a kereskedelemben kapható robbanóanyagok és detonátorok felhasználásával követték el, ami kiváltotta az uniós fellépésre való felszólítást ezen a területen.
Örömmel számolhatok be Önöknek arról, hogy szolgálataink - érdekeltek széles körével, többek között a magánszektor képviselőivel együtt - sok jó munkát végeztek.
Az általam létrehozott állami-magán szakértői csoporttól egy - véleményem szerint - úttörőnek bizonyuló jelentést kaptam, amely kb. 50 értékes, konkrét ajánlást tartalmaz a robbanóanyagok, prekurzorok és detonátorok biztonságának javítására Unió-szerte.
Ezek az ajánlások képezik majd - amint említettem - a november előtt elfogadandó európai cselekvési terv alapját.
Az abban majdan javasolt intézkedések között szerepel majd például a robbanóanyagok európai adatbázisának létrehozása az Europolnál, amely kapcsolódik a tagállamok valamennyi illetékes szolgálataihoz, valamint egy korai előrejelző rendszer azért, hogy e szolgálatok korán értesüljenek arról, ha például robbanóanyagokat loptak el vagy új terrorista működési módszerekről szereznek tudomást megbízható hírszerzési információkból.
Ezzel eljutottunk az internet kérdéséhez és ahhoz, hogy ezt a világ számára bámulatra méltó előnyöket teremtő eszközt hogyan használják fel visszaélésszerűen a terroristák.
Mindannyian tudjuk, hogy a terroristák éppannyira kihasználják az internet előnyeit, mint az átlagpolgárok, például arra, hogy támadásaikat megtervezzék, vagy hogy terrortámadások elkövetésére irányuló konkrét felbujtó üzeneteket terjesszenek.
Az elektronikus tanulás előnyei szintén nem kerülték el a terroristák figyelmét.
Internetes honlapokon például részletes információkat és utasításokat találhatunk a különféle terrorista taktikákról, beleértve a robbanóanyagok előállítását.
Az általam imént említett javaslat célja annak biztosítása, hogy a negatív és bűnös magatartás e formáit az egész EU-ban büntethetővé tegyék.
Az intézkedéscsomag másik alkotóeleme ahhoz az elgondoláshoz kapcsolódik, hogy létezzen egy, a légi utasok adatainak nyilvántartására (PNR) vonatkozó európai politika.
Még mindig elmélkedünk e javaslat részletein, de a Bizottság legfőbb szándéka annak biztosítása, hogy valamennyi tagállam gyűjtse, feldolgozza és adott esetben másokkal kicserélje a PNR-adatokat.
A PNR ezidáig főként az annak biztosítására irányuló tárgyaláshoz kapcsolódott, hogy az európai polgárok adatait partnereink és szövetségeseink - különösen az Egyesült Államok - megfelelően dolgozzák fel.
Úgy gondolom hogy itt az ideje annak, hogy figyelmünket másra összpontosítsuk, a forrásokat pedig az Európai Unió biztonságára szánjuk.
Az Unió legalább annyira a terroristatámadások célpontja, mint az Egyesült Államok, és a PNR-adatok használata és elemzése fontos bűnüldözési eszköz polgáraink megóvásában, akik ugyanazt a védelmet érdemlik, mint az Egyesült Államok állampolgárai.
A csomag utolsó eleme a terrorizmus elleni küzdelemről szóló kerethatározat végrehajtásáról szóló második jelentésből áll.
Az új jelentés információkat fog tartalmazni az új tagállamokban fennálló helyzetről, ami 2004-ben - érthető módon - még nem állt rendelkezésre.
Ezzel elérkeztünk az eddig elfogadott valamennyi terroristaellenes intézkedés átfogó, széleskörű értékelésére vonatkozóan felvetett általánosabb kérdéshez.
Természetesen támogatom a politikák hatékonysága értékelésének elvét.
Különösen a jog érvényesülésével, a szabadsággal és a biztonsággal kapcsolatos politikák tekintetében tudomásuk lehet arról, hogy dolgozunk az átfogó értékelési mechanizmusok fejlesztésén.
Kész vagyok együttműködni a Parlamenttel és különösen az Állampolgári Jogi, Bel- és Igazságügyi Bizottsággal - mint ahogyan azt a múltban is tettem - a meglévő intézkedések - beleértve a nemzetközi partnereinkkel kötött nemzetközi és európai megállapodásokat - értékelésének elvégzésében.
Hadd tegyem azonban egyértelművé, hogy a célom az, hogy megerősítsem - nem pedig gyengítsem - azt a képességünket, hogy hatékonyabban előzzük meg és üldözzük a terrorizmust.
A tagállamok és az európai intézmények közötti információcserét illetően teljes mértékben egyetértek azzal, hogy ez a terrorizmus elleni küzdelem egyik alapvető szempontja.
Amint tudják, sokat tevékenykedtem ezen a területen.
Az elmúlt évek során számos javaslatot terjesztettem elő a harmadik pillérben az adatok védelméről, a hozzáférhetőség elvéről és az elektronikus hírközlésben az adatok visszatartásáról.
Az adatok visszatartásának témáján kívül azonban sajnos még nem sikerült megállapodásra jutni a Tanácsban e javaslatokat - különösen a harmadik pillérben az adatvédelemre vonatkozó javaslatot - illetően.
De továbbra is ezek elfogadására fogok törekedni, és a portugál javaslat alapján elvi megállapodásunk van arról, hogy megpróbáljuk decemberig elérni a harmadik pillérben az adatvédelemről szóló kerethatározat végleges elfogadását.
Gyakran hangoztatják, hogy a hatékony együttműködéshez kölcsönös bizalomra van szükség, különösen a terrorizmus elleni küzdelem terén.
Véleményem szerint a bizalmat főként kétféle módon lehet ösztönözni.
Először is annak biztosításával, hogy egyértelmű és megfelelő jogi keret van hatályban, amely biztosítja a bizalmat a tekintetben, hogy a nyújtott információkat megfelelően fogják kezelni, másodsorban pedig a lehető legtöbb közös nemzetközi tapasztalat ösztönzésével, beleértve a közös képzéseket is, hogy az e területen dolgozó emberek megismerjék és megbecsüljék egymást.
A Helyzetelemző Központ ("SitCen”) vonatkozásában meg kell említenem, hogy az minden bizonnyal értékes stratégiai elemzéssel szolgált a Tanácsnak a terroristafenyegetésről, és - Solana úr együttműködésének köszönhetően - igen jó gyakorlati együttműködést tudtam kialakítani e témában.
Mindazonáltal nem gondolom, hogy a SitCen-nek az operatív együttműködés területén volna szerepe - semmiképpen sem a nyomozások koordináló eszközeként -, mivel megbízatása a nem személyes információk kezelésére korlátozódik.
Ez inkább az Europol és az Eurojust feladata.
Azt gondolom, hogy ezeket a szerveket megfelelőbben fel kellene szerelni ahhoz, hogy ezeket a feladatokat ellássák.
Nem szabad elfelejtenünk, hogy polgáraink nagy többsége - a legfrissebb Eurobarometer szerint a polgárok 84%-a - erőteljesen támogatja a terroristák és a szervezett bűnözés elleni küzdelemre irányuló uniós fellépést.
Ez alapján erősítsük hát meg az Europolt és az Eurojustot!
Természetes, hogy minden intézkedésünknek összhangban kell lennie az alapvető jogokra vonatkozó vívmányokkal és a Szerződés 6. cikkével.
Szándékomban áll kérdőívet küldeni a tagállamoknak az általuk elfogadott terroristaellenes intézkedésekről, azok hatékonyságáról és arról, hogy ezek miként illeszkednek az emberi jogi keretbe.
Kész vagyok megosztani Önökkel az e gyakorlatból származó adatokat és eredményeket.
Zárásul: úgy hiszem, hogy terroristaellenes erőfeszítéseink egyértelműen együttes fellépést, valamint a Tanács, a Parlament és a Bizottság részéről teljes odaadást igényelnek.
Kész vagyok arra, hogy ismét pozitívan reagáljak az ettől a Parlamenttől és az Állampolgári Jogi, Bel- és Igazságügyi Bizottságtól érkező további esetleges felkérésekre, amint azt tettem a Bizottságba való kinevezésem óta.
(Taps)
Elnök úr, hölgyeim és uraim! A nemrégiben felszólaló Catania úr azt mondta, hogy az európai közvélemény attól tart, hogy a jogállamiság szétporlad.
Az európai nagyközönség azt olvassa a mai napilapokban, hogy Dániában olyan terroristákat tartóztattak le, akik egyértelműen támadásokat terveztek.
A németek ma arra a hírre ébredtek, hogy három terrorista tervezte megtámadni a Frankfurt am Main-i repülőteret.
Az emberek félnek.
Aggódnak.
A terrorizmus Európában halált és óriási szenvedést okozott.
Az emberek elvárják, hogy biztonságban legyenek.
Ennek kezelése - európai politikusokként - a mi dolgunk.
Mi az európai válasz?
Ma a Tanács soros elnökét hallgatva rájöttem, hogy stagnálunk és lebénultunk.
Csalódott vagyok.
Amint tudjuk, a terrorizmus egész Európát átszövő hálózatba tömörült.
A sejtek az interneten keresztül és különböző módszerek alkalmazásával működnek együtt.
A belügyminiszterek nemzeti szinten teszik a dolgukat és azt hiszik, hogy a dolgok az ő irányításuk alatt állnak.
Én is pártolom az általunk végrehajtott intézkedések értékelését és azt, hogy azokat most vizsgálatnak vetjük alá, de új lendületre is szükségünk van.
A terrorizmust nem vertük vissza.
Új kezdetre van szükségünk.
Ez az, ami miatt az Európai Néppárt (Kereszténydemokraták) és az Európai Demokraták Képviselőcsoportja támogatja a Bizottság kezdeményezéseit.
A terrorizmus a mi életvitelünk ellen irányul, és ezért szeretném hangsúlyozni, hogy a terrorizmus elleni küzdelem egyszersmind kulturális kihívás is.
Európa például kiáll a nemek egyenlősége mellett, úgyhogy Európában nem akarunk kényszerházasságokat látni.
Meg kell büntetni mindenkit, aki fiatal lányokat kényszerít házasságra.
Európa kiáll a tolerancia mellett, úgyhogy nem kérünk a más vallásokat elítélő gyűlöletbeszédekből.
Támogatom, hogy az ilyen embereket kizárjuk Európából.
Azt üzenném a prédikálóknak: egyetlen isten sem hagyja jóvá a gyilkolást.
Szeretném kérni, hogy a mai vitát használjuk arra, hogy egy új lendület megteremtése érdekében adjuk támogatásunkat a Tanácsnak és különösen a Bizottságnak, amely jó javaslatokat terjesztett elő.
Elnök úr! Meglátásom szerint fontos, hogy ezt a vitát ma tartsuk meg.
Az is lényeges, hogy a Parlament kérdéseket tegyen fel a tagállamok között egy kiemelt fontosságú területen, a terrorizmus elleni küzdelemben folytatott együttműködés előrehaladására vonatkozóan.
Kétségek vannak afelől, hogy ez az együttműködés mindig kielégítő-e, és hogy a Tanács e fenyegetésre adott - ma már számos alkalommal körülírt - reakciója mindig megfelelő-e.
A sürgősség hiánya nyilvánvalóvá vált a Tanács által számos kérdésben tett előrehaladást illetően.
Ezzel összefüggésben fontos még Gijs de Vries utódjának kérdése is a terrorizmusellenes koordinátornak a már néhány hónapja megüresedett tisztségében.
Az a kérdés is megmaradt, hogy mi történt a Tanács Fava-jelentésre - a Parlamentnek a CIA-ra és a terrorizmus elleni küzdelemben használt bizonyos gyakorlatokra vonatkozó, átfogó jelentésére - adott válaszával.
Az együttműködés nem mindig olyan, mint amilyennek lennie kellene - ezt muszáj megismételnem -, Frattini biztos úr óriási elkötelezettsége ellenére se, aki épp most adta újabb tanújelét szigorú megközelítésének.
Természetes viszont, hogy amit akar és amit tenni tud, azt végső soron bizonyos mértékben az határozza meg, hogy a Tanács mit tesz lehetővé.
Ma különösen egy fontos aspektusra szeretném felhívni a figyelmet, egy olyan dologra, amelyet a biztos úr és a soros elnök úr is említett, és ez a radikalizmus és a toborzás.
Meg kell találnunk - az akár vallási indíttatású, akár jobboldali szélsőséges - radikalizmus elleni európai szintű küzdelem legmegfelelőbb módját is, a tagállamok közötti együttműködés formájában.
E tekintetben fontos, hogy megtaláljuk annak módjait, hogy miként érhetjük el az ilyen típusú radikalizmusra fogékony fiatalokat.
Ez a Tanács és a Bizottság, valamint a Parlament egyik prioritása, amelyet a közeljövőben tárgyalni fogunk.
Meg kell próbálnunk feltárni az olyan fiatalok indítékait, akiket - a radikalizmus eredményeként - olykor terroristatevékenységekben való részvételre csábítanak.
Ezen indítékok között van a saját helyzetükkel kapcsolatos elégedetlenség, az azzal kapcsolatos elégedetlenség, ami a nemzetközi politikában történik, illetve a saját társadalmuk polarizálódásával kapcsolatos elégedetlenség, a dolgok mögötti értelem keresése és a világpolitikával szembeni frusztráció.
A szegénység is lehet indíték.
Mindezeket az indítékokat meg kell vizsgálnunk, ha hatékony megközelítést akarunk elérni.
A Marokkóban támadásokat végrehajtó fiatalok indítékai gyakran teljesen különböznek azon személyek indítékaitól, akik ezt Hollandiában tették, például azé az emberé, aki Theo van Gogh-ot gyilkolta meg.
Össze kell fognunk a radikalizmus elleni küzdelemre alkalmas érvek felkutatásában, és javítanunk kell a körülményeket, hogy a fiatalok ne legyenek ennyire készségesen fogékonyak a radikalizmusra és az erőszakra való felbujtásra .
A radikalizálódott fiatalok számának alacsonyan tartása pusztán kezdeti kihívás.
A megfelelő politika itt az elnyomás: azok kezelése, akik másokat erőszakra buzdítanak, azon virtuális, internetes hálózatok kezelése, amelyek szélsőséges viselkedésre buzdítanak fiatalokat, valamint a csoportok megfékezése megelőző jellegű politika révén.
Ez helyi szinten kezdődik, de nemzeti és európai szintre is adaptálható.
E tekintetben szeretném felhívni a figyelmet a holland kormány által meghirdetett új kezdeményezésekre, amelyekre jelentős mennyiségű pénzt is elkülönítettek.
Ezt helyi szinten, a szomszédságban kell felhasználni, hogy megtalálják a radikalizmusra és minden ebből fakadó dologra esetlegesen fogékony fiatalok azonosítására alkalmas megközelítést.
Azt szeretném ajánlani, hogy a Bizottság összpontosítson Hollandia azzal kapcsolatos tapasztalataira, hogy ez miként cserélhető ki más tagállamokkal.
Esetleg a Bizottság integrációs alapját is fel lehetne használni néhány ilyen tevékenység előmozdítására, az európai megközelítés hozzáadott értékének e területre való kiterjesztése céljából.
Szeretném még egyszer megkérdezni a biztos urat, hogy lát-e ő is bármiféle lehetőséget arra, hogy a holland gyakorlatot - a különösen a nagyvárosokban - ugyanilyen problémákkal szembesülő más tagállamokkal kicseréljék.
az ALDE képviselőcsoport nevében. - Elnök úr!
Ha 2000 évvel visszatekintünk, emlékezhetünk arra, hogy Kr. e. 68 őszén a világ egyetlen szuperhatalma egy lazán szervezett kalózbanda által indított terroristatámadást szenvedett el, és a római szenátus kétségbeesésében Pompeinek - legalábbis a Plutarkhosz szerint - "mindenki felett abszolút joghatóságot és feltétel nélküli hatalmat” adott a Lex Gabinia révén.
A legrégibb trükkel a katonaság feldúlta a szabadságot, a demokráciát és az alkotmányt a riadt római polgárok beleegyezésével, és 1800 évbe telt, mire az érett demokrácia újból felütötte fejét Európában.
Most ismét ott tartunk, hogy fennáll annak a veszélye, hogy a hátsó ajtón keresztül gyűrűznek be a szabadságunktól minket megfosztó jogszabályok.
Örülök a kollégák által ma előterjesztett, szóbeli választ igénylő kérdéseknek, a Tanácshoz és a Bizottsághoz intézett igen konkrét kérdéseknek.
Nem állítom azt, hogy a terrorizmusellenes jogszabályok feleslegesek.
Három ember tegnapi, németországi letartóztatása és másik három ember Dániában történt ma reggeli letartóztatása bizonyítja, hogy a terroristák továbbra is veszélyt jelentenek társadalmunk számára.
Képviselőcsoportom közös meggyőződése, hogy nagyobb mértékű igazságügyi együttműködésre van szükségünk ahhoz, hogy az Europolt és az Eurojustot a lehető leghatékonyabbá tegyük.
A legmesszebb menőkig támogattuk az európai elfogatóparancsot, rábízva a Tanácsra, hogy léptessen életbe minimális eljárási garanciákat.
Támogatnánk egy európai FBI-t is.
A liberálisok és a demokraták nem bánnak kesztyűs kézzel a bűncselekményekkel.
Valójában elhűlve tapasztaljuk Európa jobboldal uralta Tanácsának abbéli kudarcát, hogy egy közrendi ügy tekintetében egységes megközelítést találjon.
Viszont mi azt mondjuk, hogy a jogszabályoknak arányosaknak kell lenniük a fenyegetésekkel is.
Mert ha a fenyegetés tényleg akkora, akkor a Tanács miért nem tett semmit azért, hogy új terrorizmusellenes koordinátort nevezzen ki, mióta az utolsó márciusban elment?
Soros elnök úr! Ön azt mondta, hogy "gondolkodik az együttműködés biztosításának legjobb módján”.
Hát, a terroristáknak hat hónapjuk volt addig, míg Ön gondolkodott.
Ön azt mondja nekünk, hogy "az Egyesült Államok vezető szerepet játszik a terrorizmusellenességben”.
Mi azt akarjuk, hogy az Európai Unió saját maga határozza meg saját politikáját.
Ön azt mondja nekünk, hogy az Európai Parlament - idézem - "elsőrendű szereppel bír”, de erről az elsőrendű szerepről kiderül, hogy egy udvarias gesztus, ami abban rejlik, hogy bizottságunk elnökével hathavonta üléseznek.
Üdvözlöm Frattini biztos úr azzal kapcsolatos mai egyetértését, hogy a Parlamenttel együtt kell értékelni az uniós politika hatékonyságát, és remélem, hogy a Tanács Elnöksége elkíséri őt erre a vitára.
Szeptember 11. óta van már terrorizmusellenes stratégiánk, cselekvési tervünk, kerethatározatunk és jó néhány együttműködési kezdeményezésünk.
Ezek közül egyiket sem értékelték alaposan és nyíltan, nemhogy még az európai demokratikus intézmények megtették volna ezt!
A Tanácsnak és a Bizottságnak be kellene vonnia a Parlamentet az eleddig elfogadott valamennyi intézkedés átfogó felülvizsgálatába.
Nekünk pedig, itt a Parlamentben ragaszkodnunk kell a terrorizmusellenes jogszabályok esetében a megszüntetési záradékokhoz, hogy a visszaélésre alkalmas jogszabályok ne maradjanak a törvénykönyvekben a szükségesnél hosszabb ideig.
Most tartunk a harmadik és egyben utolsó PNR-megállapodásnál, amely például örökre felad bizonyos jogokat egyes bizonytalan előnyökért cserébe.
Képviselőcsoportom megkérdőjelezi, hogy a biztonság tényleg megköveteli-e, hogy az Egyesült Államok kormánya ismerje táplálkozási szokásainkat.
Frattini biztos úr, Ön azt mondja, hogy a polgárok 85%-a erőteljesen támogatja az európai fellépést.
Lobo Antunes úr, Ön pedig azt mondja, hogy az Elnökségnek nincs kétsége afelől, hogy intézkedéseiket a polgárok támogatják.
Nem voltak repülőtéren idén nyáron?
Nem hallották, amint fiatal nők azt kérdezik, miért kobozzák el rúzsaikat, mielőtt felszállnak a repülőre?
Nem hallották az idős hölgyek hasztalan tiltakozását, amikor lábköröm-ollóikat elvették?
Nem hallották, hogy az emberek mennyire dühösek amiatt, hogy a terrorizmusellenes jogszabályokat kereskedelmi haszonszerzésre használják?
A mi helyi repülőterünkön 50 pennyt számolnak fel azokért a műanyagzacskókért, amelyekbe az utasoknak a fogkrémjeiket kell beletenniük.
A választópolgárok írtak nekem amiatt, hogy mennyibe kerül a biztonsági ellenőrzőpontok repülőgép felőli oldalán a palackozott víz.
A Lex Gabinia klasszikus példája a nem szándékos következményekkel járó törvénynek, mivel örökre felforgatta azokat az intézményeket, amelynek védelmére hivatott volt.
Remélem, hogy Európa terrorizmusellenes jogszabályai nem végzik hasonlóan.
Karl Popper egyszer azt mondta: "A szabadságot is terveznünk kell, nemcsak a biztonságot, ha másért nem, hát azért, mert csak a szabadság teheti a biztonságot biztossá.”
(Taps)
az UEN képviselőcsoport nevében. - (PL) Elnök úr! A New York-i, madridi és londoni tragikus tapasztalatok után a terrorizmusellenes ügyekben való együttműködési képességünk nőtt, mind uniós, mind pedig transzatlanti összefüggésben.
További lépéseket kell tennünk ebbe az irányba.
A magánélettel és a polgárok jogaival kapcsolatos aggályainkat nem szabad a hatékony fellépés megszüntetésének indokaként felhasználni.
Ezen a területen elkerülhetetlenül árat kell fizetni a biztonságért.
Amit polgáraink mindenekelőtt keresnek, az a biztonság.
A nemzetközi jogon is változtatni kell.
A modern terrorizmus egy eleddig ismeretlen jelenséget szült: az állam nélküli katonáét.
Ez az államnélküliség nehézzé teszi a genfi egyezmények alkalmazását.
Ugyanakkor egyet kell értenünk abban, hogy nincs értelme az európai büntetőeljárásra jellemző eljárási jogokat biztosítani a terroristák számára, és hogy ez megfoszt minket attól, hogy hatékonyan küzdjünk e jelenség ellen.
Elnök úr! Amint azt már sokszor emlegettük, ma híreket kaptunk terroristagyanús személyek dániai és németországi letartóztatásáról.
Ez azt bizonyítja, hogy a probléma nem elméleti, hanem valóságos.
Mivel ez a helyzet, a mottó nem lehet az, hogy "a több jobb”; ehelyett célzott intézkedésekre van szükségünk, amelyek Európa-szerte koordináltak, és amelyek - mindenekelőtt - értékesnek és valóban hasznosnak bizonyulnak a gyakorlatban.
Ezzel elérkeztünk az első témámhoz, nevezetesen az eddig az államok által hozott intézkedések felülvizsgálatának sürgős szükségességéhez.
Örülök neki, hogy a biztos úr bejelentette, hogy ki fognak dolgozni egy kérdőívet.
Pont azért van szükségünk erre az értékelésre, mert meg akarjuk győzni polgárainkat a terrorizmusellenes intézkedések szükségességéről.
Ennek érdekében azonban bizonyítanunk kell, hogy azok tényleg hatékonyak.
Végül is azt szeretnénk tudni, hogy mit értünk el eddig a terrorizmus elleni küzdelem terén.
Ezzel kapcsolatban az is érdekel minket, hogy eddig sajnálatos módon miért utasították vissza azt, hogy álláspontot fogadjanak el a CIA által Európában végzett jogellenes emberrablásokról.
Ezzel kapcsolatban is válaszokra van szükségünk.
Egyet szeretnék egyértelművé tenni: a titkos börtönök és az olyan harmadik országok számára teljesített kiadatások, ahol kínzásnak vetik alá az embereket, szintén kapcsolódik a terrorizmus elleni küzdelemhez, jelesül annak erkölcsi vetületéhez.
A terrorizmus elleni küzdelem erkölcsi dimenziója nem hanyagolható el, mivel itt is érvényesíteni kell elveinket, ha sikert akarunk elérni.
Néhány felszólaló említette az Európai Parlament e vitába való bevonásának fontosságát.
Én úgy vélem, hogy a Tanács elnökségének meg kell értenie, hogy az emberek szabadon választott képviselőinek részvétele elengedhetetlen az elfogadottsághoz.
Szeretném, ha a Tanács elnöksége megerősítené a tárgyalás ezen aspektusát.
Amint azt a soros elnök úr is tudja, az Európai Bíróság több alkalommal döntött úgy, hogy a terroristaszervezetek uniós listája a közösségi és a nemzetközi jogot is sérti.
Üdvözlöm az e kérdéssel kapcsolatos mai megjegyzéseit.
Azonban azt is szeretném hallani, hogy azokat az éves értékeléseket, amelyekről beszélt, a Parlament és az Állampolgári Jogi, Bel- és Igazságügyi Bizottság rendelkezésére fogják-e bocsátani.
Végül is ezekre szükségünk van a munkánkhoz, hogy valóban fel tudjuk mérni, hogy mi történik ezekkel a "terroristákkal”, azt, hogy a jogállamiság és a parlamenti ellenőrzés milyen mértékben biztosított, és hogy milyen mértékben garantálható az, hogy az e listákon tévesen szereplőket onnan a lehető leghamarabb eltávolítják.
Az EU terrorizmusellenes koordinátorának kérdését már felvetették.
Szeretnénk tudni, hogy mik a jövőbeli tervek e pozíciót illetően.
Képviselőcsoportom elméletileg nem ellenzi az ilyen jellegű európai koordinációt.
Elvileg van értelme ezen a területen a hatásköröket összevonni, törekedni arra, hogy a nemzeti szinten szerzett tapasztalatokat egyesítsük.
Az is érdekel azonban minket, hogy a Tanács elnökségének mi mondanivalója van a terrorizmusellenes egység által európai szinten eddig végzett munkáról.
Milyen tapasztalatokat szereztek ezzel kapcsolatban?
Kérdésem tehát a soros elnök úrhoz: milyen tanulság vonható le az eddig de Vries úr által végzett munkából?
Elnök úr! Szerintem ez a vita igencsak alapvető jelentőségű az Európai Unióban a demokrácia kérdésével kapcsolatban.
Jó dolog egy kicsit visszatekinteni.
2001. szeptember 12. óta "háború” folyik a terrorizmus ellen.
A NATO aznap a kölcsönös védelmi záradékhoz folyamodott, a New York-i és washingtoni támadásokat - helytelenül - katonai támadásként értékelve.
Mindenki kitalálhatja, hogy ehhez a kölcsönös védelmi záradékhoz hogyan lehet ismét folyamodni.
Most világmérteket ölt a "terrorizmus elleni háború”, például Afganisztánban, ahol az "irakiasítás” fokozatosan tért hódít, miközben hazai szinten egyre több alapvető és polgári jog veszti érvényét.
Az egész helyzetet állandó szükségállapotként lehet jellemezni.
Az EU elfogadott egy, a terrorizmus elleni küzdelemről szóló kerethatározatot.
Ez számos, az uniós tagállamok és maga az EU által végrehajtott vagy végrehajtandó kérdést határoz meg.
Jelenleg széles körű aktív fellépést tapasztalhatunk, különösen a német belügyminiszter Wolfgang Schäuble részéről, aki most mindent terrorizmusként ír le, és egyértelműen túllép a ténylegesen szükséges mértéken.
London után egy publicista, A.L. Kennedy igen érdekes megjegyzést tett, amit szeretnék most idézni: "Arról senki nem beszél, hogy Bagdadban az áldozatok számát - bármilyen hatalmas is volt - csak méréskeltnek tekintenék a legtöbb nap.
Senki sem mondja ki azt, hogy azzal, hogy Tony Blair katonáinkat a profitért háborúba küldte, a saját országát is veszélybe sodorta [...]
Senki nem szól arról, hogy intézkedéseink csak növelték a terroristacselekmények számát és intenzitását.
Senki nem jegyzi meg, hogy még mi is igazoltuk a fogva tartottak kínzását azzal, hogy azt mondtuk, a támadások ezzel megelőzhetők.
Senki nem említi meg, hogy a világ nagy részének szemében mi magunk vagyunk a terroristák.”
Pont ezt kell elkerülni, és épp emiatt nem folytatódhat az alapvető és polgári jogok semmibe vétele.
Elnök úr! Azzal kezdeném, hogy hálásan megköszönöm a Tanács soros elnökének és az Európai Bizottság alelnökének, hogy részletesen válaszoltak kérdéseinkre.
Örülök annak, hogy ez a vita lehetőséget kínál számunkra, hogy visszatekintsünk azért, hogy aztán újból előreléphessünk.
E vita előterében az a kérdés áll, hogy milyen intézkedéseket tettek a terrorizmus elleni küzdelemre és hogy ezek hatékonyak voltak-e.
Ami még fontosabb, az annak a kérdése, hogy az intézkedések a demokratikus jogállamisággal ütköznek-e.
Ma fogunk szavazni a légi közlekedésben a kézipoggyászokra vonatkozó szabályok módosításáról.
Watson úr már beszélt erről.
Reményeim szerint ez a szavazás egy ellentmondásos intézkedés végét jelenti.
A folyadékokra vonatkozó szabályok eredménytelenek és nagymértékű tiltakozást váltottak ki.
Azt kell biztosítanunk, hogy a terrorizmus elleni küzdelem ne váljon a csalódottság politikájává.
A 2001. évi támadások óta hatalmas mennyiségű információ gyűlt össze - az adatgyűjtést azonban adatfeldolgozásnak kell követnie.
A londoni és madridi támadások után kiderült, hogy a hírszerző szolgálatok valóban rendelkeztek az adatokkal, csak épp nem cselekedtek időben.
Az adatok ugyan rendelkezésre állhatnak, de az alkalmazással még mindig problémák vannak.
Nemrégiben jelent meg egy könyv Hollandiában a terrorizmusról és az az ellen harcolókról.
A könyv történelmi távlatokból vitatja azt, hogy a terrorizmus eredményessége korlátozott lenne.
Másfelől azonban a terrorizmus elleni küzdelem olykor óriási mértékben hat a társadalomra - ingerültséget váltva ki.
A terrorizmus ellen küzdők e harc során elveszítik erkölcsi hitelük egyensúlyát a polgárok szemében - ami a terroristák malmára hajtja a vizet.
Amikor tehát új intézkedéseket hozunk, meg kell teremtenünk a megfelelő egyensúlyt a jogállamiság és a terrorizmus elleni hatékony küzdelem között.
A nyomon követés e tekintetben jogszerű parlamenti eszköz.
A korábbi terrorizmusellenes koordinátor, Gijs de Vries azt mondta, hogy tapasztalatai szerint egyetlen tagállam sem akar egy európai rendőrséget vagy egy európai biztonsági szolgálatot.
A tagállamok azt akarják, hogy a biztonságot továbbra is nemzeti szinten szervezhessék meg.
Mégis még mindig európai együttműködést akarunk szervezi.
Az ebből eredő egyik probléma az ilyen jellegű együttműködés demokratikus ellenőrzésének hiánya.
A nemzeti parlamentek figyelemmel kísérik saját szolgálataikat, ezt az együttműködést azonban nem.
Mi a véleménye a Tanácsnak az Európai Parlament következetes és rendszeres tájékoztatásáról?
Ezalatt nem azt értem, hogy új intézkedéseket terjesztenek elő jóváhagyásra, hanem hogy megválaszolják az általunk oly gyakran felvetett kérdéseket.
A nemzeti parlamenti ellenőrző bizottságokhoz hasonlóan, az ilyen ülések esetében lehetővé kellene tenni, hogy azok zárt ajtók mögött folyjanak.
Szeretném hallani, hogy a Tanács kíván-e ebben együttműködni.
Elnök úr! A Dániából és a németországi Frankfurt am Main-ból érkező legfrissebb hírek a bizonyítékai annak, hogy az iszlám terrorizmus veszélye nem múlt el.
A legújabb tanulmányok mégis azt mutatják, hogy ez a veszély egyre kevésbé érkezik kívülről - azaz az Al-Káidától -, hanem inkább itt, az Európai Unióban élő fiatal muzulmánoktól, akik fogékonyak a radikalizmusra, és ezt követően terroristává válnak.
A terroristák tehát nem derült égből pottyannak le; a potenciális elkövetők a mieinkkel párhuzamosan létező iszlám társadalmakban, madrasahokban és különösen a gyűlöletre uszító prédikátorok mellett nőnek fel, akik óriási és katasztrofális szerepet játszanak.
A politikai korrektségnek hála, az európai népeket túlságosan könnyedén bélyegzik meg azzal, hogy jobboldali szélsőségesek, sőt, hogy rasszisták, pusztán azért, mert ragaszkodnak alapvető kultúrájukhoz, miközben a migránsok alig-alig szembesülnek ezzel a problémával.
A jelenleg Európában létező párhozamos iszlám társadalmakat túl gyakran becsülik alá.
A terrorizmus gyökerei gyakran az iskolákban vannak.
Ezek a fiatalkorúak bandáivá növik ki magukat, majd e radikalizálódást követve támadásokban csúcsosodhatnak ki.
Be kell zárnunk társadalmunk azon réseit, amelyeken keresztül a terrorizmus virágozhat, azokat a réseket, amelyek egy rosszul értelmezett tolerancia eredményei.
Meg kell húznunk a határvonalakat; természetesen nem kell mindent eltűrnünk.
Hagyományos életstílusunk megváltoztatása és saját kultúránk megtagadása kínálja a legjobb táptalajt a terrorizmus számára.
Épp itt az ideje tehát annak, hogy Brüsszel is elfogadja azt, hogy a multikulturalizmus víziója romjaiban hever, továbbá hogy végre újra támogassa az európai őslakos népeket, ahelyett, hogy állandóan hitelüket veszik a rasszizmus megszüntetésének ürügyével.
Elnök úr! Alapjában véve két dolgot szeretnék hozzáfűzni ehhez a fontos vitához.
Először is mindannyian - vagy legalább is jó néhányan - idejöhetünk a Parlamentbe, sajnálkozhatunk és elítélhetjük a terrorizmust, és ezt helyesen is tesszük, mivel az - valamennyi formájában - gonosz és nem igazolható.
De vajon az EU-n belül mi mindig következetesen azt tesszük, amit prédikálunk?
A frankfurti és dániai események a terrorizmus állandóan fenyegető jelenlétére emlékeztetnek.
Ha az EU-ban bárhol bármely miniszter elítélné a ma reggeli letartóztatásokat, vagy szembeszegülne az azokat követő szükséges kiadatásoknak, mindannyian felháborodnánk, mert a terrorizmus az terrorizmus, és azt nem szentesíti az idő múlása.
Mégis az én kicsi országomban alig pár hete a miniszterelnök-helyettes Martin McGuinness - aki sokaknál többet tud a terrorizmus rettentő gyakorlatáról - visszatért az igazi valójához és vehemensen támadta a német kormány jelenlegi gyakorlatát, hogy az európai elfogatóparancsot egy évekkel ezelőtti németországi bombatámadással gyanúsított ír köztársaságpárti kiadatására használta.
Ez a magatartás tűrhetetlen.
Hasonlóképpen tűrhetetlen az, hogy Írország három, Kolumbiában elítélt IRA-terroristának menedéket adott.
Tehát azt mondom, hogy itt Európában mindannyiunk kötelessége, hogy példát mutassunk.
Nem válogathatunk a terrorizmus támadása és az ellenállás között.
Ha ellene vagyunk, akkor teljes egészében ellene kell lennünk, és ennek megfelelően kell cselekednünk.
Ha valóban a jogállamiságot támogatjuk, akkor nem támadunk és nem tiltakozunk a nemzetközi igazságszolgáltatás biztosításának eszközei ellen.
A második gondolatom, hogy az, hogy az ETA aktív terrorizmushoz folyamodik, időszerű emlékeztető arra, hogy a terrorista leopárdon ritkán változnak a foltok.
Azok, akik addig lealacsonyodnak addig, hogy a terrorizmushoz fordulnak, erkölcstelen megrögzöttséggel bírnak, és képesek arra, hogy taktikai okokból átmenetileg elkötelezzék magukat a politikai eszközök mellett, ha az az adott időpontban céljaiknak jobban megfelel.
Erre mindannyiunknak ügyelnünk kell, és soha nem szabad elkövetnünk azt a hibát, hogy a terroristákat a saját normáink alapján ítéljük meg.
(ES) Elnök úr! Azzal kezdeném, hogy a küzdelem nem a terrorizmus jelensége ellen folyik.
Minden egyes esetben a küzdelmet egy adott szervezet ellen folytatjuk, amelynek határozott politikai menetrendje és meghatározott politikai célkitűzései vannak.
Éppen ezért nevén kell neveznünk azt a terrorista szervezetet, amellyel szembesülünk, jelenleg pedig az az alapvető jövőbeli kockázat, amellyel az Európai Unió szembesül, az a dzsihádista terrorista szervezet, amely nem jelenség, hanem inkább olyan szervezet, amely már túllépett azon félelmén, hogy kontinensünkön támadásokat indítson.
Az e szervezet és az Európai Unióra korábban vagy most lesújtó hagyományos szervezetek közötti különbség abban rejlik, hogy ennek kiterjedtsége még mindig igencsak ismeretlen, mert nem értjük a támadások ritmikáját és az országok kiválasztása mögött rejlő okot, és mert a támadások időzítésének felfogása jelentősen eltér a miénktől.
Emiatt - amint azt Watson úr oly jól kifejtette - az uniós intézmények feladata nem az, hogy létrehozza az intézkedések kimerítő felsorolását, hanem inkább az, hogy megteremtse az alapokat, pilléreket, sőt, akár a működési területeket is az európai intézmények számára, hogy szerepet játszhassanak a terrorizmus elleni küzdelemben.
Irányt kell találnunk.
Ezen a területen nem arról van szó, hogy egyre több intézkedést hirdessünk meg.
Meg kell értenünk, hogy az uniós intézmények szerepének abban kell állnia, hogy megállapítsák, mire van alapvetően szükségünk ahhoz, hogy küzdjünk e szervezet ellen - ami a hírszerzés és az információ.
Ezért legelsősorban európai modellre van szükségünk e terrorista szervezet elleni küzdelemhez, mert máskülönben - ha az Európai Unió nem teremt hozzáadott értéket, ha az nem jó, nem hasznos és nem is úgy ismerik el, mint ami az európaiak érdekét szolgálja ebben a terrorizmus elleni küzdelemben - 2025-ben Európában azon fognak tűnődni, hogy mi az Európai Unió értelme.
(ES) Elnök úr! Szerintem már orrvérzésig ismételgettük, hogy a terrorizmus jelensége - ami természetesen egyértelműen azonosítható csoportokból áll - nemcsak európai, hanem globális kérdés, amint azt a Tanács is elmondta, és nincs kétség afelől, hogy globális és európai válaszokra van szükségünk.
Én úgy vélem - és tekintettel arra, amit Frattini úr arról mondott, ami ma reggel és Frankfurtban történt és amiről én is hallottam -, hogy ez talán a leglényegesebb kihívás, amivel az EU szembenéz, mert az nemcsak a polgárok biztonságát és fizikai épségét veszélyezteti, hanem arra törekszik, hogy valami nagyon fontosat ásson alá: demokratikus társadalmaink értékeit.
Ezért fontos annyira, hogy az Európai Unió közös válaszokat keressen.
Azt gondolom, hogy a Parlamentnek ez a szóbeli választ igénylő kérdése azt mutatja, hogy a Parlament mennyire szeretne előrelépéseket tenni a terrorizmus elleni küzdelemben, de egyszersmind azt is bizonyítja, hogy aggályaink vannak, mivel Watson úr számos olyan kérdést ismertetett, amelyek az általunk hozott intézkedésekkel összefüggésben rendellenességnek is tekinthetők, mert ebben a küzdelemben mindenekelőtt a demokrácia és a szabadság vonatkozásában is felelősségünk van, ami igen fontos és amit nem szabad elfelejteni.
Azt is szeretném elmondani, hogy szerintem az intézkedésekre szükség van, mint mindenre, amit tettük és mindenre, ami Frattini úr szavai szerint történni fog, valamint hogy a rendőrség által végzett munka igen jelentős, de nem elegendő.
Véleményem szerint a különböző kultúrák között az integráció és a párbeszéd megteremtésére irányuló politikák megerősítésére is szükség van.
Azt gondolom, hogy a civilizációk szövetsége érvényes eszköz a terrorizmus elleni küzdelemben.
Folytatnunk kell, amiről Tamperében tárgyaltunk, és azt a munkát is, amit Hágában az általunk említettek megszilárdítása érdekében végeztünk: ez pedig a szabadság, a biztonság és a jog érvényesülése közötti egyensúly.
Ezért is sürgette az Európai Parlament a Prümi Szerződés elfogadását még a nyár előtt.
Ez lehetőség, hogy gyorsan és hatékonyan cserélhessünk információkat, létfontosságú a terrorizmus elleni nemzetközi együttműködés megvalósulásához.
Igaz, hogy azt mondjuk, össze kell egyeztetnünk e polgári és emberi jogokat a biztonság garantálásával.
Az Európai Parlament itt döntő szereppel bír, de - amint azt a Tanács mondja -, a Parlamentnek manapság nincs tényleges beleszólása abba, hogy mi történik ezen a területen.
A Tanács vagy egyhangú határozatot hoz vagy nem hoz határozatot.
Ezért gondolom azt, hogy ez gyengíti és gátolja az Európai Unió azon készségét, hogy reagáljon az új kihívásokra.
Amint azt Watson úr annyira egyértelműen megfogalmazta: az egyetlen lehetőség, amellyel az Európai Parlamentnek élhet a Tanáccsal folytatott munka során, az egy udvariassági találkozó, demokratikusan megválasztott közgyűlésként pedig lehetőségünk kellene, hogy legyen a döntésekben való részvételre.
Üdvözöljük az Európai Unió Alapjogi Ügynökségének létrehozását, és reméljük, hogy ez az ügynökség képes lesz arra, hogy tisztességesen nyomon kövesse a rendőrségi és igazságügyi együttműködés területén folytatott összes uniós tevékenységet.
Arra is szeretnék rávilágítani, hogy képviselőcsoportunk támogatja az EU terrorizmusellenes koordinátorát, bárki is legyen az, csak legyen már valaki!
Ami fontos, hogy ne csak papíron létezzen, hanem rendelkezzen egyértelmű és erőteljes megbízatással.
Végül - és ezzel be is fejezném -, szerintem helytálló azt mondani, hogy az Európai Unió által a terrorizmus elleni küzdelem terén végzett intézkedéseknek és következményeiknek egy alapvető dimenzióval kell rendelkezniük: az áldozatok és családjaik támogatásának és védelmének dimenziójával.
Elnök úr! Londoniként semmiképpen nem becsülöm le a terrorista fenyegetést.
Valójában mi, londoniak, évtizedekig kitartottunk, még akkor is, amikor az Egyesült Államok részben finanszírozta az ír republikánus terrorizmust.
Az erkölcsi piedesztál ingatag hely.
Az Europol azt mondja, hogy tavaly nagyjából 500 terrortámadás történt az EU-ban.
Ez természetesen óriási bűnügyi fenyegetés, de a kábítószer-csempészet, az emberkereskedelem és a korrupció is az.
Hol van az a tanácsi intézkedés, ami ragaszkodik ahhoz, hogy valamennyi tagállam írja alá és ratifikálja az emberkereskedelemről szóló európai egyezményt?
Hol volt a Tanács tiltakozása akkor, amikor az Egyesült Királyság kormánya egy nagyobb korrupciós vizsgálatot függesztett fel januárban, amely a "nemzeti bajnok”, a fegyvergyártó BAE ellen irányult?
Csak azért, mert a liberálisok megkérdőjelezik a folyadékok tilalmának - annak kényelmetlenségéhez képest mért - hatékonyságát vagy támadják a személyes adatok tömeges gyűjtését, az nem azt jelenti, hogy kesztyűs kézzel bánunk a terrorizmussal.
A demokratikus elszámoltathatóság elől egyik politikai terület sem menekülhet.
Büszke voltam arra, hogy az Európai Parlament rendkívüli kiadatással foglalkozó vizsgálatának alelnöke lehettem, és osztozom mások azzal kapcsolatban kifejezett dühében, hogy a Tanács teljes hallgatásba burkolózott azon ténymegállapításainkkal szemben, hogy sok tagállam bűnrészességet vállalt az emberi jogokkal való tömeges visszaélésekben, az elrablásban és a kínzásban.
A Tanács jól tenné, ha a saját háza táján söprögetne, mielőtt bekebelezi az uniós polgárok polgári szabadságait.
Az európai parlamenti képviselők nem rendelkeztek információkkal az öt évvel ezelőtt elfogadott, a terrorizmusról szóló kerethatározat végrehajtásáról.
Minden tagállam átültette azt teljes mértékben?
Hány eset volt?
Hány nyomozást indítottak? Hány ítélet született?
Tudjuk, hogy az ügynökségek - még egy adott államon belül is - féltékenységből, a hatalmi harcok és területi küzdelmek miatt nem osztják meg az információkat, nemhogy határokon átnyúlóan együttműködnének!
Miért nem tesszük ezt prioritássá ahelyett, hogy frenetikusmód alkotgatunk jogszabályokat, hogy saját magánéletünkből vegyünk el mindig?
A radikalizmus kezelése terén sok a következetlenség is.
Ez fontos téma, de a mérsékelt muzulmánok nagy többségének az integrációját is jelenti, azonban mégis vannak az EU-nak olyan részei, ahol óriási nehézségeket hárítanak a mecsetek építése elé.
Miért is nem nézzük meg ezt?
Szymański úr egy szélsőségesen jobboldali nézetet fejtett ki, miszerint nem tudunk eléggé magas árat fizetni a biztonságért.
Ennél kevésbé nem is érthetnék ezzel egyet!
Nem épp ugyanezt mondták a kommunisták, hogy elnyomásukat igazolják?
Ahelyett, hogy a túl sok szabadságot biztonságra váltanánk, nézzük azt, hogy mi az, ami valóban működik: célzott nyomozások és a hírszerzésen alapuló rendfenntartás.
Ez a módja a nyilvánosság bizalma és az együttműködés megőrzésének.
- (IT) Elnök úr, hölgyeim és uraim! Szeptember 11-én Brüsszelben számos, katolikus és kereszttény alapokon működő demokratikus mozgalom együtt rendezett egy nagyobb demonstrációt az iszlám terrorizmus ellen és a szeptember 11-i áldozatok emlékére, de Brüsszel szocialista polgármestere - mondvacsinált belpolitikai okokra hivatkozva - megtiltotta azt.
Ez negatív jeleket küld a terrorizmusról, de még súlyosabb az, ahogy egy miniszterelnök - Romano Prodi - és egy külügyminiszter - D'Alema úr - a Hamasz terroristáinak udvarol.
Az Európa által kibocsátott politikai jeleknek inkább egybe kellene forrniuk az iszlám terrorizmussal szemben, és közösen kellene tiltakoznunk azok ellen, akik ellenünk és biztonságunk ellen prédikálnak a mecsetekben.
Üdvözlöm a biztos úr azon kijelentését, hogy az európai polgárokat jobban meg kell védeni, és hogy védettebbeknek kell magukat érezniük, legalább annyira, mint az amerikai állampolgároknak, és hogy éppen ezért meg kell erősíteni a transzatlanti kapcsolatokat.
Azt kérdezem azonban Öntől, Frattini úr, hogy például - ments Isten! - a bakteriológiai fegyverek felhasználásával vagy nukleáris eszközökkel zajló terrorista cselekmények küszöbön álló fenyegetésével kapcsolatban felkészültek vagyunk-e?
Bebizonyosodott, hogy Dél-Európa felkészületlen volt a tüzek veszélyére, de most úgy tűnik nekem, hogy többre van szükségünk - sokkal többre.
Frattini úr, munkájához sok sikert kívánok!
(EL) Elnök úr! Hadd kezdjem azzal, hogy hangsúlyozom: esélytelennek bizonyultak az elmúlt évek azon erőfeszítései, hogy a terrorizmust kulcsfontosságú projektté és prioritássá tegyük az Európai Unió számára.
Az Egyesült Államok titkosszolgálatai korlátozás nélkül képesek bárki telefonhívásait, az Egyesült Államokban lévő valamennyi szerveren végzett internetes tevékenységeit és elektronikus levelezését ellenőrizni.
Ez a fejlemény egy újabb kísérlet a polgárok egyetemes ellenőrzésére és rendszabályozására világszerte, az EU pedig - sajnálatos módon - belenyugodott ebbe olyan intézkedések elfogadásával, amelyek a saját fejlődését veszélyeztető tényezőknek bizonyultak.
Az EU költségvetésének nagy részét rendőrségi ügynökségek, katonai műveletek létrehozására és megerősítésére, bevándorlókat fogva tartó létesítmények létrehozására stb. osztják szét.
Szeretném külön megemlíteni a terroristák listáinak összeállítását.
E listák nem képezik semmiféle demokratikus vagy intézményi jogalkotási ellenőrzés vagy éppen bírósági ellenőrzés vagy fellebbezési felülvizsgálat tárgyát.
Az Európai Unió csupán felületes változtatásokat végzett még az Európai Bíróság 2006. december 12-i határozatai után is, amikor is az az elégtelen ellenőrzésekről és az emberi jogok védelmére irányuló szükséges intézkedések betartásának hiányáról hozott ítéletet.
Az alapvető problémák még mindig megvannak.
A tagállamok nem kényszerülnek bizonyítékok benyújtására azokra a személyekre vonatkozóan, akiknek a listára való felvételét javasolják, miközben egyre veszélyesebben állandósul az, hogy magának a Bizottságnak a feladata marad az, hogy személyek és szervezetek neveit a listára tegye vagy onnan levegye.
Más szóval, Elnök úr, a Bizottság továbbra is bíró, esküdtszék és végrehajtó.
(NL) Elnök úr! Sajnálattal jegyzem meg, hogy ebben az ülésteremben rengeteg ember már megint nem meri nevén nevezni a gyereket.
Akár tetszik, akár nem, az a szomorú igazság, hogy a nemzetközi terrorizmus tisztán és egyszerűen olyan háború, amelyet az iszlám szélsőségesek hirdettek meg a Nyugat és Európa ellen.
Eléggé bátornak kell lennünk ahhoz, hogy felismerjük, az ellenség már a mi térfelünkön van.
A dzsihád hálózatai Európa-szerte működnek, a mecsetekben pedig a mi nyitott társadalmunk elleni szent háborúra szólítják fel a hithű muzulmánokat.
Tegnap ennek további példáját tapasztalhattuk Dániában.
Az ilyen iszlám trójai falovak elleni átfogó intézkedésekre soha nem volt ennél nagyobb szükség!
Végül is jogunk és kötelességünk megvédeni nyílt társadalmunk értékeit.
De vajon megtesszük ezt?
Amint azt képviselőtársam, Borghezio úr az imént mondta: az európai gyávaság egy tipikus kifejeződése a Brüsszel szocialista polgármestere, Freddy Thielemans által hozott döntés arról, hogy betiltja az Európa egyre növekvő iszlamizálódása elleni, szeptember 11. keddre tervezett felvonulást azon az alapon, hogy a demonstráció az egyre gyarapodó, választási szempontból jelentőséggel bíró iszlám közösség letorkolásának is tekinthető.
Európa arra törekszik, hogy egy nyílt társadalom értékeit - főként a szólásszabadságot - propagálja az egész világon, miközben elnémítja az ugyanezen európai értékek szószólóit a saját hivatalos fővárosában.
Sokat elmond erről a Parlamentről, hogy erre vonatkozóan nincs egyértelmű állásfoglalás.
Elnök úr! Ez a vita az európaiak biztonságáról, életstílusunk, liberális demokráciánk, jogállamiságunk megőrzéséről és a szabadság védelméről szól.
A terrorizmus mindezek kellős közepére sújt le.
A terrorizmus - annak valamennyi formájában - a jó és a gonosz közti küzdelmet jelenti, és továbbra is ébernek kell maradnunk.
Britanniában három évtizedig kellett foglalkoznunk az IRA-val.
Nemrégiben történtek a londoni öngyilkos bombatámadások és a glasgowi mészárlásra irányuló kísérletek.
Spanyolországi kollégáim az ETA által szított terror gonosz kampányával küzdenek.
Bátor reakcióik teljes támogatásunkat élvezik.
A radikalizmus kezelése óriási kihívás, de olyan világban élünk, ahol a terrorfenyegetés folyamatos változik és egyre kifinomultabbá válik.
A világ demokráciáinak ébernek kell maradniuk, hatékonyabban kell a hírszerzésben osztozniuk és fel kell készülniük a kemény fellépésre.
A terrorizmus társadalmunk felépítménye ellen elkövetett háborús cselekmény.
Azt olyan bűnözők és gyilkosok követik el, akik gyűlölik liberális demokráciánkat és szabadságunkat.
A terroristacsoportokat ki kell tiltani, és fel kell lépni azokkal szemben, akik erőszakot követnek el, terrorizmusra bujtogatnak vagy segítenek a terroristáknak.
Ami az uniós tagállamok által közösen megtehető intézkedést illeti, láthattuk a hétvégén az ETA bombakészítőinek letartóztatását.
Ez bizonyítja, hogy a közös nyomozócsoportok hozzáadott értékkel látják el a terrorizmus elleni küzdelmet.
Ma a légi járművek fedélzetére felvihető folyadékokkal kapcsolatos korlátozásról szavazunk.
Az utazóközönség biztonságának elsődleges ügyünknek kell lennie - a mi ügyünknek, a kormányok, a repülőtér-üzemeltetők és a légi társaságok ügyének.
Azonban - minden más jogszabályhoz hasonlóan - javítani csak a tapasztalatok fényében lehet, és úgy gondolom, hogy itt az a helyzet áll fenn - mégpedig biztosan -, hogy felül kellene vizsgálni annak működését.
Ugyanakkor alapvetően támaszkodnunk kellene a rendelkezésre álló hírszerzési forrásokra, hogy segítsük a magunkhoz hasonló jogalkotókat a fennálló fenyegetés jellegének és léptékének meghatározásában.
Dicséretesnek tartom Frattini biztos úr javaslatait, amelyek pozitívak e tekintetben.
Belátom: kényes az egyensúly, de mindenesetre mindenkor minden tőlünk telhetőt meg kell tennünk annak érdekében, hogy az embereket megvédjük a terrorizmus gonosz és gyilkos szándékától.
(IT) Elnök úr, hölgyeim és uraim! Véleményem szerint ez a vita lehetővé teszi számunkra, hogy időközben felülemelkedjünk, hogy számvetést tegyünk, de azt is, hogy felülemelkedjünk bizonyos veszélyes tévedéseken - a legelső tévedésen.
A terrorizmus elleni stratégiát, nem pedig az iszlám elleni stratégiát tárgyaljuk, a terrorizmus okainak egyszerűen csak az iszlám fundamentalizmusra való korlátozása igencsak felületes megoldás, egy felettébb leegyszerűsített olvasat lenne.
Hasonlóképpen aggaszt néhány szófordulat, amelyeket az imént hallottam: a mecsetek háborút hoznak társadalmainkba!
Ezek igencsak általános, igencsak erőszakos és igencsak durva vélemények.
Képzeljék el, ha holnap egy törökországi parlamenti képviselő felállna és azt mondaná: "A keresztény templomok háborút hoznak társadalmunkba.” - mi volna akkor ennek a Parlamentnek az első reakciója?
Hadd javasoljak valamint Frattini úrnak: tudjuk, hogy a végrehajtási munkálatok abszolút alapvetők, éppannyira, mint a megelőző munkálatok.
Úgy vélem azonban, hogy a számításokat nem a letartóztatott állítólagos terroristák számára, hanem a bűnösként elítélt, tényleges terroristák számára kell alapozni.
Hasznos volna nyomon követni vagy legalábbis valamiféle felderítő munkát végezni a tekintetben, hogy hány olyan terroristagyanús személyt tartóztattak le országainkban az elmúlt években, akiket ezt követően szabadon engedtek.
Kaptunk néhány választ a Tanácstól, de ezek némelyike csupán részleges volt.
Három olyan kérdésre szeretnék összpontosítani, amelyeket mélyebben fel kell tárnunk: nem teljesen egyértelmű a számunkra, hogy milyen szerepet kell ennek a Parlamentnek játszania és hogyan kell annak ehhez az uniós stratégiához kapcsolódnia.
Nem gondoljuk azt - és erre más képviselők is rávilágítottak -, hogy egy, az alelnök és az Állampolgári Jogi, Bel- és Igazságügyi Bizottság elnöke, valamint a Tanács között hathavonta megrendezett ülés elegendő lenne.
Úgy véljük, hogy minőségi és megfelelő szintű konszenzusra van szükség, amely nem korlátozódhat ezekre a formális, rituális ülésekre.
Nem egyértelmű a számunkra, hogy mi fog történni az EU terrorizmusellenes koordinátorának funkcióival.
Elmagyarázták nekünk, hogy ez a funkció elsősorban stratégiai értékelések rendelkezésre bocsátásával és információterjesztéssel kapcsolatos.
Amikor bizottságunknak alkalma nyílt de Vries úrral tárgyalni, bevallotta nekünk, hogy a funkció teljesen nélkülözi a tartalmat és az eszközöket.
Ez esetben úgy vélem, hogy semmi nem okozhat több kárt egy olyan intézményi funkciónál, amely nem rendelkezik a létezéséhez vagy a saját magával kapcsolatos számadáshoz szükséges eszközökkel.
Végül pedig, Elnök úr, az sem világos, hogy a portugál elnökség milyen álláspontot fog elfoglalni az euro-atlanti együttműködés kapcsán.
Szeretnék visszanyúlni a kérdésünkben szereplő igen egyszerű és igen őszinte kéréshez.
A kérdés az volt, hogy ezt az együttműködést a Szerződés 6. cikkének megfelelő módszerekkel fogják-e folytatni, amint azt ez a Parlament a CIA-vizsgálat befejezésekor ajánlotta.
Egyértelmű válaszra van szükségünk.
Egy közös stratégiának akkor van értelme, ha az teljes mértékben tiszteletben tartja a polgárok alapvető jogait, de nem mindig volt ez a helyzet.
Üdvözöljük Frattini alelnök úr kezdeményezését, hogy egy kérdőívet küldjenek szét az uniós tagállamok között annak megállapítása érdekében, hogy milyen eszközöket léptettek életbe és ezek az eszközök milyen reakciókat váltottak ki, beleértve a polgárok alapvető jogainak tiszteletben tartását is, de ezen a ponton szeretnénk tudatni Önnel, hogy a Parlament mindenesetre nyomon követésre kíván ösztönözni a CIA-val kapcsolatos vizsgálattal foglalkozó bizottság következtetéseivel kapcsolatban, és fel kívánja tenni hivatalosan is a kérdést: milyen intézkedéseket tett a Tanács és a Bizottság az ezekben a jelentésekben tett számos kérdéssel kapcsolatban?
Elnök úr, végezetül azt hiszem, mondhatom, hogy a terrorizmus elleni küzdelem magas szintű társadalmi konszenzust igényel, és őrködnünk kell a Szerződés 6. cikkében szereplő elvek felett.
A visszaélések elkerülése és a leegyszerűsítés mellőzése az egyetlen módja annak biztosításának, hogy ezt a konszenzust elérjük.
(NL) Elnök úr! A demokrácia, a polgári jogok és a jogállamiság olyan dolgok, amelyeket rendkívül nagyra becsülök; saját életemhez és európai honfitársaiméhoz hasonlóan.
A kettő közötti kompromisszumról beszélni veszélyes képtelenség.
A demokrácia ellenségeinek ellen kell állnunk; ezalatt a terroristákat értem, de a demokráciára a túlzott államhatalom és a demokratikus ellenőrzés kizárása által okozott fenyegetést is.
Újra és újra hallgatjuk, amint a Tanács - és némiképp a Bizottság - az alapvető jogokról, az emberi jogokról és a demokráciáról beszél, de ez ugyancsak hamisnak tűnik, amikor arról is értesülünk, hogy a polgárok állami ellenőrzése gyorsan növekszik.
Most már ismerik magánéletünk minden intim részletét.
Másfelől azonban a polgárok egyre kevésbé tudják ellenőrizni az államot.
Sőt! A nemzeti hatóságok és a Tanács megtagadják az elszámoltathatóságot.
Szeretném, ha a Tanács megmondaná nekünk például, hogy mi a helyzet azzal a magas szintű kapcsolattartó csoporttal, amely az Egyesült Államokkal a magánadataink továbbítására vonatkozóan folytatott tárgyalásokban vesz részt.
Mindig azt mondják, hogy ezek felderítő jellegű tárgyalások, de úgy tűnik, hogy az Egyesült Államok azt gondolja, hogy már készek vagyunk egy megállapodást aláírni.
Hogy áll a helyzet, soros elnök úr?
Mire terjed ki a tárgyalást végző emberek megbízatása?
Mi képezi e tárgyalások tárgyát?
Erről tárgyaltak Lisszabonban július 19-én és 20-án.
Miért nem tájékoztatják erről a nemzeti parlamenteket és az Európai Parlamentet - az európai polgárokat?
Egy másik példa az Egyesült Államok legújabb, a külföldi hírszerzés felügyeletéről szóló törvénye.
Watson úr és jómagam kérdéseket tettünk fel ezzel kapcsolatban.
Olyan törvény ez, amely lehetővé teszi az Egyesült Államok számára, hogy csaknem valamennyi, Európán belüli kommunikációt, telefonhívást és elektronikus levélváltást nyomon kövessen.
Miért mondja a Tanács, hogy ehhez semmi köze?
A Tanácsnak semmi felelőssége nincs az európai polgárok magánéletének védelmét illetően?
A harmadik példa a PNR.
Ezt a kérdést már százezerszer megvitattunk.
Alig száradt meg a tinta a megállapodáson, és az USA máris visszavonta annak egyetlen valamirevaló elemét: a magánéletről szóló törvénynek az európai polgárokra való alkalmazását.
A Bizottság azt állítja, hogy be fognak vezetni egy európai PNR-rendszert, de értékelték-e már az amerikai PNR-program eredményeit?
Örömmel hallom, hogy a biztos úr azt mondja, hogy sor fog kerülni egy értékelésre és hogy az nemcsak a végrehajtásra, hanem a terrorizmusellenes politika eredményeire és az alapvető jogokra gyakorolt hatásra is ki fog terjedni, amint az már régóta esedékes.
Érdekes, hogy ha az ember bírálja a terrorizmusellenes politikát vagy kérdéseket tesz fel arról, akkor gyakran Amerika-ellenesnek kiáltják ki.
Valójában pedig mégis az amerikaiak azok, akik a kritizáló kérdéseket felteszik, és akik átfogó értékelést végeztek az elmúlt hónapokban, és óriási kérdőjeleket tesznek az intézkedések hatékonysága mellé.
Ezért ahelyett, hogy mímelnénk és elfogadnánk egy rossz amerikai politikát, Európának jó politikát kell elfogadnia, és az USA-val közösen kell megfontolnia, hogy mi a szükséges és mi nem.
(FR) Elnök úr! Természetesen nem vagyok ellene az érzelgős litániáknak, a varázsigéknek és a jámbor jókívánságoknak, amelyek ezt a vitát uralják, de valójában képtelen vagyok meglátni bennük azt a fajta objektivitást, amely szerintem egy olyan jelenség megértéséhez szükséges, amely oly hirtelen fészkelte be magát gondolatainkba - olyannyira hirtelen, hogy még arra se vesszük a fáradságot, hogy megértsük annak csínját-bínját, megnézzük okait és következményeit.
Hölgyeim és uraim! Mi a politika, ha nem a minket közvetlenül érintő okok és következmények türelmes megoldása?
Mindenütt - nyilvános helyeken és még az utcákon is - ijesztő video-megfigyelőrendszereket helyeznek el.
Hogy miért?
A terrorizmus elleni küzdelem miatt.
Aktákat vezetünk a polgárokról, fejlesztjük a rendőri szolgálatokat, és olykor a titkosrendőrséget.
Hogy miért?
A terrorizmus elleni küzdelem miatt.
Visszaállítjuk a kínzást.
Hogy miért?
A terrorizmus elleni küzdelem miatt.
Jogszabályokat módosítunk és egyre inkább csúfot űzünk belőlük, és még - a régi Bibliánk állítólagos helyettesítőjéből - az alapvető emberi jogokból is csúfot űzünk.
Hogy miért?
A terrorizmus elleni küzdelem miatt.
Rakétaellenes pajzsokat szerelünk fel mindenütt, még olyan országokban is, mint Csehország, lakosságának óriási nemtetszése ellenére, amelyik egyébként még nincs semmilyen tapasztalata a terrorizmussal; és tesszük mindezt a terrorizmus elleni küzdelem jegyében.
Röviden: megosztjuk a nemzeteket, bizalmatlanságot keltünk a népek között és legfőképpen megfélemlítjük őket: ez történt európai nemzeteinkben - keleten és nyugaton egyaránt.
Hogy miért?
A terrorizmus elleni küzdelem miatt.
Hölgyeim és uraim! Hát nem egyértelmű, hogy nem a terrorizmus emészt fel minket, hanem a terrorizmus elleni küzdelem?
Alattomos fátyol homályosítja látásunkat és még azt se látjuk!
Természetesen nem tagadom a nemzeteinkben - Spanyolországban és az Egyesült Királyságban - történt támadások alattomosságát.
E példák azonban magukért beszélnek: amennyiben a terrorizmus azért érintette ezeket az országokat, mert azok háborús cselekményt támogattak: egy szuverén állam megszállását.
Sőt, nem félek kimondani, hogy ami Irakban történt, az nem is annyira a terrorizmusra adott reakció volt, mint a terrorizmus egy másik ősrégi, barbár formája, amely felkorbácsolta a nemzetközi feszültséget.
A terrorizmus önmagában valójában egy végletesen egyensúlyát vesztett és egy olyan birodalom által uralt világ következménye, amely - a világ valamennyi birodalmához hasonlóan - tagadja a határokat és a népeket, amelynek célja, hogy mindenütt egy egysíkú, egységes és - megszállottan - kizárólag az áruk értékére összpontosító világot teremtsen.
Egy, a különböző népek sokszínűségére nézve olyan fullasztó és erőszakos világot, amelyre csak egy - természetesen éppoly elfogadhatatlan - másik típusú erőszakkal lehet válaszolni: a terrorral.
Legyen bátorságunk tényleg elgondolkodni ezen!
Mi van akkor, ha a terrorizmus főként ezen új kategorikus kényszerűség következménye, amelyet a piaci erők vetnek fel és amely azok logikájának részét képezi: a határok elnyomása.
A határok eltörlése, a határokon átnyúló jelleg sajátossága, hogy nemcsak elpusztítja a világ sokszínűségét és felbőszíti azokat, akik azt meg kívánják őrizni, de a határok eltűnése a bandák machinációnak is kedvez.
Hölgyeim és uraim, ez talán egy olyan vitatéma, amellyel ki lehetne egészíteni a terrorizmus elleni küzdelemről folytatott vitát?
(PL) Elnök úr! A régi Európa valósága az volt, hogy Hannibál a kapuk előtt volt.
A modern Európa valósága az, hogy a terrorizmus a kapuk előtt áll.
Immár egy éve folytat formálisan intézményközi vitát az Európai Parlament.
Ez jó, különösen azért, mert Európa tényleg továbbra is terrortámadásokat tapasztal és fog még minden bizonnyal tapasztalni a jövőben.
Amiről beszélünk az az, hogy tényleges akadályokat állítsunk e lehetséges támadások végrehajtása elé.
Helyes tehát, hogy tudni akarjuk mely uniós tagállamok nem vezettek be terrorizmusellenes intézkedéseket, olyan intézkedéseket, amelyeket már korábban megállapítottak.
Ennek egyértelműnek kell lennie annak biztosításához, hogy az egyes társadalmak ne kapjanak sokkot közvetlenül az után, hogy országaikban támadásokat hajtottak végre.
Hasonlóképpen tudni szeretnénk az EU terrorizmusellenes koordinátorának de Vries úrnak a lemondása mögött rejlő, valós okokat is.
Elbocsátását a hatáskörével kapcsolatos viták váltották-e ki?
A terrorizmus nem elvont fogalom; nagyon is valóságos.
Olyan ország képviselőjeként beszélek, amelynek fegyveres erői ott vannak Irakban és Afganisztánban.
Országom számára - amely még nem tapasztalt terrortámadásokat - a terrorizmus ugyanúgy kihívás.
(PT) Figyelemmel hallgattam, hogy mit mond a Tanács és a Bizottság, és meg kell mondjam, biztos vagyok benne, hogy újból lefolytatjuk majd ezt a vitát - a mostanival pontosan egyező feltételek mellett - egypár hónapon belül, mert Dr. Lobo Antunes és Frattini biztos úr szemében mindaz, amit megtettek, azt jól tették; nem követtek el hibákat és egy értékelés sem fog egyetlenegy hibát sem feltárni.
Ugyanazt hallgatjuk állandóan és ez a legfőbb probléma - tévednek!
Mindaddig, amíg a terrorizmust egy, a rendőrség és a hírszerzőszolgálatok hatáskörébe tartozó problémaként közelítjük meg, félretoljuk a központi kérdést.
A terrorizmus manapság szorosan kapcsolódik az olyan szimmetrikus politikai elvekhez, amelyek a civilizációk összecsapását és a háborút támogatják, és e kérdésben a hallgatásuk fülsiketítő.
Frattini biztos úr például intézkedéseket jelent be a robbanóanyagok ellenőrzésére olyankor, amikor az iraki háború dollármilliós magánvállalkozássá alakult át, és amikor az Egyesült Államok kiszervezi a titkos információk gyűjtését és feldolgozását.
A robbanóanyagok ellenőrzésére egy módot tudok: a gyártás és a kereskedelem nemzeti szintre vitele.
Ez az egyetlen módja annak megakadályozásának, hogy a terrorizmus és a terrorizmusellenesség ugyanazon érem két oldalává váljon: az élet és a halál elüzletiesítésévé.
(RO) Elnök asszony! A terrorizmus összetett, hosszú előélettel bíró jelenség, amely különböző formákban ölt testet: az államok szuverenitásának és a belső rendnek az elnyomására irányuló, polgárháborúkat kiváltó, pusztító mozgalmaktól a kísérletekig, gyilkolásokig, pogromokig.
Ezért kell a kérdést reálisan, felelősségteljesen megközelíteni, a különböző szakterületek szakértőinek pedig részt kellene venniük az erről folytatott vitákban.
A szeptember 11-i terrortámadások, a több tízezer áldozat, az óriási kár arra ösztönzi a társadalmat, az európai államokat és intézményeket, hogy összehangolt, módszeres és állandó intézkedéseket tegyenek olyan tengelyek mentén, amelyek közül egypárra szeretném Önöket emlékeztetni:
1. objektíven megkeresni e jelenség okait és annak állandó javítását.
2. feltárni a terrorcselekmények finanszírozási forrásait, valamint a transznacionális politikai és pénzügyi hálózatokat.
3. meghatározni maga a terrorizmus, a fegyverpolitika és a stratégiai fontosságú nyersanyagforrások megszerzéséért a terrorizmus elleni küzdelem ürügyével folytatott háború közötti kapcsolatot.
A terrorizmus kérdésével kapcsolatos egyik egyoldalú megközelítés sem segít ebben az összefüggésben az igazság megtalálásában és veszélyes transznacionális jelenségének megszüntetésében.
- (IT) Elnök asszony, hölgyeim és uraim! A terrorizmus elleni küzdelemnek az Európai Unió egyik legfőbb prioritásának kell maradnia.
Minden bizonnyal hatékony, állandó, koordinált intézkedésekre van szükségünk a terrorizmus megelőzése és leküzdése érdekében, ezért az e teremben Frattini úr által ismertetett javaslatok üdvözlendők.
Először is, nem szabad elkövetnünk azt a hibát, hogy lankad éberségünk, amikor a nemzetközi terrorizmus Európától távol sújt le.
Az iszlám fundamentalizmustól eredő fenyegetés sajnos nem csökken, még akkor sem, ha a támadások határainktól távol történnek.
A koordinált intézkedés mindenekelőtt az EU-n belüli együttműködést, valamint az Egyesült Államokkal meglévő erőteljes kapcsolatokat jelenti: az Egyesült Államokkal a terrorizmus elleni küzdelem terén meglévő kapcsolataink elvágása rendkívül súlyos hiba lenne, és igen komoly károkat okozna az Európai Unió egész lakosságának, azonban a mérsékelt arab országokkal is kapcsolatokat kell fenntartanunk, beleértve az Al-Kaida látókörébe tartozókkal is.
Európának vezető szerepet kell játszania ezekben a terrorizmus megelőzésére és leküzdésére irányuló intézkedésekben, de biztosítani kell azt, hogy a nagy horderejű intézkedés felülkerekedik a bürokratikus manőverezésen.
Sajnálatos módon könnyebb szigorú ellenőrzéseket bevezetni a nem megfelelő műanyagzacskókban szállított dezodoros üvegekkel kapcsolatban, mint azokkal a terroristákkal kapcsolatban, akik illegális bevándorlóként szállingóztak be.
Ezért - ismétlem - üdvözölni fogjuk az Európai Bizottság és a Tanács erőteljes fellépését.
A terrorizmus elleni küzdelmet azonban olyan politikai kezdeményezéseken keresztül kell megvívni, amelyek megoldást hoznak végre az izraeli-palesztin válságra, együtt járnak egy palesztin állam megszületésével és az izraeli állam garantált biztonságával, anélkül, hogy engedményeket tenne politikai csoportokként álcázott fundamentalista szervezeteknek - itt a Hamaszra és a Hezbollahra gondolok.
A terrorizmus elleni küzdelemben azonban nem szabad elfelejtenünk, hogy Európában - az iszlám elem veszélyei mentén - belső és szeparatista politikai mozgalmakhoz kapcsolódó fegyveres csoportok veszélyes hálózata működik.
Európának - és ezzel zárnám - ezen a téren sem szabad éberségéből alábbadnia.
A spanyolországi események bizonyítják számunkra, hogy bármikor, amikor lankad éberségünk vagy a tárgyalásos utat választjuk, a terroristák visszatérnek a támadáshoz.
Elnök asszony! Örömmel fogadtam Frattini biztos úr és a Tanács soros elnökének válaszait.
Az igazság az, hogy itt, ebben a Házban megvan az a luxusunk, hogy beszéljünk, beszéljünk és beszéljünk.
A kormányban és a Bizottságban azonban Önöknek intézkedéseket kell tenniük - intézkedéseket a terrortámadások megelőzésére: a terrortámadásokra, amelyek nem a képzelet szüleményei; a terrortámadásokra, amelyek valóságosak és amelyeket jelenleg is tervezgetik.
A politika valósága az, hogyha Önök nem intézkednek, e Ház ugyanazon képviselői, akik azért támadják Önöket, mert intézkednek, azért fogják Önöket támadni, mert nem intézkedtek.
Ezért üdvözlöm a stratégiát és azt, hogy felül fogjuk vizsgálni stratégiát.
Amit még tennünk kell - és ami korábban már elhangzott - az a terrorizmus gyökereinek kezelése.
Ezek a reménytelenségben és a kétségbeesésben, a szegénységben, a gyűlöletkeltésben rejlenek.
Hadd mondjam eléggé tisztán és egyértelműen, hogy azok, akik egy ügyet, egy tradíciót vagy egy vallást terrorcselekményeik érdekében tesznek magukévá, aláássák ideológiájukat, vallásukat, ügyüket és tradíciójukat.
Most mindenekelőtt 27 tagállamként és nem önállóan, továbbá szövetségeseinkkel - többek között az Egyesült Államokkal - együtt kell cselekednünk.
Az Egyesült Államok nem gond.
Az Egyesült Államok elleni támadások nem szeptember 11-én történtek, hanem még az előtt, és egy valamelyikünk ellen indított támadás vitathatóan támadás valamennyiünk ellen.
Elnök asszony! Mindannyian elismerjük a terroristafenyegetést és erre reagálnunk kell, anélkül, hogy elárulnánk azt, akik és amik vagyunk.
A jogállamiság uralta, demokratikus társadalom vagyunk.
Ilyenként - és csakis ilyenként - szabad reagálnunk a bűncselekményekre és támogatnunk az esetleges jövőbeli támadások megelőzését.
A megelőzés ürügyével azonban igencsak veszélyes ösvényre tévedünk, ahol - úgy tűnik - mindent szabad.
Ki vagyunk téve azok erkölcsi zsarolásának, akik azt mondják: ha megkérdőjelezik ezt az intézkedést, akkor veszélybe sodornak minket - még akkor is, ha az intézkedés visszaélésszerű vagy teljesen hasztalan.
Ez elfogadhatatlan.
A Bizottság tisztviselői mégis ezzel vádolták meg némelyikünket, amikor például megkérdőjeleztük a repülőtéri biztonság terén hozott intézkedéseket, vagy bíráltunk egy olyan rendeletet, amely néhány napja megakadályozta katolikus zarándokok egy csoportját abban, hogy Lourdes-ból egy vatikáni repülőgépen térjenek haza, hogy szentvizet hozzanak Lourdes-ból, ami biztonsági fenyegetésnek minősült.
Jogunk van bírálni ezt az idióta jogszabályt és visszautasítani azt, hogy azzal zsarolnak, terroristabarátok vagyunk, amikor feladatunkat végezzük.
Frattini úr, ez egy olyan terület - és sajnálom, hogy ezt kell mondjam -, ahol Ön megkerüli a felelősségét, és a légi közlekedési ágazatra vonatkozó terrorizmusellenes jogszabályokat a Bizottságban egypár túlbuzgó emberre hagyta, akik anonim módon, titokban hajtják végre ezt a jogszabályt.
A Bizottság ezen ügyekért - e területért - felelős alelnökeként az Ön feladata az, hogy megakadályozza ennek megtörténtét vagy további bekövetkeztét.
Ma a rendelkezésére fog állni a Parlamentben lefolytatott szavazás legitimációja, amely a kezébe adja az eszközöket, hogy követelhessen is a Bizottságban a közlekedésért felelős kollégájától.
Ez az Ön dolga és sokat várunk Öntől.
Az alapvető jogokról tartott beszédek égbekiáltó módon ellentétesek a titkos jogalkotással, és erőteljesen ellenzik a magánéletre és a személyes szabadságra kivetett önkényes korlátozásokat.
Továbbá már jóváhagyott és sokkal hatékonyabb intézkedéseket sem hajtottak végre.
Tegye azt, amiről jól tudja, hogy hogyan kell: nevezzen és szégyenítsen meg!
Nevezze és szégyenítse meg azokat a tagállamokat, amelyek nem hajtják végre az igazságügyi és rendőrségi együttműködésre vonatkozó intézkedéseket, és ebben teljes körű támogatásunkat fogja élvezni.
(PL) Elnök asszony! A terrorizmus fogalmát mindeddig nem határozták meg megfelelően és ez több egy egyszerű, a szavakban rejlő problémánál.
Ez a modern világ egyik legnagyobb, az átlagpolgárokat érintő fenyegetése elleni küzdelemre irányuló stratégia gyakorlati végrehajtásának kérdése.
A terroristaszervezetek elleni küzdelemre irányuló európai stratégiai egyik fontos területe a transzatlanti együttműködés.
Az Egyesült Államok vállára vette e hátborzongató jelenség kezelésének legsúlyosabb terhét.
Ez idáig bizonyos intézmények - mint például az Európa Tanács és sajnos az Európai Parlament - olyan hasztalan intézkedéseket tettek, mint például fura bizottságok kijelölése arra, hogy megpróbálják megtalálni az európai állítólagos CIA-börtönöket.
Az e testületek által végzett munka nem járult hozzá a transzatlanti együttműködéshez; valójában feltüzelte az Amerika-ellenes érzelmeket és így jelentősen gyengítette a terrorizmusellenesség rendszerét.
Azon reményünknek adunk hangot, hogy a mai vitával kezdetét veszi az Európai Parlament részéről a valódi kötelezettségvállalás a terrorizmusellenes stratégia kiépítésére, és nemcsak az általunk eleddig tapasztalt jelképes kötelezettségvállalás; ennek olyan stratégiának kell lennie, amely tényleg valamennyi polgárunk biztonságának előmozdítására irányul.
(SL) Megfelelő, ahogyan a terrorizmus ellen küzdenek, és e tekintetben teljes körűen támogatom Frattini urat és a Bizottság által tett intézkedéseket.
Azonban az is célszerű, hogy megválaszoljuk azt a kérdést, hogy mindez miért történik velünk és ki okozza a fenyegetettséget.
A Bizottság tavaly azt javasolta, hogy ne használjunk olyan és ahhoz hasonló kifejezéseket mint például az "iszlám dzsihádizmus”, továbbá hogy ezek az emberek inkább - és idézném - "terroristák, akik a vallást használják fel tevékenységeikhez.”
Létfontosságúnak tartom, hogy felismerjük azt, hogy a jelenséget a megfelelő néven kell nevezni.
Szerintem a helyes név a dzsihádista terrorizmus, mert ezek az emberek olyan fundamentalisták, akik a demokratikus, pluralista társadalom elleni gyűlöletben osztoznak.
Ideológiájuk homlokegyenest ellenkezik a hagyományos demokráciákkal, céljuk pedig egy kalifátus megteremtése.
A dzsihádizmusra gyakran más vallásokkal "versengő” vallásként és egy, a világban a helyét kereső ideológiaként hivatkoznak, ez azonban helytelen.
A dzsihádizmust sem gazdaságilag nem ösztönzi az, de nem is képes arra, hogy más vallásokkal versengjen. A dzsihádizmus ideológia, amelynek célja, hogy leromboljon más ideológiákat.
Ezért az Európai Parlamentben és az európai intézményekben meg kell teremteni a feltételeit annak, hogy a demokráciát terjeszthessék a világban, talán egyfajta cselekvési terv keretében, valamint hogy megerősítsék a gazdasági és politikai együttműködést az iszlám országokkal.
Léteznek az iszlám világban az egyéb erőkkel való konfrontációra képes demokratikus erők.
E demokratikus erőket különböző támogatási formákkal lehet segíteni, mondjuk, demokratikus eszméket hirdető és a terroristák cselekményeit feltáró médiaállomások finanszírozásával.
Meg kell teremteni valamennyi különböző értelmezés kezelésének és tárgyalások, fórumok és honlapok megnyitásának feltételeit a szabadon gondolkodó muzulmánok számára.
Az európai nyilvánosságnak is többet kell beszélnie a terrorizmusról.
És végül fontos elismerni, hogy a terrorizmus elleni küzdelemben az Európai Uniónak tudatosnak kell lennie az értékei terén, és azokat félelem és a taktikák miatti aggódás nélkül kell megvédeni.
(RO) Ez a vita rendkívül fontos, mivel lehetőséget ad számunkra arra, hogy megvizsgáljuk a terrorizmussal szembeni politikáink következetességét és koherenciáját.
Ma már elegendő analitikus adat áll rendelkezésünkre ahhoz, hogy kimondjuk: e politikák sikere jó néhány főbb elem közötti szoros kapcsolattól függ.
Egyrészt ott vannak az Európai Unióban a biztonsággal és a jog érvényesülésével kapcsolatos intézkedések, az ezen intézkedések közötti helyes arány, valamint az alapvető emberi jogok tiszteletben tartása, másfelől pedig ott az uniós külpolitika, valamint a társadalmi kirekesztés és a terrorizmus társadalmi okai elleni küzdelem.
Véleményem szerint a megelőzés nélküli intézkedés nem elegendő; a hazai intézkedések nem elégségesek következetes külső párbeszéd nélkül.
Ezek megfelelő egyvelegének kellene a terrorizmus elleni küzdelem európai modelljének alapját képeznie, amely biztosíthatná az uniós polgárok biztonságát illetve alapvető jogaikat.
Be kell vallanunk, hogy elégtelen a kapcsolat az Európai Parlament, annak jogalkotási hatásköre és a terrorizmus elleni küzdelem között, és ez demokratikus deficitet szül.
A Parlament teljes körű részvételére van szükség az együttdöntési eljárásban ahhoz, hogy az európai döntéshozatali folyamatban hatékony szerepet játszhasson.
Szeretném kérni a Tanácsot, hogy gyorsítsa fel a megállapított stratégiákkal kapcsolatban fokozott hatáskörökkel rendelkező, új uniós terrorizmusellenes koordinátor megválasztására irányuló eljárást.
(FI) Elnök asszony! Az EU új terrorizmusellenes stratégia helyes stratégia, de ez nem az új tisztviselőknek, szerveknek vagy szervezeteknek köszönhető.
A terrorizmus elleni küzdelem elsődleges felelőssége a nemzeti kormányoké és az egyes tagállamoké.
A terrorizmus elleni nemzeti szintű küzdelemhez azonban a bizalomra épülő, igen hatékony európai és nemzetközi együttműködésre van szükség.
Amint azt Frattini biztos úr mondta, a bizalom az együttműködés előfeltétele.
A bizalom az egyértelmű és pontos európai jogszabálytól, az együttműködés egyértelmű formáitól és az emberi jogok tiszteletben tartásától függ.
A repülőtereken a terrorizmus elleni küzdelem nevetséges méreteket öltött.
Elkobozzák például a rúzsokat.
Ugyanakkor az EU és sok nemzetállam elfelejtette azt, hogy a természeti katasztrófák is megelőzhetők.
(Az elnök félbeszakítja a felszólalót.)
(PL) Elnök asszony! A gyógyászat terén, amikor egy betegséget próbálunk meg leküzdeni, nem is annyira a tüneteire, mint inkább mélyebb, rejtett okaira koncentrálunk; legalább ennyire a terrorizmus elleni küzdelemben sem egypár öngyilkos bombamerénylőre, hanem arra kell összpontosítanunk, hogy ezt miért teszik.
A terrorizmus elvakult erőszakos cselekmény, amelynek célja, hogy a saját igényeit kielégítse és mindenki más szenvedését előidézze; ezt egyértelműen meg kell állítani.
Ez egy bizonyos hierarchián alapuló igények kielégítésének elfogadhatatlan módja.
Nem közömbös az agresszió iránt.
A magatartás az, ami nem tetszik nekünk, de annak is megvan a saját értelme.
Hogyan mutathatjuk meg egy ilyen időben a muzulmánoknak, hogy a mi szükségleteink hierarchiája jobb, mint az övék?
Ez nem lehetséges, ez összetett etikai probléma, de valahol azért csak el kell kezdenünk.
Azt javaslom, hogy kezdjük azzal, hogy nagyobb mértékű tiszteletet tanúsítunk a muzulmánok saját területükön meglévő igényeivel szemben annak érdekében, hogy csökkentsük azoknak a nyugati világban kifejtett hatását.
(PL) Elnök asszony! A terrorral szemben folytatott globális háborúban az egyetlen mód azt biztosítani, hogy kevesebb ember haljon meg az idealista gyilkosok kezeitől, az az, hogy megfelelően azonosítjuk és értékeljük a terrorfenyegetéseket.
E célból pedig jó és megvalósítható, európai terrorizmusellenes stratégiára van szükségünk.
E stratégia kulcsa - szerintem - a terroristaellenes eljárásról szóló európai kódex megalkotása.
Ezért én üdvözlöm a Tanács e tárgyban indított kezdeményezését.
Egy ilyen kódexre a tagállamok által megtett intézkedések puszta összehangolásán túlmutató okok miatt van szükség.
A kódexnek egyértelműen meg kell határoznia, hogy mely intézkedések fogadhatók el a terrorcselekmények megelőzésére irányuló küzdelemben.
Amire azután szükségünk van, az olyan helyzetek meghatározása és részletes leírása, ahol a terrorfenyegetést sürgősen kezelni kell, továbbá egy, bizonyos konkrét intézkedések és bizonyos jogi intézkedések alkalmazására vonatkozó kölcsönös megállapodás, amely intézkedések egynémely területen sajnos korlátozni fogják a polgárok jogait és szabadságait.
A polgárok szabadságainak indokolt korlátozása azért szükséges, mert ilyen korlátozások nélkül máris azt mondhatjuk a terroristáknak: jobban érdekelnek a ti jogaitok és a szabadságaitok, mint azoké az embereké, akiket támadásaitok során megöltök.
Szintén fontos a terrorizmusellenes koordinátor szerepének meghatározása.
Választanunk kell: vagy továbbra is az adminisztratív hatáskör és a koordinálási képességek megerősítése mentén haladunk - amint azt de Vries úr idején tettük -, jóllehet ez az ösvény azt igényli, hogy komolyan elgondolkodjunk azon és levonjuk a következtetéseket abból, ami az elmúlt négy évben történt, vagy pedig fontolóra kellene vennünk a politikai arculat hangsúlyosabb megformálását, függetlenül attól, hogy ki tölti be a pozíciót.
Akkor azonban a Javier Solanával szembeni versengés kérdése merül fel.
Vagy így vagy úgy, az e kérdésben hozott döntés nem alapulhat egyszerűen személyes véleményeken.
(HU) A francia külvárosok lázadása, a londoni véres terrormerényletek, amelyeket harmadik generációs, yorkshire-i akcentussal beszélő muzulmán fiatalok követtek el, mutatja a migráns kisebbségek integrációjának válságát Nyugat-Európában.
Ezt mutatja Hollandia példája is, amely Európa egyik legtoleránsabb országa volt és ahol tulajdonképpen az interetnikai együttélés szintén válságba került.
Vagyis ha mi a terrorizmus ellen itt Európában a gyökereket próbáljuk kezelni, ahogyan többen fölvetették, akkor újra kell gondolnunk a migráns kisebbségek integrációjának a kérdését.
Európa ezzel a kérdéssel nem nézett szembe.
Sem az Európai Tanácsban, sem az Európai Unióban még egy "soft law” dokumentum sincs a migráns kisebbségek - vagy ahogyan én az Európa Tanácsban javasoltam, és el is fogadták -, az új kisebbségek problémájáról, holott tudjuk, hogy a kisebbségek problémáját csak a kettős vagy a többes identitás elfogadása szavatolhatja, mind a migráns kisebbségek, mind az őshonos kisebbségek esetében.
Legjobb példa éppen Dél-Tirol az őshonos kisebbségek esetében a kettős identitásra, de számos példát lehetne mondani.
Európa nem fog előrelépni, amennyiben ezen a téren, a kisebbségi politikában nem fogunk elfogadni dokumentumot.
- Felhívták a figyelmemet arra, hogy soha nem mondom: "Uram vagy asszonyom, átadom Önnek a szót, köszönöm.”
Ez nem tiszteletlenség miatt van, hanem azért, mert tiszteletben tartom az idejüket és nem akarom pazarolni azt.
Épp ezért kérem Önöket, hogy maradjanak a meghatározott időkereteken belül, különben sosem érünk a végére.
(RO) A terrorizmus állandó fenyegetés Európában, ahol gyakran működik a muzulmán szélsőségesség.
Az Európai Uniónak megfelelő intézkedéseket kell tennie, és koherens, valamennyi tagállam számára közös stratégiát kell létrehoznia.
A Bizottságnak az e jelenséggel közvetetten kapcsolatot mutató, jövőbeli jogalkotási javaslataiban szerepelnie kellene a terrortámadások elterjedésének és fokozódásának megelőzéséhez hozzájáruló intézkedéseknek.
Erre példa a legális és illegális migrációról szóló jogalkotási csomag.
A hatáskörrel rendelkező európai intézményeknek haladéktalanul meg kell találniuk a bizalmon és az információcserén alapuló együttműködés hatékony módját.
Egy európai információs központ megfelelő működése a tagállamok kölcsönös bizalmán múlik.
Az európai szinten elfogadott intézkedések mellett minden államnak hozzá kell járulnia a terrorizmus valamennyi formájával szembeni küzdelemre irányuló együttes fellépés hatékonyságához.
Az olyan tagállamoknak, mint Románia, ahol az iszlám terrorizmus nem tekinthető veszélynek, legalább annyira ébernek kell lenniük, mint az e fenyegetéssel szembesülő tagállamoknak.
Ezeknek az államoknak információkat kell kapniuk és részt kell venniük mind a terrorcselekmények okainak, mind pedig az azokat kiváltó helyzeteknek a megelőzéséhez hozzájáruló közös európai programokban.
Nem szabad megelégednünk a terrorcselekmények megelőzésével vagy feltárásával, hanem azonosítanunk kell az e jelenségeknek kedvező tényezőket - mint például a szegénység, a társadalmi kirekesztés és a szélsőségesség -, és küzdenünk kell ellenük.
A vallások közötti párbeszéd jelentősen és határozottan járulhat hozzá a terrorizmus mérsékléséhez.
A vallási vezetőknek ezt a kérdést prioritásként kell kezelniük és részt kell venniük a folyamatban azon közösségek békéjének és stabilitásának biztosítása érdekében, amelyekért felelősek.
Erre jó példa a jelenleg a romániai Szebenben zajló Európai Ökumenikus Nagygyűlés.
Az európai polgároknak tisztában kell lenniük a terrorizmus által megtestesített veszéllyel.
Egy tájékoztató kampány és valamennyi, konfliktust előidéző kérdés ismertetése kiválthatja azt, hogy az intézmények mellett a polgárok is részt vállalnak e jelenség megszüntetése érdekében.
(PL) Elnök asszony! A terrorizmus egyértelmű gonosz - a polgárok életére és egészségére sújt le, fenyegetést hordoz a nemzetek számára azzal, hogy demokratikus működésük alapjait csorbítja; eleddig azonban a terroristák mindig egy lépéssel előrébb voltak, figyelmeztetés nélkül - gyakran sajnos sikerrel - csaptak le.
Csak e támadásokat követően végzünk ellenintézkedéseket, és így lemaradunk.
A mai napon a biztos úr által idézett dániai és németországi példák dicséretes kivételek ez alól.
Gratulálunk szolgálataiknak, de ezek nemzeti intézkedések voltak, kérdésem pedig a biztos úrhoz a következő: mi a helyzet az európai szintű megelőzéssel?
Létezik-e rendszerünk a terrorizmus elleni küzdelemmel kapcsolatos helyes gyakorlatok cseréjére, és hogyan működik az?
Az Európai Unió új terrorizmusellenes intézkedéseket fogad el és szakosodott intézményeket hoz létre: most már van Europolunk és Eurojustunk, van Uniós Helyzetelemző Központunk - a SitCen -, de hatékonyan működnek-e együtt ezek egymással és - ami még fontosabb - kicserélik-e egymás között az információkat?
Ezzel összefüggésben, az intézményekkel összefüggésben, van egy további kérdésem a biztos úr számára: véleménye szerint a Frontex, az Unió határainak védelméért felelős intézmény nem volna-e alkalmasabb arra, hogy részt vegyen a terrorizmusellenes stratégiában?
Továbbá az a benyomásom, hogy a SIS II. bevezetésével kapcsolatos késlekedés súlyosan gyengíti ezt a stratégiát.
Úgy tűnik, hogy a Schengen II. nemcsak az új államok polgárai számára fontos, hanem - a terrorizmus elleni háborúval összefüggésben - az egész Unió biztonsága szempontjából is.
(PL) Elnök asszony! A hétfői, koppenhágai letartóztatások azt bizonyítják, hogy még mindig valós a fenyegetés Európában.
Az Europol jelentése arra mutat rá, hogy ez az egész tavalyi év során magas szinten maradt.
Elég csak annyit mondani, hogy tavaly 498 terrorcselekményt jegyeztek.
Igaz, hogy ez a fenyegetés nem egyenletesen oszlik el - 294 ilyen eset fordult elő Franciaországban és 145 Spanyolországban -, de a globalizáció korában az Európai Unió egész területe a terroristák érdekkörébe tartozik.
Ezen nem változtat az sem, hogy e cselekmények jelentős többsége jellegét tekintve szeparatista (ami olyasvalami, amelyet Európa évtizedek alatt megszokott), mint például a baszk vagy a korzikai terrorizmus, vagy a görögországi baloldali anarchia.
A terrorizmus megszokásának ez a folyamata azt jelenti-e, hogy mi itt Európában megfelelően fel vagyunk készülve arra, hogy küzdjünk ellene?
Meggyőződésem, hogy a válasz még mindig nemleges.
Az alapvető koncepciókat megfogalmazó dokumentumok - még az olyan alapvetőé is, mint a terrorizmusellenes stratégia - vagy a 2002. júniusi kerethatározat formáját öltő jogalkotási eszközök végrehajtása sok kívánnivalót hagy maga után.
A terrorcselekmények megelőzésének és az azokra adott válaszoknak a koordinálása szintén nem kielégítő.
E tekintetben sürgősen javítani kell az ilyen jellegű együttműködést, főként az operatív együttműködést és a tagállamok közötti információcserét; fokoznunk kell az Europol és az Eurojust kapacitásait; meg kell erősítenünk - ez olyasvalami, amit folyamatosan kérünk - a kritikus infrastruktúra védelmét, főleg a közlekedési és az energetikai infrastruktúráét.
Ragaszkodnunk kell továbbá ahhoz, hogy az alkotmányszerződés korábbi változatában szereplő szolidaritási záradék kerüljön be az új szerződésbe, és hogy a harmadik országokkal kötött megállapodásokban szerepeljen megfelelő, terrorizmusellenes záradék; jelentésemben - az ünnepek előtt - ezt kértem.
(PT) (nem hallható) ... a Tanács vonakodása, hogy az Europolnak, az Eurojustnak, a terrorizmusellenes koordinátornak és a SitCennek bármiféle intézményi, jogi vagy pénzügyi erőt adjon, ami az eseti kapcsolatokat a terrorizmussal szembeni tényleges stratégai együttműködéssé tudná átalakítani.
Bizonyos tagállamok még csak nem is ratifikálták az e területen meglévő főbb nemzetközi egyezményeket.
Az Al-Kaida és az ETA nem tiszteli a határokat vagy a nemzeti szuverenitást, rendőrségeinket és titkosszolgálatainkat azonban - nem helyénvaló módon - még mindig akadályok gátolják.
Európának nemcsak hogy hatékonyabbnak, de szigorúbbnak is kellene lennie, mert pontosan a "bármi megeshet” jellegű megközelítés az, ahogyan a terroristák gondolkodnak, a nemzetközi terrorizmus pedig valójában nem New York-ban, Balin, Madridban, Londonban vagy akár Bagdadban szerzett előnyt.
A legnagyobb győzelmét - amely nap mint nap több új tagot hoz számára - a demokratikus kormányok biztosították, azzal a könnyedséggel, amellyel feláldozzák alapvető értékeiket, jogaikat és garanciáikat: a demokrácia és civilizáció pilléreit.
Európának le kell mosnia nevéről a szennyet, amely nevet az európai kormányoknak a terroristagyanús személyek elvitele, jogellenes fogva tartása és kínzása terén a Bush-kormánnyal folytatott módszeres együttműködése szánalmasan beszennyezett.
A Parlament még mindig várja ezekek a kormányoknak a magyarázatát.
Európának hatékonyabbnak kell lennie a stratégiai együttműködésben, Európán belül és szövetségeseivel is, a terrorizmus leverése érdekében, de annak érdekében is, hogy azt politikai eszményeken és a jogon keresztül győzzék le.
A szocialista kormány mellett működő portugál elnökségnek kötelessége megpróbálni másképp csinálni a dolgokat.
(DE) Elnök asszony, biztos úr! A terrorizmus az emberiség elleni bűncselekmény és a legnagyobb fenyegetést jelenti társadalmunkkal szemben; és sajnos már egy európai dimenzióval is gyarapodott.
A kérdés az, hogy az Európai Unió cselekedett-e már?
A válasz egyértelműen "igen”, és a sikerek azt bizonyítják, hogy a megtett intézkedések jók voltak.
Dániában és Németországban is történtek letartóztatások, hála Istennek.
Frattini biztos úr lekötelezett az erre vonatkozóan tett kötelezettségvállalásával; azt bizonyítja, hogy a Bizottság a megfelelő vonalon halad.
Azonban azt is felül kell vizsgálnunk, hogy intézkedéseink hatékonyak-e, mely intézkedések hatékonyak és milyen új intézkedésekre van szükség.
Fel kell tennünk magunknak a kérdést, hogy általános stratégiánk elegendő-e.
Mindenesetre tovább kell dolgoznunk e stratégián a felülvizsgálatot követően.
Mindenképpen szükség van egy ilyen stratégiára azelőtt, hogy el tudnánk dönteni, lesz-e új terrorizmusellenes koordinátor.
Azt is már előre egyértelművé kell tennünk a tagállamok számára, hogy ha lesz másik ilyen koordinátor, akkor rendelkezni fog-e a megfelelő jogkörökkel és felelősséggel, mert máskülönben természetesen nincs szükségünk ilyen pozícióra.
Egyetértek sokakkal abban, hogy mindenesetre meg kell erősítenünk és ki kell használnunk az Europolt és az Eurojustot.
Ezek sikeresek és rendelkeznek a megfelelő eszközökkel.
Döntéseket hoztunk, például tegnap, az elemzési dokumentumok használatának megkönnyítésére vonatkozó szabályok végrehajtásáról, és létre fogjuk hozni a robbanóanyagok adatbázisát.
A problémát azonban az adatok tagállamok általi szolgáltatása jelenti.
Kérném Öntől, soros elnök úr, hogy gyakoroljon nyomást a tagállamokra a tekintetben, hogy időben nyújtsák be az adatokat.
Soros elnök úr, Ön azt mondta, hogy rendszeres tárgyalásokat folytatnak az Egyesült Államokkal.
Ez remek és értelme is van, de mindkét fél érdekében, könyörgöm, ragadjon meg minden alkalmat arra, hogy az együttműködést gyümölcsözővé tegye.
Más szóval arra kérném, hogy oly módon tárgyaljon, hogy abban a pillanatban, amikor a terrorizmus gyanúja felmerül, az Egyesült Államok legyen köteles ...
(Az elnök félbeszakítja a felszólalót.)
(CS) Hölgyeim és uraim! A terrorizmus súlyos fenyegetést jelent az európai békére, stabilitásra és jólétre.
Amint azt már említették, a terrorizmus egyszersmind támadást jelent az európai integráció alapját képező alábbi alapvető értékekkel szemben is: az emberi jogok, a jogállamiság, a szabadság és a demokrácia.
Ezért vélem úgy, hogy az Európai Unió és a tagállamok által a terrorizmus fenyegetésére adott reakciónak radikálisnak és egyértelműnek kell lennie.
Ez a határozott reakció azonban nem állhat pusztán elnyomó biztonsági intézkedésekből.
Ehelyett annak a megelőzésre és a megelőző intézkedésekre kell összpontosítania, még inkább, amint azt eddig tette, mind a tagállamokon belül, mind pedig kívül, a tengerentúli szomszédainkkal meglévő kapcsolatainkban.
Közös kül- és biztonságpolitikánk célkitűzésének a gazdasági és társadalmi fejlődés megerősítésének, a civil társadalom és az emberi jogok fogalma támogatásának, a nemzetközi konfliktusok - beleértve az izraeli-palesztin konfliktus - békés megoldására való törekvésnek kell lennie.
Tágabb értelemben közös kül- és biztonságpolitikánknak az európai szomszédságpolitika és a barcelonai folyamat keretében folytatott regionális együttműködés támogatására és fejlesztésére is koncentrálnia kellene.
Végül, de nem utolsósorban, elnök asszony, biztos úr, amerikai barátainkkal és más országokkal együtt meg kellene fogalmaznunk egy átfogó ENSZ egyezményt a terrorizmussal szemben.
(DE) Elnök asszony, biztos úr, hölgyeim és uraim! Láttuk a tragikus madridi és londoni eseményeket.
Láttunk támadásokat meghiúsulni például a felfedés vagy amiatt, hogy a bőröndök nem robbantak fel, amint az Németországban történt.
Emellett az elmúlt napokban ismét azt tapasztaltuk, hogy hatékony rendőrségi munkával idejében hárították el a támadásokat, mint például a mai németországi hírek esetében.
Ez természetesen egyértelművé teszi, hogy a terrorizmus valós és óriási veszély, és kétségtelen, hogy politikusként egyik legfontosabb feladatunk az emberek megvédése, az emberi élet megvédése.
Sok képviselőtársam állította ma azt, hogy egyik-másik intézkedés a határvonalon mozog, és hogy mérlegelnünk kell, hogy az nem jelent-e túlzott fenyegetést a polgári és az alapvető jogokra.
Ezt jogos kérdésnek tartom és egyetértek azzal, hogy ezt komolyan kell megvizsgálni, de e vizsgálat nem tarthat olyan hosszú ideig, hogy az esetleges szükséges intézkedéseket a végtelenségig tárgyaljuk.
Szerintem felelősek vagyunk az emberek és az emberi élet védelméért, és ez a legfontosabb.
Ez az elsődleges prioritásunk és ezért politikai vezetőkként felszólítom magunkat arra, hogy támogassuk a szükséges intézkedéseket, ahelyett, hogy a végtelenségig tárgyalnánk őket, vagy például hogy az összes bírálat között elfeledkezzünk arról, hogy megnyerjük ezen intézkedések számára az embereket - mert ezen intézkedéseknek nincs alternatívája.
Nincs időm azokra a hozzászólásokra, amelyek úgy, ahogy van elutasítják az Egyesült Államok vagy bármely más ország e tekintetben tanúsított magatartását.
Én ezt nem értem.
A mi kötelességünk az emberi élet megvédése és a szükséges intézkedések végrehajtása, és a biztos úr lekötelezett azokkal a további, igen konkrét javaslatokkal, amelyeket ma tett.
Lekötelezettje vagyok azoknak, akik azt mondták, hogy mérlegelnünk kell azt, hogy intézkedéseink tényleg azt váltják-e ki, amit kell.
Határozottan azok oldalán állok, akik új intézmények szükségességének vagy annak a gondos felülvizsgálatát javasolják, hogy e feladatokat nem végezhetik-e el éppúgy a már meglévő intézmények.
A terrorizmus elleni küzdelem létfontosságú szerepet játszik, és ennek így is kell lennie.
Véletlenül a jövőben, ha a keretmegállapodást végrehajtják, lesz majd ...
(Az elnök félbeszakítja a felszólalót.)
Elnök asszony! Erősen támogatom a hatékony, eredményes, kiegyensúlyozott és elszámoltatható európai és nemzetközi szintű biztonság iránti igényt a terrorizmus kezelésével kapcsolatban.
Ha el akarjuk kerülni a fenyegetés táplálását, a demokratikus elszámoltathatóság létfontosságú az egyensúly és az arányosság biztosításához.
De egy biztonsági reakció - függetlenül annak hatékonyságától - nem elég.
Kezelnünk kell azokat a nemzetközi, politikai és gazdasági igazságtalanságokat, amelyeket egyes demagóg személyek arra használnak, hogy kihasználják az igazság iránti ifjonti éhséget.
Vonzerejük szenzációhajhász történelmen, szenzációhajhász politikán alapul, amely letagadja azokat az árnyalatnyi eltéréseket és ellentmondásokat, amelyek valamennyi politikai és vallási hagyományunk részei.
Az érzelmekért és gondolatokért vívott harc azt kívánja tőlünk, hogy elkerüljük hívők egész közösségeinek démonizálását.
Nyílt párbeszédet és nem konfrontálódást kíván; azt igényli a részünkről, hogy foglalkozzunk azzal a tényleges és tapasztalható kirekesztéssel, amelyet egynémely fiatal tapasztal.
Európa "egység a sokféleségben” felütésű eszméje segíthet, de ehhez bátor politikai vezetés kell, ami tanácsi szinten sajnos hiányzik.
Végül pedig szólhatnék az emberekhez, az itteni képviselőkhöz, hogy kerüljék el a pongyola megfogalmazást, amely felhígult gondolkodást jelent.
A fundamentalizmusnak a terrorizmussal való automatikus azonosítása hanyag gondolkodásra vall.
Millió és millió olyan katolikus, protestáns, zsidó és muzulmán van akik szó szerint hisznek az Ótestamentumban, az Újtestamentumban és a Koránban, mégsem terroristák.
Csak igen kevés, szó szerint a vallásuk szerint élő olyan ember van, akinek köze van a terrorizmushoz.
Foglalkoznunk kell azzal, hogy miért van ez így.
Elnök asszony! A terrorizmus valamennyi állam és valamennyi ember számára fenyegetés: komolyan fenyegeti biztonságunkat, demokratikus társadalmaink értékeit, valamint polgáraink jogait és szabadságait.
Nyilvánvaló, hogy az új intézkedések növelték a terrorizmus elleni küzdelem hatékonyságát, de azért van még mit tenni.
Meg kell mutatnunk, hogy a kreatív intézkedések tényleg védik a polgárokat, és hogy azok arányosak a személyes szférában elkövetett jogsértéssel.
Kétlem, hogy e célból a légi járművekre felvihető folyadékokról szóló rendelet arányos lenne.
Néhány ember fontos gyógyszereket veszít így el, nem említve a tonnaszám elkobzott samponokat, rúzsokat stb.
Ha ez teljes mértékű biztonságot teremt, akkor elfogadják majd, de a polgárok megkérdőjelezik, hogy ezt hogyan kezelik - a javulás valószínűleg lehetséges.
A megfelelő egyensúlyhoz a következőkre van szükség: a terrorizmusellenesség végrehajtása, a bűncselekmények elleni küzdelem, valamint a jogállamiságon alapuló demokratikus társadalomban az alapvető jogok.
Ennek tartalmaznia kell az Európai Parlament tájékoztatását, mielőtt bármiféle megállapodás aláírására sor kerülne Európa és az Egyesült Államok között, és e tekintetben nagyon bízunk Frattini biztos úrban és a Bizottságban.
E területen a legitimáció eléréséhez az együttdöntés révén fokozott demokratikus ellenőrzésre van szükségünk, az európai polgároknak pedig nagyobb szerepet kell játszaniuk a döntéshozatali folyamatban; nagyobb mértékű átláthatóságra és nagyobb mértékű demokratikus legitimációra van szükségünk.
A Tanácsnak nyilvánosan és európai szinten kell indokolnia intézkedéseit.
Javítanunk kell transzatlanti kapcsolatainkat is.
Végül pedig szigorú terrorellenes intézkedésekre van szükség.
Ezt sokkal könnyebb lesz elérni, ha jobban elfogadjuk saját demokratikus ...
(Az elnök félbeszakítja a felszólalót.)
- (IT) Elnök asszony, hölgyeim és uraim! Az Európai Unió és az Egyesült Államok tavaly áprilisi csúcstalálkozója elvesztegetett lehetőség volt.
A titkos CIA járatokkal foglalkozó európai parlamenti különleges bizottság eredményeinek tükrében Washingtonnak egyértelműen meg kellett volna mondani, hogy a terrorizmus elleni küzdelem terén folytatott transzatlanti együttműködésben az előrehaladás csak az EU-Szerződés 6. cikkének betartásán és az emberi jogok teljes körű tiszteletben tartásán alapulhat.
Ez nem történt meg: ez azt jelenti, hogy nemcsak hogy nem fog megerősödni a terrorizmus elleni küzdelem, hanem éppen gyengülni fog, mivel - amint azt ez a Parlament maga is elmondta - amellett, hogy eredménytelen, elfogadhatatlan is a terrorizmus ellen illegális, terrorista módszerekkel küzdeni.
Azok az uniós tagállamok, amelyek e módszerek használatát tekintve engedtek az Egyesült Államok nyomásának, nemcsak hogy megsértették az alapvető uniós elveket, hanem egyszersmind megnyitották az utat az illegalitás előtt, a terrorista megtorlás növekvő veszélyeinek téve ki Európát.
A terrorizmus elleni küzdelem fokozása mindenek előtt azt jeleni, hogy azt a jog teljes betartása mellett tesszük.
(PT) A terrorizmus kihívást jelent szabad és nyitott társadalmunk számára.
Néha még arra is csábíthat minket, hogy olyan biztonsági jogszabályokat alkossunk, amelyek igen közel kerülnek ahhoz, hogy lerombolják civilizációnk értékeit.
Az Európai Uniónak ezért sürgősen létre kell hoznia egy közös kódexet, amely egyértelműen meghatározza elveit és módszereit.
Először is garantálnia kell az emberi méltóság és a jogállamiság elveit a terrorizmus elleni küzdelem valamennyi aspektusában.
Nem áshatjuk alá az éppen az ezeken az értékeken nyugvó demokrácia erkölcsi alapjait.
Ahogy Simone de Beauvoir mondta, nem engedhetjük, hogy hóhérjaink rossz szokásokat adjanak át.
Másodsorban egységes jogszabályt kell alkotni a tagállamok számára.
Az Uniónak e tekintetben tényleg uniót kell jelentenie.
A terrorizmus elleni küzdelem sürgősen egységes és koherens szabályok alkalmazását igényli; ez nem hagyható az egyes tagállamok sugallataira és a pillanatnyi közvéleményre.
Harmadsorban ösztönöznünk kell a hálózatként végzett munkát, és elő kell mozdítanunk a konszenzust az intézkedéseknek az Európai Parlamentben és nemzeti parlamentekben való jóváhagyásán keresztül.
Negyedszer az Európai Uniónak azon kell dolgoznia, hogy létrehozzon egy ENSZ nemzetközi mechanizmust a szükséghelyzeti eljárások és jogszabályok nyomon követésére.
A terrorizmus elleni küzdelem nagyléptékű, és nem pusztán Európára vagy az euro-atlanti tengelyre korlátozódik.
Végül pedig a terrorizmus elleni küzdelemhez egy tisztességesebb és kiegyensúlyozottabb nemzetközi közösség létrehozásán kell munkálkodnunk; meg kell határoznunk az okokat és a hibákat, elő kell mozdítanunk a jogok kultúráját, amely valamennyi népet átfogja, és erősen dolgoznunk kell a civilizációk közötti párbeszéd előmozdításán.
A terrorizmus összetett jelenség.
Nem reagálhatunk rá egyszerű értelmezéssel.
(EL) Elnök asszony! Mindenekelőtt hadd tegyek fel két alapvető kérdést a Tanácsnak: először is miért üres még mindig de Vries úr széke, ilyen hosszú idő elteltével is?
A Tanács be kívánja azt tölteni?
Hasznosnak tartja azt a Tanács?
Igen vagy nem?
Másodsorban: miért nem hajtotta végre megfelelően az összes tagállam az elfogadott terrorizmusellenes intézkedéseket?
Még fontosabb azonban az a kérdés, hogy a terrorizmusellenes erőfeszítésünkben pusztán csak a terrorcselekményekre adott reakcióként tettünk-e lépéseket.
Intelligens, integrált stratégiát követünk-e, amikor célunk a terrorizmus okaival szembeni küzdelem?
Ezt soha nem szabad szem elől tévesztenünk.
A saját biztonságunk féltése gyakran arra sarkall, hogy hamis biztonságérzetet teremtő stratégiákat fogadjunk el.
Több alkalommal állítottam itt azt, hogy közbiztonságunk védelme közös, magától értetődő célunk.
Módszerünk azonban civilizációnk érettségének bizonyítéka.
Jogaink tiszteletben tartása nem csupán elidegeníthetetlenül a miénk; ez az egyetlen út, amely a jóléthez és a biztonsághoz vezet.
Véleményem szerint nemcsak az eleddig meglévő terrorizmusellenes intézkedések hatékonyságát kell értékelnünk, hanem óvatosan számba kell vennünk az előrehaladást, amely nem állhat pusztán a terroristatevékenységekre adott reakciók sorozatából.
A Tanács, a Bizottság és a Parlament közötti tárgyalásokat tehát fokozni kell.
A tagállamok együttműködése létfontosságú.
Végül pedig úgy vélem, hogy fokoznunk kell a harmadik országokkal folytatott párbeszédet.
Ezt alapvetőnek tartom, mivel láthattuk, hogy milyen hasznosnak bizonyult az Egyesült Államokkal folytatott együttműködés.
(PL) Elnök asszony! A mai vita a terrorral szembeni háborúról, a biztonság kérdéséről, a jogállamiságról és a személyes szabadságokról, azaz az uniós rendszer legmagasabb értékeiről szól.
Az Európai Parlament számos kérdést terjeszt a Tanács és a Bizottság elé, amelyek megoldása létfontosságú a polgárok biztonságához, a jog tiszteletben tartásához és a polgárok szabadságainak státuszához.
Az Európai Unió terrorizmusellenes stratégiája átláthatóságának kérdésére szeretnék itt összpontosítani.
Ezen a területen a demokratikus ellenőrzés - és főként az Európai Parlament és a nemzeti parlamentek szerepe - garantálja az Európai Unióról szóló szerződésben szereplő alapvető jogok betartását.
Hadd emlékeztessem Önöket arra, hogy az európai országoknak a CIA által foglyok szállítására és illegális fogva tartására való feltételezett használatáról szóló európai parlamenti állásfoglalás az Európai Unióról szóló szerződés 6. cikkével összhangban lévő módszerek használatát ajánlja.
Elnök asszony! Épp most jövök egy sajtókonferenciáról, ahol gazdasági szankcióknak a Közel-Keleten és azon túl is a terrorizmus hírhedt szponzorával, az iráni rezsimmel szembeni szigorú végrehajtására szólítottak fel.
Biztos vagyok benne, hogy valamennyien üdvözöljük azokat az intézkedéseket, amelyek valóban segítenek a terrorizmus elleni küzdelemben, de azon tűnődöm, hogy a ma tárgyalt uniós tevékenységek hosszú sorából hány esik ebbe a kategóriába.
Az EU-nak remekül megy az, hogy hatásköreit kiterjessze és hogy bürokratikus apparátusát bővítse, de tevékenységét és kiadásait tekintve keveset tud felmutatni.
Beszéltünk az EU terrorizmusellenes koordinátoráról.
Címe valami olyasfajta felügyeleti szerepet takar, ami teljességgel célszerűtlen.
Szerintem egy ilyen személynek az EU munkálataira és arra a korlátozott számú területre kellene összpontosítania, ahol az együttes fellépésből egyértelműen hozzáadott érték származik.
Frattini biztos úrnak nagy tisztelője vagyok, de az EU igazán nem írhatja a saját javára a nemzeti rendőrségeink és biztonsági szolgálataink intézkedéseit.
Hasznos lenne elvégezni az EU ún. terroristaellenes intézkedéseinek független vizsgálatát.
A terrorizmusellenességnek nemzeti felelősségnek és nemzetközi együttműködési kérdésnek kell maradnia.
Az EU-nak azokra a módokra kell koncentrálnia, amelyekkel támogathatja a nemzeti szinten végzett terrorizmusellenes erőfeszítéseket.
A polgáraink védelmére irányuló erőfeszítéseink kapcsán az egyik legnehezebb feladat a határellenőrzések hiánya; a terroristák jönnek és mennek, a folyamatos, ellenőrizetlen bevándorlás pedig hatalmas akadálya a már letelepedett bevándorlóink megfelelő integrációjának.
Ennek bármely terroristaellenes stratégia kulcsfontosságú elemének kell lennie.
Ez a probléma megkérdőjelezi a személyek szabad mozgásának egész elvét és ez egy másik olyan terület, amelyet szintén egy független testületnek kellene megvizsgálnia.
Említettem nemzeti hatóságaink felelősségét e kérdések vonatkozásában.
Sajnálattal mondom, hogy a brit hatóságok szörnyűséges kudarcot vallottak határaink ellenőrzésében.
Nemcsak hogy alig van elképzelésünk arról, hogy ki lép be az országba és ki megy el onnan, de komoly kérdőjelek övezik a Határellenőrzési és Bevándorlási Hivatalt is, amelynek feladata az ellenőrzések végrehajtása.
Megrettenve olvasom, hogy egy nő, aki hónapokon keresztül ismerte a glasgowi terrorista bűncselekmények miatt jelenleg eljárás alá vont terroristagyanús személyeket, és aki nyilvánvalóan nem jelentette azok tevékenységeit, most a bevándorlásnál dolgozik...
(Az elnök félbeszakítja a felszólalót.)
(ET) Hölgyeim és uraim! A terrorizmus elleni küzdelem megvitatása során a Maastrichti Szerződés 6. cikkére szeretnék összpontosítani, amely az alapvető jogokra és szabadságokra vonatkozik.
A moldovai küldöttség vezetőjeként és szociáldemokrataként munkámat Európa biztonságának, értékeink megóvásának és azoknak a szomszédságpolitika hatálya alá tartozó országokban való terjesztésének szenteltem.
Azt akarjuk, hogy az Európai Unió környékén stabilitás és béke uralkodjon.
A terrorizmus elleni küzdelemhez olyan országok támogatására is szükségünk van, mint Pakisztán, Oroszország, vagy akár Irán.
Értékeink sikeres védelme nagy mértékben függ attól, hogy hogyan tudjuk ebbe partnereinket bevonni.
Az alapvető szabadságok és jogok bármiféle megcsorbítása az Európai Unióban tizenötszörösen tükröződik vissza a szomszédságpolitika 15 országában, hogy Oroszországot és Kínát ne is említsük.
A harmadik országok azt nézik, amit teszünk és nem azt, amit mondunk.
A Bizottságnak és a Tanácsnak meg kell értenie, hogy saját polgárainknak a terrorizmus elleni küzdelemben való támogatása elpárolog, ha nem vagyunk képesek tiszteletben tartani bizonyos, az alapító szerződéseinkbe belefoglalt alapvető jogokat.
Elnök asszony! Én nem fogok részt venni ebben a folyadékokról szóló idétlen vitában.
Erre csak a biztonsági és műszaki szakértők jogosultak.
Ha egyértelmű következtetéseket vonnak le, akkor kötelességünk haladéktalanul reagálni.
Semmi nem ijeszti meg jobban a terroristákat reagálási képességünknél.
A terrorizmus fenyegetése a merevségünkre - a bebetonozott, konzervatív rendszerek merevségére - és a kommunikáció, az információáramlás, a pénzátutalások és a személyek áramlása terén megjelenő új dimenziókhoz való alkalmazkodási képességünk hiányára épül.
Az egyetlen előrevezető út változékony struktúrák, ad hoc csoportok létrehozása, az információmegosztás, valamint az ügynökségek közötti és az államok közötti horizontális és átjárható együttműködés megteremtése, továbbá az Europol és az Eurojust felhatalmazása.
De Vries úr lemondása egyértelműen igen rossz jel volt.
Megerősített, hogy az EU képtelen felülemelkedni egy ostoba, ódivatú, nemzeti alapú biztonsági megközelítésen.
Sajnálatos módon ez az információk megosztására és a döntések végrehajtására irányuló képesség hiányának egyik tünete.
A reformszerződés viszont nagyszerű és pozitív jelzést küld.
A rendőrségi együttműködésre, a büntető- és polgári jogi törvénykönyvek közelítésére, a büntető- és polgári jogi ítéletek kölcsönös elismerésére, valamint a bizonyítékok, a bűncselekmények áldozatainak, valamint maguknak a bűnözőknek az uniós védelmére vonatkozó minimumszabályok olyan intézkedések, amelyek azt bizonyítják, hogy rengeteg energia, pénz és politikai kín árán meg tudunk birkózni a terrorizmussal, és tudunk némiképp segíteni London, Glasgow és más fenyegetett területek európai polgárainak.
Biztos úr! A tagállamoknak 2007 decemberéig kellett végrehajtaniuk a harmadik pénzmosási irányelvet.
Kérem a Bizottságot, hogy legyen egyértelmű és határozott, mikor a pénzmosás és a terrorizmus finanszírozásának ellenőrzésére irányuló szükséges biztonsági intézkedések végrehajtását sürgeti.
Ez segítség lesz a számunkra, nekünk pedig Önöket kell segítenünk.
Akkor már világosan kimondhatjuk: készek vagyunk küzdeni és nyerni.
(PT) 2006. december 12. történelmi jelentőségű nap, amikor is az Európai Bíróság teljes mértékben azon érv mellett döntött - amelyet jómagam ebben teremben évekkel ezelőtt a Tanács és a Bizottság ellenében védtem -, hogy az adott személynek joga van a terrorizmussal való megvádolásra irányuló tájékoztatáshoz.
Nem lesz igazságosság és nem lesz terrorizmus elleni tényleges küzdelem mindaddig, amíg az ártatlan áldozatok rajta vannak azon a listán, mint például az iráni népi mudzsahidok, és miközben a világ legelső számú terrorista szervezete - az iráni forradalmi gárda és iraki, libanoni, öböl-menti és szerte a világban meglévő valamennyi szatelitszervezete továbbra is büntetlenül, kérdőre vonás nélkül folytatja tevékenységét, mert az európai intézmények félnek a terrorista szörnyeteggel szembeszállni.
Kérem az intézményeket, hogy tegyenek meg mindent, amire valójában felszólították őket.
a Tanács soros elnöke. - (PT) Elnök asszony, biztos úr, hölgyeim és uraim! Szerintem ez igen hasznos, érdekes és erősen időszerű vita, és még inkább az a korábban említett, nemrégiben történt dániai és németországi események miatt.
Kötelességemnek megfelelően továbbítom a Tanácshoz intézett számos javaslatukat, aggályukat és tanácsukat, és biztosíthatom Önöket, hogy a portugál elnökség természetesen nyitott a Parlamenttel folytatott együttműködésre és párbeszédre, tekintettel a ránk vonatkozó jogi rendelkezésekre.
Ez természetesen egy nehéz és összetett vita.
Némelyek azt gondolják, hogy tovább kell mennünk, mások úgy vélik, hogy túl messzire mentünk, és talán egyet hátra kellene lépnünk.
Némelyek bírálnak, mások dicsérnek; néhányan elítélnek, mások bátorítanak.
Természetesen mindannyian egyetértünk azonban abban, hogy szilárd és elkötelezett küzdelmet kell folytatnunk ezen új, terrorizmusként ismert veszedelem ellen, és hogy semmiképpen nem alkudhatunk meg ebben a küzdelemben.
Ez számunkra is tanulási folyamat, egy folyamatos javulási folyamat.
Ez új fenyegetés, amely számunkra eddig ismeretlen volt, és az ezzel szembeni küzdelemhez és ennek kezeléséhez nem voltuk hozzászokva.
Ezért természetesen folyamatosan javulnunk, tanulnunk kell, és tevékenyen kell biztosítanunk, hogy nem ismétlődnek meg az olyan támadások, amelyeknek tanúi voltunk.
Keményen dogoztunk és - igen helyesen - együttműködtünk harmadik országokkal.
Ez nemzetközi küzdelem.
Önállóan egyetlen tagállam sem tudna hatékonyan szembenézni sem a küzdelemmel, sem pedig az előttünk álló fenyegetéssel, és ezt egyik önálló szervezet vagy országok egyetlen csoportja sem tudná megtenni.
Nagyon erős nemzetközi együttműködésre van szükségünk.
Erre a vitára való felkészülés során készítettem egy jegyzetet az általunk a terrortámadások megelőzése, az azok elleni védekezés, azok üldözése és az azokra adott válaszok terén tett intézkedésekről és fellépésekről.
Arra a következtetésre jutottam, hogy - noha még mindig sok a tennivaló - már igen sokat tettünk, és meg kell próbálnunk azokon a területeken javításokat végezni, ahol nem értünk el olyan jó eredményeket, mint kellett volna.
Itt muszáj megemlíteni azt az értékelési mechanizmust, amelyet kifejezetten azért hoztunk létre, hogy lehetővé váljon számunkra olyan következtetéseket levonni - miután az intézkedések már egy ideje működnek -, amelyek segíthetnek a megtett intézkedések javításában.
Szeretném elmondani, hogy úgy a portugál elnökség, mint a Tanács számára a terrorizmus elleni küzdelem csak és kizárólag alapvető jogaink és elveink tiszteletben tartásával folyhat, és - erről biztosíthatom Önöket - így is fog folyni; ez éppen a legveszélyeztetettebb pont a terrorizmus ellen folytatott küzdelmünkben: azaz ezen elvek és értékek védelme.
Semmi jót nem tenne a számunkra, ha elhanyagolnánk vagy figyelmen kívül hagynánk ezeket a terrorizmus elleni küzdelemben.
A portugál elnökség különösen körültekintő lesz ebben a témában, és nem fog kompromisszumot kötni.
Végül szeretném elmondani, hogy - és ez a kérdés óriási figyelmet kapott itt, és jómagam is említettem azt az első beszédemben - az elnökség szoros koordináció mellett dolgozik együtt a Tanács főtitkárságával a terrorizmusellenes koordinátor kérdésének vizsgálata terén, azaz hogy miként terjesszék ki jogköreit és képességeit, hogy lehetővé váljon számára hatékonyan betölteni azt a szerepet, amelyre pozícióját eredetileg létrehozták.
Elismerem, hogy itt lehet némi késlekedés.
A portugál elnökség vállalja, hogy felgyorsítja a vitát a Tanács szervein belül, és a megfelelő időben bejelenti majd az új terrorizmusellenes koordinátor kinevezését.
Amint már mondtam, természetesen magammal viszem az e vitából származó tanácsokat, javaslatokat és aggályokat.
Nem vagyunk és soha nem is leszünk közömbösek az Önök véleményét illetően; nem állítjuk és soha nem is állítottuk, hogy tökéletesek lennénk, vagy hogy minden, amit tettünk, az jó, feddhetetlen vagy minden kritika felett álló volt.
Épp ellenkezőleg: erőfeszítéseink mindenkor a javulás irányába fognak mutatni annak biztosítása érdekében, hogy társadalmaink mindig szabad, nyílt és demokratikus társadalmak maradjanak, és szembe tudjanak szállni azokkal a társadalmakkal, amelyek ezt nem akarják.
Nagyon köszönöm.
a Bizottság alelnöke. - (IT) Elnök asszony, hölgyeim és uraim! Szeretnék köszönetet mondani mindazoknak, akik felszólaltak ebben az olyannyira fontos vitában.
Néhányan azt mondták, hogy a terrorizmus politikai stratégiát követ.
Ezzel egyetértek, Oreja polgármester úr.
A terrorizmussal szemben globális politikai stratégiával kell küzdeni.
Sokat beszélt a megelőzésről és az erőszakos radikalizmus elleni küzdelemről.
Bevezetőmben néhány konkrét jelzést adtam bizonyos javaslatokról.
Arról tájékoztathatom Önöket, hogy van egy fontos kezdeményezés az erőszakos radikalizmusról.
Valamivel több mint egy hónap múlva, október 16-án és 17-én első ízben tartanak európai konferenciát az oktatás és az iskolák által az erőszakos radikalizmusnak a társadalom legfiatalabbjai körében való felszámolásában játszott szerepéről.
Meghívtuk az európai oktatási világot, és természetesen meghívtuk olyan megfigyelőket is az Európai Parlamentből, akik szeretnének ott részt venni.
Itt lehetőség lesz egyértelműen kimondani azt, hogy a gonosz és erőszak kultúráját a tolerancia és az együttműködés kultúrájával kívánjuk felváltani.
Feltérképezzük a radikalizmus elleni küzdelem és a terroristák toborzásának megelőzése céljából a tagállamokban elindított valamennyi kezdeményezést.
Az e feltérképezés során feltárt eredményeket és helyes gyakorlatokat természetesen a Parlament rendelkezésére bocsátjuk.
Sokat beszéltünk az adatok és információk terjesztéséről és cseréjéről.
Hölgyeim és uraim, gyakran rengeteg adattal rendelkezünk, valójában "adat-túladagolással” szembesülünk, de nincs megfelelő adatelemzésünk.
Ezért kell erőteljesebb szerepet adnunk az Europolnak.
Köszönöm mindazoknak - többek között Pirker úrnak -, akik támogatták az Europol megerősítését.
Tavaly decemberben e tárgyban javaslatot terjesztettem a Tanács elé, és remélem, hogy a portugál elnökség még az idén támogatni fogja az Europol elemző szerepének megerősítését.
Júliusban előterjesztettek egy biológiai terrorizmusról szóló kezdeményezést.
Igen egyértelműen tüntettük fel, hogy melyek a sérülékeny szektorok, valamint azt, hogy hol van szükség nagyobb mértékű európai együttműködésre, most Borghezio úrhoz szólok, aki felvetette a kérdést.
Néhányan arról beszéltek, hogy a tagállamok elmulasztottak cselekedni.
Támogatom a "megnevezni és megszégyeníteni” alapon működő gyakorlatokat.
Tavaly júniusban közzétettem egy dokumentumot, amely igen egyértelműen rávilágít arra, hogy mely tagállamok nem tették meg még azt sem, hogy végrehajtsák a terrorizmus elleni hatályos jogszabályokat.
Ez azt bizonyítja - és itt különösen Guardans Cambó úrhoz szólok -, hogy kész vagyok kiemelni a felelősségeket, de e gyakorlatok csak akkor lesznek hasznosak, ha a tettek elmulasztását valamennyi tagállam és a Tanács is javaslatnak és az előrelépésre való ösztönzésnek tekinti.
Sokan beszéltek a transzatlanti kapcsolatokról.
Hölgyeim és uraim, úgy vélem, hogy szükség van az Egyesült Államokkal folytatott kiterjedtebb együttműködésre és - ugyanakkor - Európa nagyobb részvételére is.
Szeretném többek között Cashman úrnak megköszönni, hogy kifejtette ezt az elvet.
Nincs értelme, hogy lassítsuk az európai modell előkészítését és fejlesztését, ugyanakkor pedig szemrehányást tegyünk az Egyesült Államoknak, mert nekik van ilyen modelljük.
Azt hiszem, hogy több európai tettre van szükség, és jobban együtt kell működni az Egyesült Államokkal, de semmi szükség arra, hogy azt mondjuk: Európa problémája az Egyesült Államok.
A problémát a terroristák és Európa szívében végzett tevékenységeik jelentik.
Ezt szem előtt kell tartani.
(Taps)
Még egy zárógondolat: biztos vagyok benne, hogy az új Európai Szerződés jobb eszközöket fog nekünk adni, hogy olyan eszközt fog adni, amelyet alkalmazva együtt lehet működni a Parlamenttel, hogy végre megteremthessük a társfelelősséget e három intézmény között.
Ez nekünk a Bizottságban, de a Tanácsban is több erőt fog biztosítani.
Úgy vélem, hogy pillanatnyilag valamennyi polgár meg tudja majd érteni és valóban látni tudja, hogy ki hibázott, ki járt el helyesen és ki nem cselekedett, mikor kellett volna.
Reményeim szerint tehát ez a Szerződés valósággá válik, hogy arról végül megállapodnak, ez a Parlament pedig velünk együtt teljes jogú intézményi szereplővé válik a terrorizmus elleni küzdelemben.
(Taps)
Köszönöm, Frattini úr.
Elnézést a zajért, de ez nem az Ön iránti tiszteletlenség miatt volt.
A közös vitát lezárom.
A szavazásra október 11-én kerül sor.
Írásbeli nyilatkozatok (142. cikk)
A korábbi vitákhoz hasonlóan az EP, a Bizottság és a Tanács többsége elkerülte, hogy belemenjen a részletekbe vagy komolyan elemezze akár a terrorizmust - annak valamennyi formáját, beleértve az állami terrorizmust -, akár a "terrorizmus elleni küzdelmet”; egyértelmű, hogy megpróbálják folyamatosan kiragadni a terrorizmus elemzését a kontextusból annak érdekében, hogy leplezzék a terrorizmus mélyen gyökerező okait és a terrorizmust előidéző politikákat.
Egy ilyen magatartás még súlyosabb és politikailag még jelentősebb, amikor "a terrorizmus elleni küzdelemben” - amelyben az USA és az EU vezető szerepet játszik -egyre nyilvánvalóbb, hogy a világ népei olyan eszközzel állnak szemben, amely nem tartja be a nemzetközi jogot, feldúlja a népek szuverenitását, veszélybe sodorja az államok függetlenségét azzal, hogy előmozdítja az áldozatok százezreivel járó beavatkozást, agressziót és háborút, akár Afganisztánban, akár Irakban vagy épp Palesztinában.
Még ha néhány felszólaló kifulladásig ismételgette is ebben az emberi jogok megóvását ebben a "terrorizmus elleni küzdelemben” és az e küzdelmet támogató biztonsági intézkedések támadásában, egyre növekvő számú helyzet és tény utal a polgárok alapvető szabadságai, jogai és garanciái tiszteletben tartásának elmaradására.
írásban. - Az EU az emberek, áruk, szolgáltatások és a tőke szabad mozgásáról szól.
Ezek akadályait komolyan kell venni.
A nemzetközi bűnözés részét képező terrorizmus elleni küzdelmet nem szabad elhanyagolni.
A terrorizmus azonban kényes téma.
Soha nem szabad elfelejtenünk, hogy valamennyi terrorizmusellenes politikának az alapvető jogok és az emberi méltóság tiszteletben tartásán kell alapulnia.
Az intézkedéseknek hatékonyaknak és a biztonsági előnnyel is arányosaknak kell lenniük.
Kétlem például, hogy a folyadékokkal kapcsolatos új korlátozások megfelelnek ezeknek a kritériumoknak.
Mindent egybevetve: a tagállamok közötti, valamint a tagállamok és az uniós intézmények közötti jobb koordinációra irányuló valamennyi erőfeszítést üdvözölni kell.
De Vries úr lemondása után a lehető leghamarabb új uniós terrorizmusellenes koordinátort kell kinevezni.
(NL) Elnök úr! Csak azt szeretném megjegyezni, hogy a vita során a Tanács soros elnökéhez - aki már elment - és a Bizottsághoz néhány igen pontos kérdést intéztünk, amelyekre nem kaptunk választ.
Szeretnék írásban választ kapni a Tanácstól és a Bizottságtól az adatvédelemmel foglalkozó magas szintű kapcsolattartó csoporttal és az USA külföldi hírszerzési és felügyeleti törvényével kapcsolatos kérdéseimre.
Az eljárási szabályzattal összhangban és a kérés alapján fogunk eljárni.
A Parlament tagjai: lásd a jegyzőkönyvet
Ügyrend: lásd a jegyzőkönyvet
Elnök úr! Ügyrendi javaslatként kérhetném-e a Parlament elnökének sürgős intézkedését, hogy szólítson fel a Parlamentünkhöz június 27-én és 28-án ellátogató kolumbiai küldöttség védelmére, akiknek tagjait a héten nyilvánosan halálosan megfenyegették, mert a kolumbiai konfliktusban a foglyok humanitárius cseréjére irányuló javaslat mellett szólaltak itt fel?
Nevetséges és egyszersmind az egész csoportot komoly veszélybe sodorja az a vád, miszerint a küldöttség tagjai - többek között Yolanda Pulecio de Betancourt, az egykori, francia származású, kolumbiai elnökjelölt édesanyja, Monsignor Luis Augusto Castro, a kolumbiai katolikus egyházfő és Dr. Jose Noe Rios, a kolumbiai liberális párt főtitkára - mindannyian az ország gerillamozgalmának támogatói.
Kizárólag humanitárius alapon kérem az Elnököt, hogy tegyen meg minden tőle telhetőt a biztonságuk melletti kiállás érdekében.
(Taps)
1.
A halászati kapacitás és a halászati lehetőségek közötti egyensúly (szavazás)
- Jelentés: Casaca
2.
5/2007. sz. költségvetés-módosítás (szavazás)
- Jelentés: Elles
3.
A veszélyes áruk szárazföldi szállítása (szavazás)
- Jelentés: Liberadzki
Szavazások órája
A következő napirendi pont a szavazás.
(A szavazás eredményei és más részletei tekintetében lásd a jegyzőkönyvet.)
Köszöntések
A hivatalos látogatók karzatán a dél-afrikai parlament küldöttsége foglal helyet.
Szívélyesen üdvözlöm a dél-afrikai küldöttséget, amely azért van itt, hogy részt vegyen a szeptember 5-6-án tartandó, 10. EP-dél-afrikai parlamentközi ülésen.
(Taps)
1.
Az egyes emberi fogyasztásra szánt tartós tejek (szavazás)
- Jelentés: Jeggle
2.
A tej- és a tejtermékpiac közös szervezése (szavazás)
- Jelentés: Jeggle
3.
A tej- és a tejtermékpiac közös szervezésével kapcsolatos kiegészítő szabályok (szavazás)
- Jelentés: Jeggle
Elnök úr! Mivel a karzaton a dél-afrikai parlament küldöttsége foglal helyet, megkérhetnénk őket, hogy adják a Ház zimbabwei Mugabe-rezsim elítélésére vonatkozó üzenetét és azon elvárásunkat, hogy Dél-Afrika tegyen megfelelő intézkedéseket, hogy az említett országban a dolgok jobbra forduljanak?
(Taps)
Kérését tudomásul veszem és személy szerint üdvözlöm, megpróbálunk foglalkozni ezzel a parlamenti szabályok betartása mellett a szavazás lefolytatásakor.
4.
Az utasok által a repülőgépek fedélzetére felvihető folyadékokra vonatkozó EU általi korlátozások (szavazás)
- Állásfoglalás:
5.
Az áruszállítás logisztikája Európában, a fenntartható mobilitás kulcsa (szavazás)
- Jelentés: Ayala Sender
6.
Az EURES 2004-2005-ös működéséről szóló jelentés: egységes munkaerőpiac felé (szavazás)
- Állásfoglalás:
7.
A tagállamokat az alkohollal kapcsolatos károk csökkentésében támogató uniós stratégia (szavazás)
- Jelentés: Foglietta
Szavazások órája (folytatás)
(A szavazás előtt)
Elnök úr! Az érdekeltségi nyilatkozatokat illetően, ki tudná fejteni, hogy a tejről szóló következő három jelentéssel kapcsolatos szavazáson a közöttünk helyet foglaló tejtermelőknek ki kell-e nyilvánítaniuk érdeküket és kell-e tartózkodniuk a szavazástól?
(Taps)
Titley úr, természetesen az egyes európai parlamenti képviselők által az érdekösszeütközések tekintetében a megbízatásuk elfogadásakor aláírt nyilatkozatok és az egyes parlamenti eljárások alapján fogunk eljárni.
A szavazáshoz fűzött indokolások
írásban. - (PT) A halászati erőforrások fenntarthatóságát létfontosságúnak tekintjük a halászati tevékenységek folytatása és a halászati ágazat életképessége szempontjából, de nem fogadjuk el az EU-ban elfogadott flottaigazgatási politikát vagy a flotta csökkentését, amelynek főbb következményei a termelés jelentős csökkentése és a munkahelyek drasztikus mértékű elvesztése.
A halászati kapacitás és a halászati lehetőségek közötti fenntartható egyensúly célkitűzésének elérése során figyelembe kell venni a halászati ágazat társadalmi és gazdasági helyzetét a környezetbarát halászati tevékenység és - különösen a halászati ágazattól függő, hátrányos helyzetű régiókban - a halászat csökkentésére irányuló intézkedések gazdasági következményeiben érintett halászok támogatásával vagy kártérítésével kapcsolatos mechanizmusok alkalmazásával.
Ehhez hasonlóan a halászati erőfeszítést a meglévő erőforrásokhoz és a tengeri környezet védelméhez kell igazítani, ami egyszersmind előmozdítaná a kisipari jellegű part menti halászatot és a nem ipari jellegű halászatot, valamint óvná a halászati közösségeket; ezzel összefüggésben különösen hasznos lenne a tagállamok kizárólagos halászati övezeteit a jelenlegi 12 tengeri mérföldről 24 tengeri mérföldre, a legkülső régiók esetében pedig 100 tengeri mérföldről 200 tengeri mérföldre növelni.
Kollégám, Casaca úr jelentése mellett szavaztam, mert az egyértelműen hangsúlyozza a jelenlegi rendszer hátrányos hatásait, ami olykor olyan döntések meghozatalához vezet, amelyek figyelmen kívül hagyják a helyi valóságot.
Vegyük például a thonaille-jal (tonhal halászására szolgáló háló) folytatott földközi-tengeri halászat esetét.
Azokat, akik erőfeszítéseket tettek halászati módszereik fejlesztésére, de a nemrégiben elfogadott jogszabály aránytalan korlátozásokkal sújtja őket, ami megszűnésük veszélyével fenyeget.
Valójában az Atlanti-óceán keleti részén működő, mind spanyol, mind francia kollegáik tisztességtelen versenyével szembesülnek.
A jelentésben szereplő javaslatokkal összhangban a földrajzi halászati területeken alapuló és az alkalmazott technikák egyedi jellemzőit figyelembe vevő megközelítés lehetővé tette volna a halászati kapacitás és a halászati lehetőségek közötti fenntartható egyensúly garantálására képes halászati erőfeszítés tisztességesebb elosztásának biztosítását.
írásban. - Támogatom az 5/2007. sz. költségvetés-módosítási tervezetről szóló Elles-jelentést.
Ennek kapcsán szeretnék kiemelni egy, a saját országomban jelentkező különös problémát, amely csökkentheti a további kiadásokra nyújtott támogatást.
Britannia problémája az, hogy Margaret Thatcher az 1984-es Fontainebleau-i Megállapodással a jövőbeli brit kormányoknak méregpirulát adott.
A Fontainebleau-i Megállapodás éves hozzájárulásaink és az EU-tól érkező éves bevételeink közötti különbség kétharmadát téríti vissza Britanniának.
Így bármely új, kiadással járó program a kétszeresében kerül Britanniának; először megfizetjük 50%-unkat, és aztán elveszítjük az uniós hozzájárulás kétharmadát, esetünkben - egyedülálló módon - az uniós hozzájárulást 50%-ról kevesebb mint 17%-ra csökkentve.
Annak lehetővé tétele miatt, hogy Britannia hozzájárulásai épphogy csak a teljes költségvetés 15%-a alatt vannak, Britannia kifogy a pénzből bármely olyan új projektnél, amelynek esetében Britannia a juttatások egyharmadánál kevesebbet kap.
írásban. - (PT) The jelentés kimondja, hogy évente megközelítőleg 110 milliárd tonna/km veszélyes - a lakosságra és a környezetre veszélyes - árut szállítanak az EU-ban, ami a teljes áruszállítás csaknem 8%-át teszi ki.
Ezek 58%-át vasúti, 25%-át légi, 17%-át pedig belvízi közlekedéssel szállítják.
A veszélyes áruk nemzetközi szállítását nemzetközi megállapodások szabályozzák.
Ezzel összefüggésben úgy véljük, hogy a hasznos és szükséges uniós szintű együttműködésnek óvnia kell a tagállamoknak a (veszélyes) áruk területükön belüli szállítása tekintetében meglévő teljes szuverenitását, például a jog szabályozási eszközével, a veszélyes áruk szállítására vonatkozó egyedi engedélyek és - különösen nemzetbiztonsági vagy környezetvédelmi okok miatti - tilalmak kiadásával.
Ez olyan elvi kérdés, ami a szállításnak az EU által támogatott zabolázatlan liberalizálásával összefüggésben egyre fontosabb.
A veszélyes áruk szállításáról szóló európai jogszabályok egyszerűsítésére és egységesítésére vonatkozó bizottsági javaslatot többek között a jobb szabályozás érdekében teljes egészében jóvá kellene hagyni.
Nemrégiben, 2007. augusztus 31-én hét közúti alagút közlekedésirányítási központjába látogattam el, köztük a leghosszabb németországi alagút irányítási központjába is, és rájöttem, hogy különösen a veszélyes áruk alagutakban történő szállítása terén harmonizációra van szükség.
Nemcsak maguknak az áruknak, hanem a veszélyes áruknak a szállítása is gyorsan nő, és ez tapasztalható az egész világon is, tehát még a növekedést sem tudja már egyetlen közlekedési mód felszívni.
Ezért van értelme elfogadni nemcsak a közúti és vasúti, de a belvízi szállításra vonatkozó szabályokat is.
Ez javítja az együttes modális megközelítés szállítási igényeink problémájára való alkalmazásának esélyeit.
Különösen érdemes megemlíteni - hogy polgártársaink is megértsék -, hogy a jelenlegi jogi aktus nem csupán az Egyesült Nemzetek különös ajánlásait, hanem a tagállamok szubszidiaritással kapcsolatos követelményeit is figyelembe veszi.
Az a tény, hogy az irányelv négy "régi” irányelvet foglal össze és megspórol 2000 oldal jogalkotási szöveget, a bürokrácia folyamatban lévő csökkentésének jó példájává is teszi azt.
A tagállamoknak továbbra is joguk lesz szabályozni vagy akár tiltani bizonyos veszélyes áruk területükön belüli szállítását, például nemzetbiztonsági vagy környezetvédelmi okokból.
Végeredményben a nyilvánosság azt várhatja, hogy ez az irányelv hozzájárul mind a közlekedésbiztonság, mind pedig a környezeti biztonság javításához.
Végre egyszer a veszélyes áruk szállítására vonatkozó szabályok harmonizálására irányuló bizottsági javaslat egy helyes irányba tett lépésnek tekinhető.
A javasolt szöveg valóban a meglévő közösségi jogszabályok egyszerűsítésére és egységesítésére irányul.
Jelenleg nem kevesebb, mint négy irányelv és számos bizottsági határozat szabályozza a veszélyes áruk szárazföldi (vasúti, közúti) és belvízi szállítását.
Ez a nem egységes gyűjtemény azt jelenti, hogy a szabályok túl összetettek, a nemzeti jogszabályokba nehezen átültethetők és gyakran elavultak.
Ez különösen fontos téma, mivel az EU-ban a szárazföldi szállítás volumene folyamatosan nő, ahogy a veszélyes áruk mennyisége is.
Évente kilométerenként közel 110 milliárd tonna ilyen árut szállítanak az EU-ban, ami az összes szállított áru 8%-át teszi ki.
Európa útkereszteződéseiként betöltött stratégiai helyzete miatt Franciaország közúti, vasúti és vízi hálózatain gyakori a torlódás és ezért különösen ki van téve a közlekedési baleseteknek.
Épp ideje, hogy az e tárgyban valamennyi periférikus és túlzott mértékű uniós jogszabályt megszüntessék, hogy lehetővé váljon a különböző gazdasági szereplők, de a nemzeti hatóságok számára is e szállítási típus biztonságának garantálása és teljes mértékű megerősítése.
A teherszállítás folyamatos növekedése miatt a Gotthard-alagútban történt katasztrofális teherautótűz és más hasonló események minden bizonnyal nem az utolsók a tehergépjárművekkel kapcsolatos borzalmas történetek sorában.
Különösen azért igaz ez, mert a tehergépjárművek aránytalanul sokszor szereplői az autópályákon bekövetkező baleseteknek, és mivel az egyre csökkenő árrések és az egyre növekvő versenynyomás miatt a pihenőidőket gyakran nem tartják be.
Az alig-alig korszerűsített utak és a torlódások kialakulása is növeli a potenciális veszélyt.
Ha egy veszélyes árukat szállító jármű balesetet szenved, a következmények természetesen sokkal súlyosabbak.
Ráadásul újra és újra előfordul, hogy illegálisan szállítanak radioaktív, maró vagy robbanóanyagot, életveszélybe sodorva a segélyhívó szolgálatokat a balesetek bekövetkezésekor.
Igen helyes és megfelelő a biztonsági követelmények aktualizálása, és én is emiatt szavaztam a jelentés mellett, jóllehet ennek megfelelően az ellenőrzéseket is meg kellene erősíteni.
írásban. - (PT) Az EU egyik alapvető kötelessége és felelőssége az európai polgárok biztonságos életfeltételeinek megteremtése.
Az EU-ban a szárazföldi áruszállítás volumene folyamatosan nő, és e növekedéssel együtt a szállított veszélyes áruk mennyisége is emelkedik.
Ezért biztosítanunk kell a veszélyes áruk szállítására vonatkozó jogszabályok egyszerűsítését és egyértelművé tételét.
Az a szándék, hogy egyetlen irányelv szabályozza a veszélyes áruk vasúti, közúti és belvízi szállítását, talán ösztönözheti a különböző közlekedési módok hatékony alkalmazását, és - a megállapított szabályok alkalmazása révén - javíthatja a biztonságot és a sebességet az áruk gyorsszállításával és a vonatkozó szolgáltatások nyújtásával kapcsolatos új kritériumok elfogadása alapján.
Ezért ennek egyik előfeltétele az egész EU területén a szállítás - beleértve a veszélyes áruk szállítását is - sokkal nagyobb biztonságossága; úgy vélem, hogy ez az ebben az irányelvben szereplő intézkedések végrehajtásával lehetséges lesz.
írásban. - (PL) Bogusław Liberadzki veszélyes áruk szárazföldi szállításáról szóló jelentése mellett szavazok.
Liberadzki professzor vezető szakember a szállítás területén.
Az általa előterjesztett jelentés szakszerűen megírt, és mélyrehatóan elemzi a felmerült problémát.
Kétségtelenül az Európai Unió egyik prioritása annak biztosítása, hogy az európaiak biztonságos életfeltételeket élvezzenek.
Ez az Unió egész területén a szállítás - és különösen a veszélyes áruk szállításának - biztonságát is magába foglalja.
Az áruk és szolgáltatások megnövekedett forgalmával emelkedett a közúti, vasúti és folyami szállítás is.
Ezért támogatom azt a kezdeményezést, hogy a szállítás e formáit egyetlen irányelvbe vonjuk össze.
Úgy gondolom, hogy európai szinten olyan jogszabályok megállapítására kell törekednünk, amelyek a legnagyobb hozzáadott értékkel bírnak az uniós polgárok számára.
A szabályozás egyetlen uniós dokumentumba való tömörítése fokozni fogja azok átláthatóságát és hozzáférhetőségét, valamint alkalmazásuk hatékonyságát.
(DE) Elnök úr! Azért szavaztam a Jeggle-jelentések mellett, mert remélem, hogy azok megkönnyítik mezőgazdasági termelőink fennmaradását.
Végül is volt olyan idő, amikor a mezőgazdasági termelők igen jól meg tudtak élni a termelésükből.
Manapság az élelmiszerárak folyamatosan emelkednek, de - míg a nagyvállalatok részesülnek ennek előnyeiből és csinos haszonkulcsra tesznek szert - az egyszerű mezőgazdasági termelőket egyre inkább koldulásra kényszerítik.
A mezőgazdasági kistermelőknek gyakran kiegészítő jövedelemforrásra van szükségük a megélhetéshez, és a természet szeretete az egyetlen és mindent felülíró oka annak, hogy sokan miért vállalják ezt a kettős terhet.
Azonban egyre többen dobják be a törölközőt, ami a gyümölcs-, zöldség- és takarmánytermelés területén máris az importtól való függéshez vezetett.
Az ország EU-hoz való csatlakozása óta az osztrák mezőgazdasági termelők 50%-a számolta fel vállalkozását; azaz fejezte be a tejtermelést.
Így igen gyorsan haladunk afelé a pont felé, amikor már veszélyben van önellátásunk a friss tej és a friss tejtermékek terén.
(CS) Elnök úr, hölgyeim és uraim! A tejről szóló három jelentésre vonatkozó mai szavazás során kifejeztem támogatásomat a Bizottság javaslatai mellett, mivel úgy vélem, hogy ezek a helyes irányba tett lépéseket jelentenek.
Az EU-ban az emberi fogyasztásra szánt tej tekintetében a tej és a tejtermékek piacának túlszabályozása egyszerre felesleges és értelmetlen, ráadásul mind a fogyasztók, mind pedig a termelők szenvednek emiatt.
Ezért igen helyénvaló, hogy a meglévő szabályokat liberalizálják.
Dicséretes, hogy az emberi fogyasztásra szánt tej három meglévő kategóriáját további emberi fogyasztásra szánt, más zsírtartalommal bíró tejkategóriákkal egészítik ki.
Ennek eredményeként mind a fogyasztóknak, mind a termelőknek szélesebb körű választási lehetőségeik lesznek.
Csak üdvözölni lehet egy ilyen fejleményt.
A Bizottságnak valójában szigorúan végig kellene vinnie az emberi fogyasztásra szánt tej piacának liberalizációját, mivel a tejkvóták meglévő rendszere egyszerre elavult és értelmetlen.
Nem indokolt továbbra is bírságot kiszabni a termelőkre nagyobb tejmennyiségek termelése esetén.
Most egy olyan időben, amikor a tej és az emberi fogyasztásra szánt tejtermékek iránti kereslet az egész világon nő, a tejkvóták az egész EU-ban egyértelműen a tejipar fejlődése előtti akadálynak bizonyulnak.
írásban. - A tejipari ágazat jelenlegi ereje óriási optimizmust teremt az európai tejtermelők körében.
A tejtermékek iránti, egyre növekvő ázsiai kereslet, a csökkenő európai termelés és az USA-ban a földterületeknek egyre nagyobb mértékben a bioüzemanyagokra való hasznosítása miatt rekordokat dönt a tejtermékek ára.
A vidéki Írországot képviselő európai parlamenti képviselőként boldog vagyok, hogy a tejtermelők jól megérdemelten szusszanhatnak egyet, noha a termelési költségek tovább nőnek, ami egyre nehezebbé teszi - különösen a kisebb tejtermelők számára - a megélhetést.
A piacirányítási mechanizmusok változása instabilitást eredményez.
A tejkvóták 2015-re tervezett eltörlése mellett rendelkezni kell a piaci volatilitás semlegesítéséről.
A termelők reakcióját még nem ismerjük.
A tej mennyiségének növekedése árcsökkenéshez vezet.
A stabilitáshoz létfontosságúak lesznek a WTO értelmében megengedhető védintézkedési mechanizmusok.
Jelenleg az export-visszatérítések nullakulcsosak a globális tejpiacok ereje miatt.
Biztosítanunk kell, hogy azok egy esetlegesen később bevezethető mechanizmusokként megmaradnak.
A változás elkerülhetetlen a tejipari ágazatban, de megfelelően irányított átmenetre van szükség, hogy az európai mezőgazdasági termelők számára stabil és fényes jövőt biztosítsunk.
írásban. - (PT) Egyetértünk a jelentés azon elemével, hogy fontos egy alapvetően minőségi lökést adni az iskolatej programnak.
Sajnáljuk viszont, hogy a jelenlegi formában, az elfogadott irányítási filozófiával és a jelenleg szétosztott forrásokkal ez a program sok esetben az emberi fogyasztásra szánt tej fogyasztásának abbahagyására ösztönzött a gyenge minőség és a középfokú oktatásban részt vevő diákok ízléséhez képest nem kielégítő jellegű termékek miatt.
Ezért egyetértünk abban, hogy az e programban szereplő termékek körét mind a sokféleség, mind pedig a tápértékekkel kapcsolatos megfontolások és a táplálkozás ésszerűsítése tekintetében bővíteni kell.
Emlékeznünk kell azonban arra, hogy olyan egyszerű kérdéseket kell sürgősen megoldanunk, mint a hűtőhálózatok hiánya, mert ez gátolja az iskolákat és sok portugál diákot abban, hogy az UHT tejen kívül máshoz is hozzáférjenek.
A tej tápértéke közismert, és tudjuk, hogy ösztönöznünk kell az embereket arra, hogy igyanak tejet.
Ennek lehetővé tétele érdekében azonban támogatásra van szükség, hogy segítsük a minőségi tejtermelést, ennek kulcsa pedig a számtalan kis tejelő állomány; a főbb családi gazdaságok azok, amelyek - a nem intenzív tejtermelés révén - életben tartják a vidéki közösségeket és a vidéken tartják a lakosságot.
írásban. - (SV) A Mezőgazdasági Bizottságnak a tejtermékekről szóló jelentései vegyes csomagot képeznek.
A "Júniusi Lista” támogatja a Bizottságot abban, hogy meg kell engedni a jelenleg alkalmazandó három kategória egyikébe sem tartozó, emberi fogyasztásra szánt tej termelését és értékesítését.
Az ilyen liberalizáció jó és könnyebbé teszi a dolgokat Svédországban, amelynek 1995 óta vannak problémái azzal, hogy a svéd hagyományokat az EU tejtermékekre vonatkozó merev szabályaihoz igazítsa.
A tejről szóló másik két jelentés az EU közös agrárpolitikájára épül, és azokat a "Júniusi Lista” elutasítja.
A tejtermelésnek a szabad piaccal kapcsolatos ügynek kell lennie, amelyre a közegészségügyi alapon végzett, rendes élelmiszerellenőrzések vonatkoznak.
A Mezőgazdasági Bizottság által a tej- és tejtermékpiac közös szervezéséről szóló jelentésben eszközölt módosítások egész egyszerűen abszurdak.
Azt javasolják, hogy a költségvetési megtakarításokat újra osszák szét a tejipari ágazatban, hogy hozzanak létre egy programot a tejalap szerkezetének átalakítására, hogy adjanak támogatást a tejipari ágazat azon szereplőinek, akiket a növekvő piaci liberalizáció érint, hogy fokozzák a piactámogatási intézkedéseket és a tejjel kapcsolatos promóciós tevékenységeket, hogy adjanak támogatást a hegyvidéki régiókban folytatott tejtermelésre, valamint hogy a tej iskolákban való szétosztásával kapcsolatos rendszert erődítsék meg.
Erőteljesen ellenezzük ezeket a javaslatokat.
A Júniusi Lista azt szeretné megjegyezni, hogy nagyon is jó, hogy az Európai Parlament nem rendelkezik együttdöntési hatáskörrel az EU agrárpolitikája terén, mert akkor az Unió a protekcionizmus és az agrárszektor különböző csoportjainak jutatott komoly támogatások csapdájába esne.
Az Európai Parlament szocialista frakciójának dán tagjai -Rasmussen úr, Thomsen asszony, Schaldemose asszony, Jørgensen úr és Christensen úr - nemcsak a Bizottság javaslatai, de a Parlament által javasolt módosítások ellen is szavaztak.
A küldöttség véleménye szerint a tej iskolákba való szétosztási rendszerének reformjára szükség van, de a javaslat nem megy elég messzire.
A küldöttség szerint a magas zsírtartalmú tejre nyújtott támogatást teljesen el kell törölni, míg az egészséges tejnek a lehető legnagyobb támogatást kellene kapnia.
A küldöttség azonban szeretné hangsúlyozni, hogy támogatja az EU mezőgazdasági támogatásrendszerének a nagyobb mértékű piaci irányultság irányába ható reformját, az uniós agrárpolitikát pedig többek között a környezetvédelmi politikához és a közegészségügyi kezdeményezésekhez kell kapcsolni.
írásban. - E Parlament integritásának biztosítása érdekében a tejipari ágazatban pénzügyi érdekeltséggel bíró valamennyi tagnak érdekeltségi nyilatkozatot kell tenni e szavazások során.
(DE) Elnök úr! Ezen állásfoglalás mellett szavaztam, mivel úgy gondolom, eljön az idő, amikor felül kell vizsgálnunk ezt az intézkedést, és értékelnünk kell, hogy az tényleg megfelelő és hatékony-e.
Ha nem hatékony, el fogjuk törölni; ha csak részben hatékony és megfelelő, akkor azt ennek megfelelően módosítani kell.
Mindenesetre a végrehajtás szabványosításán - azaz az ellenőrzések egységességének biztosításán - kell dolgoznunk, hogy egyszer és mindenkorra véget vessünk annak a bosszúságnak, amelyet a repülőtereken jelenleg tapasztalunk.
(MT) Szeretném kifejteni, hogy nem szabad semmiféle kompromisszumot kötni a biztonság tekintetében.
Meg kell becsülnünk azt, hogy korlátozzák a folyadékok repülőgépekre való felvitelét. Igaz ugyan, hogy ez kényelmetlen, igaz, hogy idegesítő, amikor ki kell dobni, ami nálunk van; másfelől azonban a biztonság kulcsfontosságú; a biztonság a legjobb.
Ha a brit titkosszolgálat azt mondja, hogy még mindig fenyegetés van, akkor még mindig fenyegetés van.
Nem hozhatunk kompromisszumot, és ezért kell igen óvatosnak lennünk az e témával kapcsolatos állásfoglalások elfogadásakor és az indítványok jóváhagyásakor, hogy viselkedésünk semmiképp se tűnjön gyengének vagy erőtlennek.
(SK) Rendszeres üzleti útjaim során én is tapasztalom azokat az idegesítő problémákat, amelyekkel a kézipoggyászukban folyadékokat vivő utasok az európai repülőtereken szembesülnek.
Az utasoknak meg kell válniuk kozmetikumaiktól.
Szerencsére ihatnak félliteres ásványvizeket, de a megengedett határértéket meghaladó arcszesz vagy sampon a kukában végzi.
Az utasok ezeket a repülőtéri ellenőrzéseket jogaik megsértésének tekintik.
Nem tudják, hogy miért kell ezt tenniük és haragszanak az Unióra, annak bürokratikus szabályai miatt.
Repülésük célja más és ezért nem értik, hogy miért kell megválniuk az alapvető higiéniai termékektől.
Az alkalmazottaknak sincs ideje vagy hajlandósága arra, hogy indokolják a terroristaellenes mechanizmusként érvényben lévő szigorú ellenőrzéseket.
Az állásfoglalásra irányuló indítvány mellett szavaztam, amely a légi utasokat érintő ellentmondásos intézkedések megszüntetését javasolja, és amely hangsúlyozza a folyadékokban lévő robbanóanyagok kimutatására alkalmas hatékony eszközök feltárására irányuló kutató tanulmányok szükségességét.
Úgy vélem, hogy az Európai Bizottság alaposan felül fogja vizsgálni a folyadékok repülőgépek fedélzetére való felvitelével kapcsolatos tilalmat, és - ha nem tárnak fel további tényeket - el fogja törölni ezt az ellentmondásos intézkedést.
írásban. - Noha az UKIP elvben egy uniós jogszabály hatályon kívül helyezésének támogatásáról beszél, ez nemzetbiztonsági kérdés, ilyenként pedig a párt nem támogathat egy olyan intézkedést, amely veszélybe sodorhatná a légi utasokat és a személyzetet.
Amint azt Őfelsége Kormánya kijelentette: a terrorizmus továbbra is súlyos és létező fenyegetés.
írásban. - Noha az UKIP elvben egy uniós jogszabály hatályon kívül helyezésének támogatásáról beszél, ez nemzetbiztonsági kérdés, ilyenként pedig a párt nem támogathat egy olyan intézkedést, amely veszélybe sodorhatná a légi utasokat és a személyzetet.
Amint azt Őfelsége Kormánya kijelentette: a terrorizmus továbbra is súlyos és létező fenyegetés.
Őfelsége Kormányának véleménye:
Őfelsége Kormánya üdvözli a Közlekedési és Idegenforgalmi Bizottság állásfoglalásában annak elismerését, hogy Európának magas szintű biztonságra van szüksége a légi közlekedés terén.
A terrorizmus továbbra is súlyos és létező fenyegetés.
Jelenleg nem kivitelezhető az, hogy az utasok által magukkal vinni kívánt folyadékok egy kisebb arányánál többet vizsgáljanak meg.
Így - egy kényelmesebb technológialapú megoldás kidolgozásáig - az időközi ellenőrzések képezik az utasbiztonság megfelelő biztosításának egyetlen jelenlegi módját.
írásban. - Különösen azért szavaztam ezen állásfoglalás mellett, mert abban szerepel az 1546/2006/EK (folyadékok repülőgépekre való felvitele) rendelet hatékonyságának és méltányosságának felülvizsgálatára irányuló követelés.
Amit a legabszurdabbnak látok, az az, hogy Európába repülhetek vámmentes folyadékokkal - az EU-n kívül vásárolt alkohollal, parfümmel vagy élelmiszerrel -, de amennyiben egy másik, EU-n belüli járatra akarok átszállni, akkor azokat a hatóságok elkobozzák.
Nem tűnik fel a Bizottságnak, hogy a terroristák az átlagutasnál valószínűleg jobban ismerik a rendeletet és hogy ennek megfelelően fognak eljárni?
Ez egyúttal azt is jelentené, hogy az EU-n kívül valamennyi repülőtéren alacsonyabb szintű a biztonság, mint a legkevésbé biztonságos uniós repülőtéren.
Rendszeres légi utasként úgy gondolom, hogy ezt igen nehéz - hacsak nem lehetetlen - elhinni.
írásban. - (PT) A folyadékok repülőgépekre való felvitelére vonatkozó korlátozásokról szóló rendelet tekintetében úgy vélem, hogy pozitív lépés azon módosítás elfogadása - amelyet a mi parlamenti képviselőcsoportunk is előterjesztett -, amely "felkéri” az Európai Bizottságot az említett rendelet hatályon kívül helyezésére, mivel soha semmi nem bizonyította, hogy az biztonsági szempontból hatékony, továbbá - az ígéretek szerint mindenre kiterjedő nyilvános jelentés útján - nem kerültek elő meggyőző tények sem.
Ezen túlmenően hangsúlyozták, hogy ha a Bizottság a jövőben ilyen jellegű rendeletet kíván előterjeszteni, akkor először egy olyan jelentést kell készítenie, amely bizonyítja, hogy az intézkedés hatékony lesz.
Szeretnék rámutatni, hogy - bár a jelenlegi rendeletet alkalmazzák - a Bizottság nem tett közzé vagy nem bocsátott a nyilvánosság rendelkezésére külön nyilatkozatot azon tilalmakról korlátozásokról, amelyeknek ezek tárgyát képezhetik, illetve az említett szabályok alóli kivételek listáját vagy épp az intézkedés indokait.
A Bizottság azt sem biztosította, hogy a légi utasokat teljes körűen és helyesen tájékoztatják jogaikról, különösen a biztonsági szabályok alkalmazásával kapcsolatos hatásköri visszaélések eseteire vonatkozóan.
írásban. - Támogatom, hogy a megközelítés abba az irányba mozdult el, hogy felülvizsgálják azon jelenlegi korlátozásokat, amelyek az EU-ban az utasok által a légi járművek fedélzetére felvihető folyadékmennyiségre vonatkoznak.
Azon állásfoglalás mellett szavaztam, amely felkéri az Európai Bizottságot, hogy vizsgálja felül a korlátozásokat, és biztosítsa, hogy azok arányosak legyenek a kockázatokkal.
Reális és bármely potenciális fenyegetéssel arányos korlátozásokra van szükségünk.
Mindannyian igen komolyan vesszük a terroristafenyegetéssel szembeni óvatosság szükségességét, de reakciónknak arányosnak és indokoltnak kell lennie.
Valamennyi pártot aggasztja az, hogy az Európai Bizottság által kiszabott jelenlegi korlátozások aránytalanul költségesek és bomlasztó hatásúak.
Szeretném látni, hogy a helyzetet felülvizsgálják, és ha ezek a korlátozások továbbra is fennmaradnak, akkor a Bizottságnak egyértelműen és pontosan meg kell indokolnia, hogy azokra miért van szükség.
írásban. - A brit konzervatívok teljes mértékben támogatják annak a rendeletnek a felülvizsgálatát, amely azt szabályozza, hogy az utasok milyen folyadékokat vihetnek fel és milyeneket nem a repülőgépek fedélzetére.
Igen eltérő az a mód, ahogyan ezt a rendeletet EU-szerte alkalmazzák, ez pedig következetlenségekhez és nyilvánvaló méltánytalansághoz vezet, és bármely felülvizsgálatnak sürgősen foglalkoznia kell ezzel az aspektussal.
Szerintünk azonban nem volna helyes a rendeletek hatályon kívül helyezésére felszólítani ebben a szakaszban, mivel elvileg nem szabad előre megítélni egy szakértői felülvizsgálat eredményét, a nyilvánosság védelme pedig elsődleges.
írásban. - Az UKIP támogatja bármely uniós jogszabály hatályon kívül helyezését.
Ez azonban egy olyan különös intézkedés, amely veszélybe sodorná az utasokat és a személyzetet, ezért ezt nem támogathatjuk.
írásban. - Ezen állásfoglalás ellen szavaztam, amelynek célja a repülőgépek fedélzetén a folyadékokat korlátozó, tavaly bevezetett, meglévő rendelet hatályon kívül helyezése.
Aggódom amiatt, hogy az Európai Parlament liberális és zöld brit tagjai most megnyitották az utat e jogszabály hatályon kívül helyezésének lehetősége előtt, annak ellenére, hogy mind a biztonsági szolgálatok, mind pedig a Közlekedési Minisztérium erősen a jogszabály fenntartását javasolja.
Miközben egyetértek a jogszabály folyamatos felülvizsgálatával, egyszerre korai és veszélyes lenne most hatályon kívül helyezni a jogszabályt.
írásban. - (PT) Úgy vélem, hogy a légi közlekedés biztonságára irányuló fenyegetés valós, és hogy az ezzel járó veszélyek óriásiak.
Ezért úgy gondolom, hogy az utasok kényelmetlensége arányban áll azzal, amit védünk, valamint hogy itt semmiképpen nem a jogok, szabadságok vagy garanciák megsértése a kérdés, hanem egy, a hatékonyságát már bizonyító technikai intézkedés.
Ezért úgy vélem, hogy az Európai Parlament túlságosan meggondolatlan és túllép megbízatásán, amikor azt kéri, hogy a folyadékok repülőgépekre való felviteléről szóló rendeletet csak akkor hajtsák végre, ha olyan új bizonyíték merül fel, amely alátámasztja annak végrehajtását.
Az elővigyázatosság elve azt diktálná, hogy jobb egy kevés kényelmetlenséget elszenvedni, mint egy katasztrófát.
A biztonság elve azt diktálja, hogy csak akkor szabad könnyebbé tenni a dolgokat, ha biztosak vagyunk az ezzel járó kockázatokban.
Ezért az egységes légiközlekedés-védelmi követelményrendszer végrehajtásához szükséges intézkedések meghatározásáról (a folyadékok repülőgépekre való felvitele) szóló állásfoglalásra irányuló indítvány ellen szavaztam.
Egy olyan időszakban, amikor a szabadságon lévők óriási számban indulnak vissza dolgozni, érdemes elgondolkodni a repülőgépeken és a repülőtereken alkalmazandó néhány biztonsági szabályon.
Emlékeztetőül: évente több mint 16 millió utas halad át a brüsszeli nemzeti repülőtéren, és tavaly november óta tiltják számukra azt, hogy kézipoggyászukban folyadékot vigyenek magukkal.
Számomra nem kérdés a biztonság veszélyeztetettsége.
Az utasok azonban óriási számban panaszkodtak e tilalom különböző európai repülőtereken való végrehajtásának módja miatt: egyes helyeken magukkal vihetik a repülőtéren vásárolt termékeket, másutt nem.
Ezen felül nehéz az utasokra kivetni egy ilyen jellegű intézkedést, ha annak a biztonság tekintetében meglévő hozzáadott értéke nem bizonyosodott be minden kétséget kizáróan - és úgy tűnik, ez a helyzet.
Úgyhogy számomra ésszerűnek tűnik azt kérni a Bizottságtól, hogy bizonyítsa ezen intézkedés érvényességét, és ha az bebizonyosodik, írják elő annak egységes, teljesen átlátható alkalmazását.
Így az utasok végre tudni fogják, hogy merre menjenek.
írásban. - E jelentés ellen szavaztam, mert - noha tényleg van értelme ezen intézkedés hatását felülvizsgálni - fontos, hogy azt ne helyezzék hatályon kívül.
Az én régiómban található Gatwickhoz hasonló európai repülőtereken áthaladó utasok gyakran össze vannak zavarodva, és bosszantja őket e szabály alkalmazása.
Különösen az, ahogyan az utasoktól elvárják, hogy leadják egy repülőtéren vásárolt "vámmentes” folyadékjaikat a kézipoggyászokat ellenőrző hatóságoknak.
Úgy tűnik, a probléma azokkal az átutazó utasokkal van, akik a tranzitrepülőtéren vásárolnak, és aztán megpróbálnak átjutni a biztonsági ellenőrzésen a másik járatukhoz.
Ellenzem a teljes hatályon kívül helyezést, mert még mindig léteznek olyan jogos biztonsági aggályok, amelyeknek elsődleges prioritásunkat kell képezniük.
Egy egyszerű hatályon kívül helyezésnek vannak olyan alternatívái is, amelyek nagyobb kényelmet biztosíthatnának az utasok számára, és fenn is tarthatnák a biztonságot.
írásban. - A jelenlegi esztelen repülőtéri és légi biztonsági intézkedések szerencsétlenül és folyamatosan emlékeztetnek a terrorizmusra.
Nem segítenek a közbizalomban.
Biztonsági ellenőrzéseknek lenniük kell - mind a lakossági, mind pedig a légi oldalon.
Ezeknek azonban ésszerűnek és rugalmasnak kell lenniük.
Mindenekelőtt pedig hatékonyabban kell a céljukat szolgálniuk.
Ez azt jelenti, hogy a profilalkotás kulcsfontosságú intézkedés, amelyet a megkülönböztetés vádja miatt kerülnek.
Különös, hogy az Európai Bizottság azt gondolja, zöld utat kell engednie az európai repülőterekre vonatkozó új biztonsági intézkedések előtt.
Az uniós országok kormányainak koordinálniuk kellene reakciójukat, de ez nem szolgálhat ürügyként a Bizottság hatáskörének új területekre való kiterjesztésére.
A brit kormánynak minden bizonnyal ellen kell állnia bármilyen további, arra irányuló kísérletnek, hogy az igazságügyi és rendfenntartási ügyekben meglévő nemzeti vétójogunkat elvegyék.
A Nemzetközi Polgári Repülési Szervezet - globális hatóköre miatt - a megfelelő szerv annak biztosítására, hogy a világon valamennyi repülőtér megfeleljen a biztonsági igényeknek.
Tartózkodtunk az állásfoglalásról való szavazásban.
Kollégám, Ayala Sender asszonynak Európában a teherszállítási logisztikáról és a fenntartható mobilitásról szóló bizottsági közleményre reagáló jelentése mellett szavaztam.
Várjuk a Bizottságnak a teherszállítás logisztikára vonatkozó cselekvési tervről szóló, 2007 őszén esedékes jelentését.
A logisztika témájában azonban egyre sürgősebbé válik az ambiciózus európai területfejlesztési politikáról folytatandó vita elindítása, amely különösen az infrastruktúra (autópályák, vasutak, repülőterek, kikötők, új technológiák, műholdak stb.), finanszírozásán alapulna úgy, hogy az adósságot például az Európai Beruházási Bank (EBB) nagyobb mértékű kihasználásával finanszíroznák, amely 10 év alatt közel 1 000 milliárd eurós befektetési potenciált tud biztosítani, illetve a köz- és magánszféra közötti partnerségek (PPP-k) kihasználásával stb.
Egy szilárd befektetésen alapuló ambiciózus európai területfejlesztési politika lesz az egyik feltétele annak, hogy lehetővé váljon a logisztikát működtetőknek az, hogy munkájukat a lehető legjobb költségek mellett, ezzel egyidejűleg pedig a környezet tiszteletben tartásával, megfelelően végezzék.
írásban.
(SV) - Nagyon is indokolt együttműködni a tagállamok között zökkenőmentesen működő közlekedési rendszer létrehozásán a belső piac előmozdítása céljából.
A jelentésnek azonban számos pontját kérdőjelezzük meg.
Nem osztjuk azt a véleményt, hogy a közös közlekedéspolitika alulfinanszírozott, és hogy az EU-nak további forrásokat kellene befektetnie ezen a területen.
Megkérdőjelezzük a közlekedésben és logisztikában érintett személyzetre vonatkozó közös képzési normák szükségességét, mivel nagyon bízunk az egyes tagállamok azon képességében, hogy ezt a területet kielégítően tudják kezelni.
Végül pedig úgy véljük, hogy a tagállamoknak önállóan kell eldönteniük, hogy engedélyezik-e vagy sem a 60 tonnás áruszállító járműveket.
E kritikák miatt úgy döntöttünk, hogy a jelentés ellen szavazunk.
írásban. - (PT) Noha e jelentés kapcsán több megfontolás is említést érdemel, a szavazáshoz fűzött indokolásban szeretnénk rámutatni, hogy nem értjük azt, hogy miért utasították el az általunk javasolt módosítást, amely arra irányult, hogy említsék meg a legkülső régiókat - mint például az Azori-szigeteket és Madeirát - a különböző uniós országokban a közlekedési logisztika prioritásainak meghatározása során.
Elutasított módosításaink a következőkre helyezték a hangsúlyt:
a közszolgáltatások stratégiai fontossága és a gazdasági, társadalmi és területi kohézió előmozdításában az állami szektorhoz való hozzájárulásuk, valamint azon politikák bírálata, amelyek megkérdőjelezik az állam mint közszolgáltató szerepét;
a kohéziós politika keretében a strukturális alapokból társfinanszírozott állami befektetések ösztönző hatása, amely vonzza a magánbefektetést is, valamint állami befektetési stratégia hiányában a magánbefektetések finanszírozására a közösségi finanszírozás felhasználásának lehetősége.
Az elutasítás ezért is jelentős, mert a jelentés megállapítja, hogy a logisztika főként vállalkozási tevékenység, figyelemmel azonban arra, hogy az állami hatóságok azok megkönnyítésében szerepet játszhatnak és segítőként járhatnak el, valamint a jelentés kéri a logisztika finanszírozása tekintetében meglévő legjobb gyakorlat - a köz- és magánszféra társfinanszírozását alkalmazó különféle kezdeményezések - terjesztését.
Fogadják meg a tanácsot...
Ezen irányelv mellett szavaztam, mert az felkelti a tudatosságot különösen a közlekedési ágazattal kapcsolatban.
Végül is a közlekedési logisztika kulcsfontosságú tényező az európai gazdasági növekedés, versenyképesség és életminőség fejlődésében, továbbá a környezeti hatást is csökkenti.
Véleményem szerint azonban a megalinerek engedélyezésére vonatkozó állításoknak nem szabadna szerepelniük ebben az irányelvben, mivel azok nem elég messzelátók és nem mennek eléggé messzire.
Csak abban a reményben szavaztam az irányelv mellett, hogy a Bizottság a közeljövőben felkarolja ezt a kérdést, és a területet külön fogja szabályozni, amikor is a biztonsági, környezetvédelmi, közlekedési és logisztikai aspektusokat is figyelembe kell majd venni.
A csúcstechnológiával összefüggő ismereteket, valamint a politikusoknak az ilyen járművek használatára vonatkozó szigorú keret megállapítására irányuló hatáskörét is fel kell majd használni.
Ez magába foglalhatja a gépjárművezetést támogató rendszerek - mint például a fékrásegítők, a sávelhagyásra figyelmeztető rendszerek, az automatikus sebességszabályozó rendszerek és a kameramonitorok - használatára vonatkozó szabályokat, vagy pedig a kormányozott tengelyekre és a meghajtás több kerék közötti elosztására vonatkozó szabályokat.
Végül pedig nem szabad a "megaliner” kifejezést automatikusan a maximálisan engedélyezett 60 tonna tömeggel azonosítanunk.
Figyelembe kell venni, hogy a legfeljebb 44 tonna össztömegű megalinerek ténylegesen csökkentik a közúti torlódásokat és óriási előnyökkel járnak a gazdaság, a közlekedés és a környezet számára anélkül, hogy károsítanák a vasutakat, amelyek még arra sem képesek, hogy felszívják a közlekedési szolgáltatások iránti megnövekedett keresletet.
Jóllehet nagyon örülök Ayala Sender asszony logisztikáról szóló, a tisztább és fenntarthatóbb közlekedés tekintetében a módköziség fontosságát hangsúlyozó saját kezdeményezésű jelentése elfogadásának, nem tudok mást tenni, mint sajnálkozni a 21. bekezdés elfogadása miatt, amely ellen a Közlekedési és Idegenforgalmi Bizottságban már szavaztam.
Azért szavaztam e bekezdés ellen, mert a 60 tonnás áruszállító járművek - amelyek előtt e bekezdés megnyitotta a kapukat - veszélyesek a környezet és a közutak használói számára, és amelyeket nem az ilyen rakományok szállítására tervezték.
A közúti lobbi érvei megtévesztőek: mivel a jelenlegi tehergépjárművek teherszállítási kapacitását már most sem használják ki, csupán trükk a szennyező gázok kibocsátásának csökkentése, amellyel az emberek megpróbálnak minket becsapni a "kevesebb jármű - több szállított áru” jelmondat alapján.
Ami az e kamionok által az infrastruktúránkra gyakorolt hatást illeti: ez végül az adófizetők vállára fog nehezedni azzal, hogy az útburkolat javítására vonatkozó költségvetésekben robbanást fog okozni.
Végül pedig, ami a közúti közlekedésbiztonságot illeti - az infrastruktúrának okozott kár jelentette kockázatok mellett - e közúti szörnyek puszta mérete is veszélyt jelent a többi felhasználó számára.
írásban. - Noha támogatni fogom Ayala Sender jelentését, mert az számos jó és építő jellegű javaslatot tartalmaz a teherszállítási logisztika technikai tárgyára vonatkozóan, azért vannak aggályaim.
Az egyik dolog, ami miatt aggódom, hogy a 60 tonnás óriás-tehergépjárművek Európa-szerte történő bevezetésének lehetősége olyan elgondolás, amelyről úgy vélem, hogy elhibázott és nem megfelelő akkor, amikor a vasúti teherszállítás hanyatlik és amikor a nemzeti infrastruktúrák nem képesek elviselni a 60 tonnás tehergépjárműveket. Őrültségnek tűnik elmozdulni a jelenlegi súlyhatároktól.
Értékelem azt, hogy néhány ország már rendelkezik 60 tonnás tehergépjárművekkel, ami miatt helyes lehetővé tenni a tagállamok számára, hogy maguk döntsék el, mi legyen nemzeti súlyhatáruk.
Ezt azonban nem szabad sem úgy venni, hogy a 60 tonnás tehergépjárművek önmagukban zöldutat kapnak, sem pedig a későbbi bajok valamiféle első jelének tekinteni.
Sajnos Ayala Sender asszony kitűnő jelentése csak méltánytalan figyelmet kapott, mert a képviselők és a média annak csak egyetlen szakaszát - jelesül a 60 tonnás óriás-tehergépjárműveket - hangsúlyozták.
Célszerű ezért újólag megismételni, hogy a tagállamok nem kötelesek azokat nemzeti hálózataikban bevezetni.
írásban. - (PL) Inés Ayala Sender "Az áruszállítás logisztikája Európában, a fenntartható mobilitás kulcsa” című jelentése mellett szavazok.
Ayala Sender egy igen jó jelentést terjesztett elő, amely alaposan elemzi e fontos kérdést.
Hatékony logisztikai ágazat nélkül a növekedésre, foglalkoztatásra és a befektetők és munkavállalók számára az Európai Unió vonzerejének növelésére - más szóval a lisszaboni stratégia főbb pillérjeire - irányuló célok nem érhetők el.
A logisztika fontos eleme Európa fejlődésének és a nemzetközi színtéren meglévő versenyképességének.
A logisztikai tevékenységek összességükben az EU GDP-jének 13%-át adják.
Szem előtt kell tartanunk a helyes logisztikai megoldások által a környezetszennyezés visszaszorításában kiváltott óriási hatást és azt, hogy hogyan fognak ezek az energiafogyasztásban segíteni.
Véleményem szerint támogatnunk kell a jelentést, amelynek célja segítséget nyújtani a logisztika területén egy európai szintű cselekvési terv kialakításában.
A Foglalkoztatási és Szociális Bizottság azon állásfoglalásra irányuló indítványa mellett szavaztam, amelyben kimondják, hogy az Európai Foglalkoztatási Szolgálat (EURES) hálózatának fontos európai munkaerő-piaci kommunikációs platformmá és a munkavállalók földrajzi és foglalkoztatási mobilitása tekintetében egy egyablakos megoldássá kell válnia.
Ennek az egyablakos megoldásnak - különösen a munkával kapcsolatos szociális biztonsági kérdésekből eredő - akadályok megszüntetésére és a munkavállalók egyéni jogaikkal kapcsolatos ismereteinek növelésére kell irányulnia.
A földrajzi és a foglalkoztatási mobilitás kulcsfontosságú eszköz a felülvizsgált lisszaboni stratégia sikeréhez, továbbá - általánosabban - a szociális piacgazdaság alapján működő belső piac megfelelő működéséhez.
Ez fontos kihívás a "rugalmas biztonság” foglalkoztatási megközelítései, azaz az olyan megközelítések számára, amelyek nagyobb mértékű rugalmasságot tesznek lehetővé a humán erőforrás kezelésében, miközben biztosítják a polgártársaink által elvárt foglalkoztatási biztonságot.
Az EURES-nek az egységes európai munkaerőpiachoz való hozzájárulása tekintetében az EURES 2004-2005. évi tevékenységi jelentéséről szóló állásfoglalás mellett szavaztam.
Úgy vélem, hogy a földrajzi és foglalkoztatási mobilitás kulcsfontosságú eszköz a felülvizsgált lisszaboni stratégia sikeréhez.
E tekintetben úgy vélem, hogy az Európai Bizottságnak a transznacionális toborzás és a határokon átnyúló partnerségek területére vonatkozó projektek támogatása érdekében a megnövelt 2007-es költségvetési tételen keresztül kellene előmozdítania a dolgozók földrajzi és foglalkoztatási mobilitását.
Az EURES-hálózatot egy lehetséges európai munkaerő-piaci kommunikációs platformként, azaz olyan tényezőként ismertetik, amely segíthetne ösztönözni a dolgozók földrajzi és foglalkoztatási mobilitását.
Segítenie kellene az információnyújtás tekintetében jelenleg meglévő hiányosságok kezelését annak érdekében, hogy elkerülhetők legyenek az olyan borzasztó helyzetek, amelyekkel a különböző országokban lévő munkavállalók szembesülnek, ahová főként a saját országukban uralkodó munkanélküliség miatt kell menniük azért, hogy dolgozhassanak, ahogy a portugál munkásokkal is ez a helyzet.
Javítanunk kell a szociális biztonságra és a munkavállalói jogokra vonatkozó tájékoztatást a szabadságok, a fizetés, a betegbiztosítási ellátások, a lakhatási ellátás, valamint az oktatási és képzési ellátások tekintetében.
Biztosítanunk kell, hogy megfelelően elismerik és fenntartják azon munkavállalók jogait, akik egy, a származási országuktól eltérő országba mennek dolgozni.
Az ellenőrzések hiánya az egyik komoly kérdés, amellyel foglalkozni kell.
Közismert, hogy a munkavállalók gyakorta kényszerülnek sokáig dolgozni, megfelelő szállás nélkül, sőt, munkaszerződés nélkül, továbbá hogy az eredeti megállapodás szerinti fizetésnél kevesebb pénzt kapnak.
Ezekkel a kérdésekkel foglalkoznunk kell, ha el akarjuk érni a zavarmentes munkavállalói mobilitást.
(CS) Támogattam a jelentést, amelynek célja, hogy hozzájáruljon a túlzott mértékű és veszélyes alkoholfogyasztás csökkentéséhez.
Támogatom 0,00% határt is, de csak a hivatásos járművezetők esetében.
Ellenzem a megkülönböztetés nélkül alkalmazott figyelmeztető címkéket, mivel azt nem tartom kötelezőnek, és az EU hatáskörén kívül esőnek tekintem.
Úgy vélem, hogy az egyes nemzeti parlamentek feladata az ilyen intézkedések elfogadása, amelyek nem megkülönböztetés nélkül alkalmazandók, nem populisták, illetve nem kötelezőek, hanem inkább a túlzott mértékű alkoholfogyasztással fenyegetett, körülhatárolt kockázati csoportokra irányulnak.
(FR) Elnök úr! Foglietta úr saját kezdeményezésű jelentésének ismertetése olyan észrevételeket váltott ki, amelyek azt sugallhatják, hogy az Európai Néppárt (kereszténydemokraták) és az Európai Demokraták Képviselőcsoportjának valamennyi tagja alábecsüli az alkoholizmus komoly problémáját.
Nem tudom helyeselni azt a lezserséget, amellyel az alkoholfüggőség problémáit takargatják az alkoholtartalmú italok termelői és lobbijaik iránti tiszteletből.
A fiatalok védelme többet érdemel, ahogy az alkoholizmus - mint az érintett személyhez közelálló valamennyi embert érintő súlyos betegség - kezelése is.
Végeredményben ez a saját kezdeményezésű jelentés nem tesz semmit a tényleges helyzet megváltoztatására.
írásban. - (SV) Úgy döntöttünk, hogy támogatjuk a jelentést a végső szavazásban.
Mindazonáltal jobb szerettünk volna erőteljesebb rendelkezéseket látni a szeszes italok üvegein lévő figyelmeztetésekre és a nők terhesség alatti alkoholfogyasztásának veszélyeire vonatkozóan.
Sajnálatos, hogy a Parlament a plenáris ülésen nem tudta támogatni a módosításokat és a meglévő szöveg ezen irányvonalak mentén haladó részeit.
írásban. - (FR) Foglietta úrnak az alkohollal kapcsolatos károk csökkentésében a tagállamok támogatására irányuló uniós stratégiáról szóló saját kezdeményezésű jelentése mellett szavaztam.
A Bizottság helyesen járt el abban, hogy közleményt adott ki az alkohol veszélyes és káros fogyasztásáról, valamint annak káros egészségügyi következményeiről.
Támogatom az ajánlásokat, miközben nem áshatjuk alá a szubszidiaritás elvét a veszélyes és káros alkoholfogyasztás megfékezésére irányuló, különösen a sérülékeny társadalmi csoportokra - mint például gyermekek, fiatalok és terhes nők - vonatkozó általános, ambiciózus tagállami célkitűzések javára.
Örülök annak, hogy az európai parlamenti képviselők bölcsen elismerik, hogy az alkoholtartalmú termékek fogyasztása az európai kulturális örökség és életstílus részének tekinthető, valamint hogy az alacsony alkoholfogyasztás (10 g/nap) bizonyos körülmények mellett segíthet egyes betegségek megelőzésében.
írásban. - A dohányzás és a magas vérnyomás után az alkoholfogyasztás a harmadik legfontosabb megbetegedési és korai elhalálozási ok az EU-ban, amely egészségügyi szolgálatainknak milliókba kerül.
Az ezzel kapcsolatos közúti balesetek továbbra is életeket követelnek, míg a kapcsolódó közrendi bűncselekmények száma és a törvényes életkor alatti italozás Európa-szerte nő.
Az alkohollal kapcsolatos károk csökkentésének leghatékonyabb eszköze a végrehajtással párosuló, tényleges tudatosság. a hatékony otthoni és az alapfokú iskolában kezdődő iskolai oktatás kiemelkedő fontosságú.
A nőket és a férfiakat jobban kellene tájékoztatni a terhesség alatti alkoholfogyasztás kockázatairól és különösen a magzati alkoholspektrum-zavarokról (FASD), én pedig támogatom a jelentés eredeti nyelvezetét, amely hangsúlyozza a megfelelő figyelmeztetést az alkoholtartalmú italok csomagolásán, amely esetleg megakadályozhatja a terhes nőket abban, hogy a terhesség előtt és alatt alkoholt igyanak.
Felkérem az ír kormányt, hogy vizsgálja meg az alkoholtartalmú italok e szindrómára irányuló kötelező címkézését.
Erőteljesen támogatom, hogy fel kell kérni a Bizottságot, hogy tegyen lépéseket a veszélyes és káros alkoholfogyasztás csökkentésének egyik módjaként az innovatív kommunikációs eszközök - többek között a címkézés - hatékonyságával kapcsolatos független tanulmány elkészítésének elősegítése érdekében.
A Júnusi Mozgalom támogatja az alkoholtartalmú italokon a figyelmeztető címkék elhelyezését.
Amikor e javaslatok ismét a Parlament elé kerülnek, ki kell dolgoznunk a minimális címkézési szabályokat, hogy a tagállamok az elővigyázatosság elvével összhangban alkothassanak jogszabályokat.
Véleményem szerint az alkoholfogyasztással kapcsolatos problémák aggasztó méreteket öltenek valamennyi uniós tagállamban.
A régiónként és tagállamokként eltérő, hagyományos, ünnepi alkalmakkor történő alkoholfogyasztás mellett arra is emlékezni kell, hogy a rendszeres, túlzott mértékű alkoholfogyasztás káros hatással jár az egészségre és súlyos közvetlen következményei vannak: közúti balesetek és antiszociális magatartás.
Következésképpen sürgősen emlékeztetnünk kell az alkoholtermelőket és -forgalmazókat saját felelősségeikre, meg kell kérnünk az ágazatban működő gazdasági szereplőket, hogy nyújtsanak megfelelő támogatást, be kell vonnunk az iskolákat és a családokat, olyan üzenetet kell küldenünk a fiatalok számára, amely pozitív példákat tartalmaz, és növelnünk kell a kockázatokkal kapcsolatos tudatosságot a társadalom legsérülékenyebb rétegei körében.
írásban. - (PT) A jelentés - anélkül, hogy részletezné - pusztán megemlíti az alkoholfogyasztás mögött meghúzódó okok központi kérdését, és ennélfogva hátulütője annak, amit a kockázat/fenyegetés/büntetés egyensúlyának értékelési folyamatán alapuló kognitív/elnyomó megközelítésnek hívhatunk.
Szem előtt kell tartani, hogy bármely addiktív kábítószernek és bármely addiktív magatartásnak megvannak a maguk jellemzői.
A jelentés megemlíti, hogy hatékonyabb következtetéseket kell levonni az összegyűjtött adatok alapján, de úgy tűnik, hogy egy előre eldöntött ügy irányába mutató úton halad.
Az "alkohol és a munkahely” nagy horderejű kérdésének kezelése előtt hangsúlyoznunk kell a fiatalok értékeinek és hozzáállásának kialakításában a példaképek óriási jelentőségét.
Még a foglalkoztatási egészséget is - amelynek központi szerepet kell játszania itt a megelőzésben és a terápiás tanácsadásban - a munkáltató elnyomó/kizsákmányoló karjának tekintik az egészségügyi problémák megelőzésére és az egészség előmozdítására irányuló önálló mechanizmus helyett.
Költségvetési tételt kellene létrehozni a munkahelyi stressztől, túlzott munkatehertől, foglalkoztatási és munkahelyi bizonytalanságtól szenvedő munkavállalók támogatására szolgáló programok finanszírozására, amelyek arra irányulnak, hogy azonosítsák és kezeljék az alkoholfüggőséget, javítsák a munkafeltételeket, megelőzzék a betegségeket és előmozdítsák az egészséget.
írásban. - (SV) A Júniusi Lista úgy döntött, hogy a jelentés és jó néhány módosítás ellen szavaz.
Az alkohollal kapcsolatos politikának nemzeti ügynek kell lennie, és ezért azt nem szabad uniós szinten formálni.
Minden tagállamnak megvan a saját iváskultúrája, és ennek kell alapul szolgálnia ahhoz a munkához, amelyet a polgárok az alkohollal kapcsolatos károk csökkentése érdekében végeznek.
Ahogyan az országok rátalálnak a különböző ösvényekre, úgy tapasztalható előrehaladás nemzetközi szinten ezen a területen, csakúgy, mint majdnem az összes többiben.
Azzal, ha más országok tapasztalataiból tanulnak, az egyes országok a lehető legjobb módon alakíthatják ki saját alkoholstratégiájukat.
Az ilyen, országok közötti intézményes verseny az oka az európai országok által csaknem minden területen elért történelmi sikereknek.
A Parlamentnek nem szabad ezt a verseny veszélyeztetnie azzal, hogy az uniós szintű homogenitást ösztönzi.
A jelentés mellett szavaztam, amely számos konkrét javaslatot tesz az alkoholfogyasztásnak az olyan sérülékeny csoportok körében való megelőzésére, mint például a fiatalok és a terhes nők.
A jelentés nem démonizálja a kultúránk és hagyományaink részét képező méréskelt borfogyasztást (a terhes nők különös esetének kivételével), hanem a túlzott alkoholfogyasztással foglalkozik.
Örülök azoknak a javasolt intézkedéseknek is, miszerint nyújtsunk több információt a terhes nőknek a terhesség során fogyasztott alkohollal kapcsolatos kockázatokról.
Az alkoholfogyasztás - még kis mennyiségben is - káros a magzatra.
Magzati rendellenességek, kisfejűség, izgatottsággal, viselkedési zavarokkal, kognitív problémákkal vagy akár mentális retardációval jellemzett neurológiai problémák - ez csak néhány, a gyermekkel kapcsolatos kockázatok közül.
Végül elégedett vagyok azzal a javaslattal, hogy az egészségügyi szolgálatokon keresztül megfelelő kommunikációt vezessenek be a terhes nők számára.
Mindannyian fel szeretnénk lépni a veszélyes és káros alkoholfogyasztással szemben, különösen a fiatalok körében, akiknél a legújabb divatos túlkapás az, amit a németek Koma-Saufen-nek - egy, az országomban igencsak jól ismert kifejezéssel - illetnek.
Elismerem az Európai Unió hatáskörét a közegészségügyi problémák kezelését illetően és azt a szerepét, amelyet a tekintetben kell játszania, hogy ösztönözze a tagállamok között az információk és a legjobb gyakorlatok cseréjét.
Az állásfoglalás sajnos csak az alkohol káros következményeit emeli ki, a mérsékelt fogyasztás előnyeit pedig nem.
Valójában tudományosan bizonyított, hogy a mérsékelt borfogyasztás megelőző hatású a szív- és érrendszeri megbetegedések, a rák és az elmezavar tekintetében.
Ezt az értékes információt azonban tilos feltüntetni a címkéken az európai rendeletek miatt.
Miért figyelmeztetjük a nőket a terhesség előtt és alatt, és miért hagyjuk figyelmen kívül az alkoholizmus által a férfiak nemzőképességére gyakorolt hatást?
Miért ajánlunk magasabb adókat az alkoholtartalmú italokkal kapcsolatban, amikor egyértelmű, hogy az alkoholizmus azokban az országokban a legrosszabb, ahol a legmagasabbak az adók?
Szeretném hangsúlyozni azt, hogy nem lehet kérdéses a valamennyi járművezetőre vonatkozó véralkohol-szint határértékek uniós szintű meghatározása.
A bűncselekményeket elkövető járművezetőkkel kapcsolatos zéró tolerancia - függetlenül attól, hogy ittasan vezettek-e vagy sem - hatékonyabb lenne a közúti balesetek áldozatai számának növekedése elleni küzdelemben.
írásban. - A fent említett jelentés mellett szavaztam és örülök annak, hogy felvették a 16. bekezdés általam is megszavazott módosítását, amely a terhesség idején történő alkoholfogyasztás káros hatásait emeli ki.
A tagállamok jelenleg arra használhatják a címkézést, hogy tájékoztassák a fogyasztókat az alkoholfogyasztás esetleges negatív hatásairól, és ez olyasvalami, amit az ír kormánynak minden bizonnyal meg kellene fontolnia.
A címkézés tekintetében jelentős előrehaladás azonban csak az ezen a területen végzett uniós harmonizáció révén érhető el.
Várom a Bizottságnak a veszélyes és káros alkoholfogyasztás csökkentésére irányuló innovatív kommunikációs eszközök hatékonyságáról szóló publikációját 2010. január 1-je előtt, ahogy arra a fent említett jelentés is felszólított.
írásban. - Támogattam ezt a jelentést és örülök annak, hogy most tényleges erőfeszítést fognak tenni a törvényes korhatár alatti és a túlzott ivás kezelésére.
Támogatom azt az ajánlást is, hogy a véralkoholszint határértéke a lehető leginkább közelítse meg a 0,00%-ot, főként a kezdő járművezetők tekintetében, noha tudom, hogy a 0.00% határérték nem kivitelezhető.
Szerintem az alkopopokat a szupermarketekben el kell különíteni az üdítőktől, és örülök, hogy a jelentés ezt kiemeli.
Igen jó jogszabályokat alkotni a tejről, a tej iskolákban vagy a hadseregben való szétosztásáról vagy épp egy új kategória megalkotásáról, de a tejágazat - az valami egészen más.
Az 1980-as években a Bizottság azt mondta nekünk Brüsszelben, hogy tócsában áll a tej és hegyekben áll a vaj.
Aztán - a gabonafélékhez hasonlóan - bevezették a "malthusi bürokrácia” politikáját.
A francia mezőgazdasági miniszter, Michel Rocard ösztönzésére feltalálták a tejkvótákat.
Ez - mármint az adagolás - a szűkösség mesterséges előidézése.
Az emberiség történetében először vettek vissza az emberek önként a termelésből, és elutasították a természet által természetesen kínált bőséget.
Sőt, ami még rosszabb - hogy a szűkösséget biztosan elérjük -, egész addig elmentünk, hogy bolonddíjat adtunk a szarvasmarhák levágására.
Aminek meg kellett történnie, az meg is történt.
A termelési akadályok korlátozták a termelést.
A tejtengertől eljutottunk a tej Aral-taváig.
Vajhiány van.
Az árak emelkednek.
Ez mesterségesen keltett hiány, ugyanúgy, mint ahogyan az a búza esetében történt.
írásban. - A magzati alkoholszindrómát (FAS) és a magzati alkoholspektrum-zavarokat (FASD) sürgősen és komolyan mérlegelni kell.
Az alkoholtartalmú termékeken a FAS-szel kapcsolatos, megfelelő közegészségügyi oktatási kampánnyal párosuló - az USA-beliekhez hasonló - figyelmeztetések hatékony módjai annak, hogy figyelmeztessenek a terhesség alatti ivás hatására.
A terhesség alatt nincs az alkoholfogyasztásnak biztonságos szintje, a nőknek pedig ismerniük kell a tényeket.
Az alkoholiparnak sürgősen cselekednie kell.
Emellett az alkoholiparban pénzügyi érdekeltséggel rendelkező valamennyi képviselőnek érdekeltségi nyilatkozatot kell tennie.
Szavazathelyesbítések és szavazási szándékok: lásd a jegyzőkönyvet
(Az ülést 12.55-kor felfüggesztik, 15.00 órakor pedig ismét megnyitják.)
Az előző ülés jegyzőkönyveinek jóváhagyása: lásd a jegyzőkönyvet
Pénzügyi instabilitás és a valós gazdaságra gyakorolt hatás (vita)
A következő napirendi pont a pénzügyi instabilitásról és a reálgazdaságra gyakorolt hatásról szóló tanácsi és bizottsági nyilatkozatok.
Elnök úr, biztos urak, hölgyeim és uraim! Mint azt gondolhatják, még túl korai értékelni a pénzügyi piacokon bekövetkezett legújabb zavart.
Specifikusabb gazdasági adatokra várunk még, és - mint tudják, a Tanács tavaly július óta nem ülésezett -, de egyetértek az Eurogroup elnökével, Jean-Claude Juncker úrral akkor, amikor azt mondja, hogy pillanatnyilag nincs a növekedési előrejelzésekre gyakorolt érezhető hatás az euroövezet egészében.
Az európai gazdaság továbbra is szilárd alapokon nyugvó, erőteljes növekedést mutat.
Valójában az idén igen pozitív eredményeket mutatott a költségvetési hiányok csökkentése, az euro stabilitása, a gazdasági növekedés és a foglalkoztatás terén.
Ennek tükrében kell az általam korábban említett legújabb pénzügyi zavart szemlélni.
Ez ügyben most csak ennyit tudok mondani.
Biztos vagyok benne, hogy az Ecofin miniszterek szeptember 14-én és 15-én a portugáliai Portóban tartandó informális ülésén nagyobb részletességgel és sokkal teljesebb és aktuálisabb adatok alapján elemzik majd az Európai Unió gazdasági és pénzügyi helyzetét - ahogyan az a tanácsi üléseken szokott lenni.
Arról is szeretném biztosítani Önöket, hogy a portugál elnökség folytatja a pénzügyi szolgáltatások egységes piacának megszilárdítása terén végzett munkát.
A felügyeleti gyakorlatok konvergenciájával kapcsolatos folyamatos, magas ráfordítások és a prudenciális keret folyamatos javulása is egyértelműen azt mutatja, hogy nem becsültük alá a pénzügyi stabilitást előmozdító keret fontosságát.
Végül pedig - általánosságban - az elnökség elkötelezett a lisszaboni menetrend folytatódó végrehajtása mellett.
A menetrend végrehajtása a legmegfelelőbb hozzájárulás, amit csak tehetünk az európai gazdaság növekedési potenciáljának megerősítéséhez, valamint a szilárd alapok fenntartásához, a portugál elnökség pedig továbbra is erőteljesen elkötelezett e területen.
Bizottság. - (ES) Elnök úr, hölgyeim és uraim! Az utóbbi hetekben a pénzügyi piacokon súlyos zavart lehetett tapasztalni, amelyet eleinte az egyesült államokbeli másodrendű jelzálogpiac torzulása okozott.
Ez a torzulás aztán valamennyi pénzügyi piacra átterjedt az említett jelzálogokkal fedezett értékpapírokon és pénzügyi termékeken keresztül, amely jelzálogokat az utóbbi években óriási mennyiségben vásároltak fel pénzügyi intézmények az egész világon.
Ha megnézzük az elmúlt hetekben az értékpapírpiacokon végzett korrekciókat, azok nem voltak nagyobbak az elmúlt két évben végzett korábbi korrekcióknál; ami azonban nemrégiben történt, az annyiban szokatlan, hogy likviditási válságot okozott a bankközi piacokon, ami arra kötelezte a központi bankokat, hogy óriási pénzeket injektáljanak a rendszerbe.
A likviditási problémák egyértelműen az információhiány miatti bizalomvesztésnek tudhatók be, mégpedig a piaci szereplők észak-amerikai magas kockázatú jelzálogokhoz kapcsolódó termékeknek való globális kitettségével kapcsolatban .
E zavar hatása jóval túlmutathat azon, amit eddig tapasztaltunk, ezért a részünkről teljes körű figyelmet érdemel és teljes mértékben indokolja a mai vitát.
Még mindig túl korai számszerűsíteni a válság által a reálgazdaságra gyakorolt következményeket.
A végleges hatás alapjában véve három tényezőn múlik.
Először is látnunk kell, hogy milyen közvetlen hatása van az észak-amerikai ingatlanpiac torzulásának az USA általános gazdaságára, noha nem kétséges, hogy az negatív lesz, az egyesült államokbeli növekedés pedig alacsonyabb lesz az eddig előre jelzettnél.
Az USA gazdaságának a tágabb globális gazdaságra gyakorolt hatás miatt az egyesült államokbeli növekedés lassulása némiképp hatni fog a világ többi részére, különösen az európai gazdaságokra.
E hatásnak - elviekben - korlátozottnak kellene lennie, mivel az uniós országok főként az EU-n belül kereskednek.
Ezen túlmenően a globális gazdaság továbbra is nagy arányú növekedést tapasztal, a felemelkedő országok dinamizmusának köszönhetően.
A felemelkedő országokat nyilvánvalóan nem nagyon érintette ez a válság.
A pénzügyi zavar esetleges hatásának értékelésekor egy második lényeges tényező a vállalkozások és háztartások finanszírozási feltételeiben bekövetkezett változás.
Már látjuk azt, hogy a kockázati prémiumok újraértékelése még inkább összhangba hozza azokat az adott kockázat tényleges elemzésével.
Itt egy olyan helyzet orvoslásáról van szó, amelyben a likviditás elégtelensége a kockázatértékelés bizonyos mértékű lazulásához vezetett.
Ennek vannak pozitív aspektusai, de ha a finanszírozási feltételeket bizonyos határokon túlmenően szigorítják, a gazdasági tevékenységet kétségtelenül érintené a tőke csökkent mértékű rendelkezésre állása.
Talán a legfontosabb és legnehezebben előre jelezhető harmadik tényező a bizalomra gyakorolt hatás.
A bizalom a befektetési és vásárlási döntések hajtóereje, de - az előbbiekben tárgyalt tényezőktől eltérően - szubjektív elem, amely az általános üzeneteken, felfogáson és a gazdasági szereplőknek nyújtott információkon alapul.
Ezek közé tartoznak többek között az állami hatóságoktól érkező üzenetek, legyenek azok nemzeti kormányok, parlamenti képviselők vagy nemzetközi szervezetek.
Ezért úgy gondolom, hogy ez a vita kiváló alkalom nemcsak arra, hogy felmérjük a történéseknek az elmúlt hetekben a piacokra gyakorolt közvetlen következményeit, hanem arra is, hogy felidézzük és hangsúlyozzuk azt a tényt, hogy az európai gazdaság - amint azt a Tanács képviselője az imént mondta - továbbra is szilárd alapokon áll, amely gazdaságot nem szabadna, hogy jelentősen érintsen a legújabb zavar, valamint hogy ezért gazdaságunk jó helyzetben van ahhoz, hogy leküzdje a felmerült bizonytalanságokat.
Amint azt említettem, a globális gazdaság még mindig rendkívül dinamikus, és ennek köszönhetően külgazdaságunkban továbbra is kereskedelmi többlet van, amint azt az Eurostat által közzétett legfrissebb statisztikák bizonyítják.
Különösen a termelőeszközökbe történő befektetés magas továbbra is, alátámasztva így a jelenlegi gazdasági tevékenységet és mintegy előre jelezve a termelékenység jövőbeli javulását.
A magánfogyasztás részesül a folytatódó munkahely-teremtés előnyeiből, így legfrissebb statisztikáink azt mutatják, hogy az euroövezetben és az EU-ban csaknem történelmi mélyponthoz hasonlítható a munkanélküliségi ráta: az euroövezet esetében a munkanélküliség 7% alatt van.
Az infláció továbbra is stabil.
Mindennek köszönhetően a társaságok pozitív eredményeket tudnak elérni, ami lehetővé teszi számukra, hogy anélkül birkózzanak meg a hitelezéssel kapcsolatos bármely megszorítással, hogy jelentősen felül kellene vizsgálniuk befektetési és növekedési terveiket.
Röviden - hölgyeim és uraim - nem kétséges, hogy mivel megvalósult az egyik olyan hanyatlási tényező, amellyel kapcsolatban már egy ideje figyelmeztettek minket, amikor is közzétettük gazdasági előrejelzéseinket - ezek pedig az USA jelzálogpiacán bekövetkezett hanyatlással és annak az USA gazdaságára gyakorolt hatással kapcsolatos kockázatok -, az idei és jövő évi növekedés Európai Unióban és az euroövezetben nem fogja meghaladni az idén májusban adott előrejelzéseket.
Mindazonáltal jó okunk van arra, hogy bizakodóak maradjunk az európai gazdaság alapjai és annak a jelenlegi zavarokon való felülemelkedési képessége tekintetében.
Jövő kedden, szeptember 11-én a Bizottság nevében közzé fogom tenni a 2007-re vonatkozó időközi növekedési előrejelzéseket, mind az euroövezet, mind pedig az EU vonatkozásában, amely kezdeti jelzéssel fog szolgálni számunkra a válság esetleges hatását illetően.
Még aznap alkalmam lesz Önökkel is ismertetni ezeket az előrejelzéseket, amikor megjelenek a Gazdasági és Monetáris Bizottság előtt.
A 2008-ra és az azt követő évre szóló előrejelzésekre - mint tudják - mindaddig várni kell, míg szokás szerint novemberben közzé nem tesszük gazdasági előrejelzéseinket.
a Bizottság tagja. - Elnök úr! Az Egyesült Államok másodrendű jelzáloggal kapcsolatos válsága és annak Európában esetlegesen kifejtett hatása lekötötte figyelmünket az elmúlt hetekben.
Az európai jelzálogpiac az Egyesült Államokétól eltérő jellemzőkkel bír, így a közeljövőben kevésbé valószínű bármily hasonló léptékű probléma felmerülése Európában.
Az Európai Unióban a másodrendű hitelezés igen korlátozott az Egyesült Államokhoz képest, és vannak olyan biztosítékaink, mint például a hitelezési szabályok és a piaci értékhez kötött hitelösszeg korlátozása.
A legutóbbi zűrzavar azonban egyértelműen bizonyította a pénzügyi piacok egymáshoz kapcsolódását és globalizációját.
A kockázatokat okosan megosztották.
Ez pozitívum.
A válság továbbterjedése azonban már kérdéses.
Néhány európai bank és vagyonkezelő alap ki van téve a másodrendű jelzálogokhoz kapcsolódó értékpapírok kockázatainak.
Voltak tényleges problémák, különösen az eszközfedezetű és kereskedelmi értékpapírok piacán jelentkező likviditási megszorításon keresztül.
Hogy mit tanulhat Európa ebből a válságból?
Még túl korai határozott következtetéseket levonni, mivel még mindig túl sok a bizonytalanság a piacon.
Az is fontos, hogy érzékenyen és a helyzet értékeléséhez szükséges időt kihasználva reagáljunk.
A gyors politikai reakció valószínűleg rossz reakció.
Előzetes elmélkedésünkből az alábbi kérdések következnek:
Először is: a piacok egymáshoz való kapcsolódása azt mutatja, hogy mennyire fontos globálisan összefutó, szilárd prudenciális szabályokkal és a befektetőket védő megfelelő normákkal bíró szabályozási megközelítéssel rendelkezni.
Ez a Bizottság által az Egyesült Államokkal és más joghatóságokkal folytatott szabályozási párbeszédét még kritikusabbá teszi.
Az átgyűrűző hatások miatt szükség van a szabályozás jó minőségű normáira a globális pénzügyi piacok egészében.
Másodsorban: elkerülhetetlenül felmerülnek az egyesült államokbeli jelzálog-hitelezéssel kapcsolatos kérdések.
Miközben támogatom azt az elgondolást, hogy könnyítsék meg az olyan emberek ingatlanpiachoz való hozzáférését, akik rendes körülmények között nem tudnának lakást venni, utólagos bölcsességgel elkerülhetetlen megvitatni a szabályozás és a fogyasztóvédelem megfelelősségét.
A korrekció már zajlik, de a probléma megoldása időt vesz igénybe.
A válság egyik tanulsága a polgárok számára az egész életen át tartó pénzügyi oktatás biztosításának fontossága annak biztosítása mellett, hogy felelősségteljes hitelezés érvényesüljön.
Mi, itt az Európai Unióban már vizsgáljuk ezeket a kérdéseket a fogyasztói és jelzáloghitelekkel, valamint a fogyasztói oktatással kapcsolatban jelenleg végzett munkánk keretén belül.
Harmadsorban: a jelzáloghitelek és kockázataik harmadik felekre való átruházása áll e válság középpontjában.
E kockázatok olykor visszaszálltak a hitelezést elindító bankra akkor, amikor pénzügyi eszközeiket nem lehetett értékesíteni vagy nem tudták finanszírozni a bank által kibocsátott értékpapírokat.
Nyilvánvaló, hogy közelről meg kell vizsgálnunk a szóban forgó mechanizmusokat - azaz a továbbhitelezés és a céltársaságok szerepét, valamint az európai bankok vonatkozásában meglévő relevanciájukat.
Az összetett, értékpapírosított termékek és a feszült piaci helyzetekben a piackiegyenlítési mechanizmusok értékelésével kapcsolatos problémák is további elemzést igényelnek.
A legutóbbi piaci válság a jó hírnévvel kapcsolatos - valamint likviditási - kockázatok jelentőségét is kiemelte, mint a bankok összetett ügyleteknek való kockázati kitettségének megfelelő értékeléséhez szükséges lényeges elemeket.
Negyedszer: mi a helyzet a Bázel II.-vel, a bankokra vonatkozó tőkekövetelményekről szóló új irányelvvel?
A Basel II továbbfejlesztett lehetőségeket biztosít a bankok és a befektetőcégek számára arra, hogy megfelelően értékelhessék a kockázatokat és helyesen tudják kiszámítani szabályozási tőkéjüket.
Ugyanezt teszi a Szolvencia II., amely a Bázel tágabb értelemben vett megfelelője a biztosítási ágazat vonatkozásában.
Ez azonban nem jelenti azt, hogy elbízhatjuk magunkat.
Lesznek olyan kihatások, amelyek a szabályozók részéről gondos vizsgálatot tesznek majd szükségessé.
Például több munkát kell végezni az összetett termékek tőkefelmérésére és a bankok azon képességére vonatkozóan, hogy a válsághelyzetekben azonosítsák az esetleges problémákat, beleértve a kockázatok bizonyos területekre való koncentrálását is.
Ötödször: sok fedezeti alap volt különösen aktív a strukturált hitelpiacokon.
Sok ilyen fedezeti alapnál és tehetős magán- vagy intézményi befektetőiknél esetleg - olykor igen súlyos - veszteségek merültek fel az elmúlt hónapokban.
A piacok ebbe az irányba haladnak.
A fedezeti alapok tapasztalt befektetői tudják ezt.
A pénzügyi piacok kockázati alapon működnek.
Nem kritizálom azokat, akik vagyonokat szereznek, mikor jó szelek fújnak; nem hullatok könnyet most sem, ha veszteségük van.
A kulcsfontosságú dolog azonban az, hogy úgy tűnik, a fedezeti alap kudarcai nem gyűrűztek át a tágabb pénzügyi rendszerre.
A befektetési alapokkal kapcsolatos szabályok, az USIT-ok kitartottak.
Várakozásainknak megfelelően prudenciális keretünk és bankkockázati ellenőrzéseink megakadályozták azt, hogy a fedezeti alapok kudarcai nagyobb mértékű rendszerzavart okozzanak.
Még ha néhányan démonizálni is kívánnák a fedezeti alapokat, nem ezek a piaci nehézségek okai.
Ne felejtsük el, hogy hol gyökerezik a jelenlegi válság: a gyenge minőségű hitelezésben, e kölcsönök mérlegen kívüli eszközökben való értékpapírosításával vegyítve, amelyek kockázatait kevesen értették.
Ezek azok a kérdések, amelyekre a prudenciális hatóságoknak és felügyelőknek a jövőben összpontosítaniuk kell.
Hatodszor: milyen szerepet játszottak a hitelminősítő ügynökségek ebben a válságban?
Már bíráltam azt, hogy milyen lassan minősítették le a másodrendű hitelezéssel fedezett strukturális finanszírozás esetében a hitelképességet.
Mennyire volt szilárd a módszertanuk?
Mennyire voltak megfelelőek a strukturált termékekkel kapcsolatos korlátozások a már kifejtett és megértett standard vállalati hitelminősítéshez képest?
A hitelminősítő ügynökségek esetleges összeférhetetlenségei további aggályt jelentenek: egyrészt azért, mert a bankok tanácsadóiként járnak el a tekintetben, hogy miként alakítsák ki kínálatukat, hogy a legjobb minősítések elegyét kapják; más részről pedig a hitelminősítő ügynökségek olyan minősítéseket adnak, amelyekre a befektetők széles körben támaszkodnak.
Ez a szabályozókat is érinti - a bankok tőkekövetelményeinek kiszámításával kapcsolatban meglévő jelentőségük miatt.
Állítólag a strukturált termékek esetében előre nem jelzett minősítési infláció történt.
A hitelminősítő intézetek szerepének egyértelműbbnek kell lennie: mit tehetnek és mit nem, mennyire lehet rájuk hagyatkozni és mennyire nem.
E kérdéseket az európai értékpapír-piaci szabályozók bizottságában (CESR) nyomon követem, és nemzetközi partnereinknél is szeretném felvetni ezeket.
Egyértelmű, szilárd és módszeres és szigorúan alkalmazott szabályokra és elvekre, a befektetők részéről pedig arra van szükségünk, hogy sokkal jobban megértsék a minősítések felhasználását és korlátozásait, valamint azok megbízhatóságát vagy megbízhatatlanságát.
A minősítéseket befolyásoló összeférhetetlenségek körét határozottan kell kezelni.
Természetesen a piaci szereplők részéről tanúsított megfelelő gondosság is létfontosságú.
Hogy ez hol volt?
Folyamatosan és objektívan értékelték-e a cégek és az általuk alkalmazott szakemberek az általuk vásárolt és eladott eszközök minőségét és ezen eszközök szerkezetének kihatásait, vagy csupán vélelmeztek?
Megálltak csak egy pillanatra is, és mérlegelték az alapul szolgáló eszközök életképességét, a csalással kapcsolatos kockázatokat, a hitelezést kezdeményezők korábbi minősítéseit és a piacokon uralkodó tendenciákat?
Ők maguk megkérdőjelezték a minősítéseket, és hozzáfértek az ehhez szükséges - akár minőségi, akár mennyiségi - adatokhoz?
Remélem, hogy valamennyi pénzügyi cég igazgatósága meg fogja vizsgálni intézkedéseit, és levonja a megfelelő következtetéseket.
Úgy véljük, hogy a nem szigorú, elvi alapokon nyugvó szabályozás a legjobb megközelítés a pénzügyi szektor esetében - ez már bizonyította értékét.
De óvatosnak kell lennünk és le kell vonnunk a tanulságot.
Valamennyi félnek fel kell vállalnia felelősségét, és azt komolyan kell vennie.
a PPE-DE képviselőcsoport nevében. - Elnök úr! Míg a Tanács nem ülésezett, legalább az Európai Központi Bank dolgozott, és úgy vélem, némi dicséretet érdemel azért, hogy elejét vette Európa esetleges további megfertőződésének.
Reméljük, hogy továbbra is ezt az érzékeny, ésszerű és fogékony szerepet fogja játszani.
Bizonyos időközönként azonban úgy tűnik, hogy a pénzügyi élet elkerülhetetlen ténye, hogy a versenyelőny utáni hajsza túlzásokhoz vezet, ami viszont előre jelezhető kudarcot okoz.
Ezek a nyomások felelősek javarészt a McCreevy úr által körülírt innovatív pénzügyi eszközök kidolgozására irányuló sürgetésért is, és ezek bújnak meg az amerikai másodrendű jelzálogpiac válságának kialakulása és annak ebből következő, Európára való átterjedése mögött is.
Nem gondolom, hogy ez a helyzet indokolná a fedezeti alapok boszorkányok módjára való üldözését.
Bizonyos mértékig talán finomkodtak vagy naivak voltak, e hipermodern alkímiák áldozataivá lettek.
Ugyanígy a rendesen konzervatív, de naiv bankokat az ilyen - állítólag - jó minősítésű eszközök által fizetett magasabb kamatok arra kísértették, hogy olyan irányba menjenek, amiről nyilvánvalóan kiderült, hogy túl szép ahhoz, hogy igaz legyen.
Úgy tűnik, hogy a pénzügyi piacoknak csak néhány szereplője - beleértve talán egypár szabályozót - érti eléggé ezeket az eszközöket, ezeket a hitelderivatívákat, e jelzáloggal fedezett adóskötelezvényeket.
Még kevesebben értik teljesen a potenciális kockázatokat és hatásokat.
Így mind az Egyesült Államokban, mind pedig Európában a hatóságokra az hárul - és örömmel tölt el, hogy McCreevy úr ezt az aspektust ennyire komolyan fogja venni -, hogy egyre jobban megismerjék ezeket a mechanizmusokat, szerkezetüket és részesedésüket, részesedéseik minősítésének, értékelésének, elszámolásának módját, forgalmazásukat, likviditásukat és velük való kereskedési lehetőségeket.
Az innováció legalább annyira kívánatos a pénzügyi mechanizmusokban, mint másutt.
Ennek nem szabad akadályoztatva lennie akkor, amikor valószínű, hogy ennyire súlyos problémák merülnek fel; létfontosságú, hogy az igazgatók és szabályozók felvállalják felelősségeiket azok teljes mértékű megértése és - adott esetben - a szükséges megszorítások bevezetése érdekében.
Elnök úr! A pénzügyi piacokon augusztusban történt zavar ára még nem látszik.
A Bizottság - az imént hallhattuk - azt várja, hogy ez negatív hatással jár majd a növekedésre.
A bankok és más pénzügyi szereplők által elszenvedett tényleges veszteségek akkor válnak nyilvánvalóvá, ha elkészítik éves beszámolóikat.
Almunia biztos úr szerint még mindig nem rendelkezünk elég információval valamennyi szereplő tényleges, általános kitettségére vonatkozóan.
Üdvözlendő elv, hogy bennmaradnak a pácban azok, akik túl nagy kockázatokat vállaltak, de a pénzvilág spekulatív tevékenységén túl vannak áldozatok: azok a családok, akik bennrekedtek a jelzálog-hitelezés csapdájában azon ígéret alapján, hogy az ingatlanpiac korlátlanul fog növekedni, valamint azok a kisbefektetők, akik olyan kockázatok felé fordultak, amelyeket alábecsültek mindazok, akik a zsíros jutalékokból élnek - beleértve a hitelminősítő intézeteket is.
A szocialista képviselőcsoport évek óta kéri a fedezeti alapok és a piacok által a végtelenségig sokszorozott különleges eszközök fokozott felügyeletét.
Amint azt Carlo Ciampi máig is állítja: a derivatív termékek nagy visszhangot keltő fejlődése mentes mindenféle ellenőrzéstől.
Már a nagyobb bankok igazgatói sem értik ezeket a homályos eszközöket.
A tényleges kockázatokat - például az ingatlankölcsönöket - a végtelenségig fel aprózzák, és ismételten felveszik a befektetési alapok termékeibe és tőzsdei eszközökbe, aminek eredményeként már senki nem tudja fellelni az eredeti kockázatot.
A piac azt várja, hogy a központi bankok siessenek a spekulánsok megmentésére.
Az EKB - végső hitelezői szerepében - tulajdonképpen ezt tette.
Az ember azt kérdezhetné, hogy az EKB-nak miért kellett a piacba több tőkét injektálnia, mint a FED-nek, mikor az hirtelen illikviddé vált, jóllehet a másodrendű válság az Egyesült Államokból érkezett?
Az európai bankok hiszékenyebbek voltak?
A felügyeleti hatóságok nem végezték megfelelően munkájukat?
A szocialista képviselőcsoport arra szólít fel, hogy a Bizottság vonja le a megfelelő tanulságokat a pénzpiacból, amely túl homályossá és így a reálgazdaság számára rendkívül veszélyessé vált.
(Taps)
Először is szeretnék válaszolni Goebbels úr arra vonatkozó kérdésére, hogy az Európai Központi Bank miért osztott ki több pénzt, mint az USA Központi Bankja.
Ez azért történt, mert most az EU gazdasága a legnagyobb a világon.
Ez mindannyiunk számára óriási kihívás.
Meglepett és elszomorított az a tény, hogy az OECD és az Európai Bizottság ugyanaznap egymástól eltérően értékelte a piacon észlelhető pénzügyi problémák kimenetelét.
Ez azt jelenti, hogy az Európai Bizottságnak valószínűleg ki kell igazítania gazdaságértékelési modelljeit, különösen azért, mert valószínű, hogy azok matematikai módszereken alapulnak.
Ez aggasztó, mivel a gazdaságpolitikai előrejelzés bonyolult ügy, az alkalmazott eszközöknek pedig rugalmasnak kell lenniük.
Mit tegyünk most, mikor új kihívásokkal találkozunk?
Nem szeretném most kommentálni a felmerülő problémákat; képviselőtársaim ezen már túlvannak.
Csupán egy dolgot hangsúlyoznék.
Először is a válság az EU határain belül akkor alkalmazott agresszív monetáris politika miatt merült fel, amikor megkísérelték megoldani az internetes buborék problémáit.
Tehát nem tudjuk harmadik országok különféle döntéseit befolyásolni.
Megerősíthetjük a felügyeleti szervekkel folytatott párbeszédet és együttműködést, de az Európai Unió egy dilemmával néz szembe: jelenleg zajlik a pénzügyi intézmények globális összeolvadása, és lehet, hogy már nem lesz egységes piacunk.
Transzatlanti piacunk lesz az értékpapírok területén; talán másmilyen piacunk lesz a biztosítások területén.
Ez azt jelenti, hogy el kell döntenünk, egységes piacnak tartjuk-e Európát és megköveteljük-e azt, hogy valamennyi megállapodást európai szinten kössenek meg?
Elfogadhatunk-e kísérleti projekteket akkor, amikor egyik piacunk önállóan lép be a világ színterébe?
Erről meg kell állapodnunk, máskülönben igen nehéz lesz kezelni ezt a válságot.
Még egy dolgot szeretnék hangsúlyozni.
A pénzügyi piacok szerkezetének átalakítása jelenleg zajlik.
Az egységes euro-pénzforgalmi övezetről (SEPA) szóló irányelvben mi magunk ismertük el a nem banki intézmények szerepét.
Be kell vallanunk, hogy különböző iszlám bankok és alapok tűnnek fel, és végső soron azt, hogy kereskedelmi hálózatok lépnek be a pénzpiacra.
Így a nem banki intézmények szabályozására is szükség van - közös szabályozásra, amely azonossá tenné a játékszabályokat mind a banki, mind a nem banki intézmények számára.
Ez a mai valóság.
A harmadik kérdés, amit hangsúlyozni szeretnék az az, hogy aggódom amiatt, hogy csak kockázati modelleket használunk fel alapként.
A kockázati értékelésnek ez az elve igen szubjektívnek bizonyult és ezért kétségeim vannak a Szolvencia II. és a Bázel II. irányelvek felől.
Nem bízhatunk a hitelminősítő intézetekben; bírálhatjuk ugyan őket, de attól a probléma még megmarad.
A piaci eszközökben - azaz a likviditásban - kellene megbíznunk.
Ha bizonyos értékpapírokat nem tudunk eladni a piacon vagy ha azokkal alig-alig kereskednek, akkor egyetlen intézet sem tudja értékelni azokat.
Ezt fel kell fogni és csökkentenünk kell azt a mértéket, amennyire a jogszabályaink a hitelminősítő intézetektől függnek.
Zárásként mindenképpen szeretném elmondani, hogy nincs szükség mentő pénzintézetekre.
Saját tapasztalatból mondom, a litvániai pénzügyi válság után, hogy amikor a bankárok egypár hetet börtönben töltenek, igen hamar megértik, hogy hogyan is kell a bankokat igazgatni.
(Az elnök félbeszakítja a felszólalót.)
az UEN képviselőcsoport nevében. - Elnök úr! Szeretném megkérni a biztos urakat, hogy válaszoljanak.
Az augusztusban a másodrendű piacon történt események számos kérdésre világítottak rá mindannyiunk előtt.
Először is a pénzügyi piacok globalizált jellegére, amellyel most foglalkozunk, valamint arra a kérdésre, hogy milyen ütemben tud a szabályozás vagy a felügyelet lépést tartani az új termékek és új elgondolások kifejlesztésének módjával.
De arra is emlékeztet, amit egyszer Írország délnyugati részén egy idős Nyugat-Cork megyei mezőgazdasági termelő mondott nekem: nincs hajnövesztő olaj - elnézést a teremben helyet foglaló személyektől, akik hajhullási problémákkal küzdenek; nincs varázsszemüveg, amellyel át lehet látni a ruhákon, és mindennap születik egy bolond.
A valóság az, hogy a rendelkezésre bocsátott termékeknek magas volt a kockázatuk és - bármit is mondanak - a caveat emptor (Fogyasztó, védd magad!) elgondolás olyasvalami, aminek az ilyen magas kockázati termékekbe majdan befektető bankokkal vagy más alapokkal kapcsolatos bármely döntés középpontjában kellett volna állnia.
Ez élesen ellentétbe állítja a hitelminősítő intézetek szerepét és felelősségét nemcsak az általuk adott tanács, hanem különösen a tekintetben is, hogy átláthatóan tájékoztatnak minket arra vonatkozóan, hogy maguk képviselik-e ezeket az alapokat, vagy hogy tényleg egyértelmű és független tanácsot adnak-e.
A kollégák emlékeznek arra, hogy néhány évvel ezelőtt tárgyaltuk a fogyasztói hitelről szóló irányelvet, az átláthatóság és a fogyasztók számára független tanács rendelkezésre állásának kérdése pedig az egyik kulcsfontosságú elem volt.
Most nevetséges, hogy a világ - és Európa - néhány legnagyobb pénzügyi intézménye, akik azok az emberek, akik olyan sok pénz költenek arra, hogy szakértelmet vásároljanak és megmondják nekünk itt Európában, hogy hogyan kellene gazdaságunkat működtetni, most ők lehetnek azok, akiket rossz befektetési politikájuk miatt elkapnak.
Gratulálok McCreevy biztos úrnak, amiért hajlandó felvállalni ezt a kérdést és foglalkozni néhány ilyen területtel.
Úgy vélem továbbá, hogy ez most nemcsak a hitelminősítő intézetek vizsgálata tekintetében létfontosságú, hanem azon kockázat tekintetében is, amelynek az európai bankok az említett befektetések némelyikével kapcsolatos politikák miatt vannak kitéve, jövő héten pedig ...
(Az elnök félbeszakítja a felszólalót.)
Elnök úr, biztos úr, hölgyeim és uraim! A válság azt követeli, hogy három pontra rávilágítsak.
Először is, ez egy, az észak-amerikai nemzeti tisztviselők körében kialakult viszontagságos válságból fakad.
Meg kell érteni, hogy valamennyi egyesült államokbeli tisztviselő igen komoly hiányokkal küzd, amely az általunk amerikai ikerhiánynak nevezett jelenségként írható le.
Itt volt nekünk ez a válság, lesz másik is, akár a nagyobb egyesült államokbeli társaságoktól, egyesült államokbeli államoktól vagy akár magától a szövetségi kormánytól származzon is.
Még néhány igen komoly válság begyűrűzésére számíthatunk az Egyesült Államokból a következő évek során.
Másodsorban: ez a válság az Egyesült Államokban márciusban történt.
A fedezeti alapokon keresztül terjedt el a világban, amelyek közül az első kettő júniusban ment csődbe.
Az európai bankokat csak július végén, augusztus elején érintette.
Volt időnk rájönni arra, hogy a lángok terjednek.
Merkel asszony, a G8 idején soros elnök azt mondta, hogy hozzunk intézkedéseket a fedezeti alapokra vonatkozóan, és senki nem hallgatott rá.
Ami még rosszabb, az az, hogy Hollandiában az a folyamat zajlik éppen, hogy a fedezeti alapok országon belüli létrehozásának deregulációjára irányuló politikát dolgozzanak ki.
Ugyanakkor, amikor épp a fedezeti alapok ellen beszél, az Európai Unió ösztönzi fejlesztésüket a saját területén belül.
Ez bizonyítja, hogy súlyos kudarcot vallottak az Európai Unió azon kísérletei, hogy felügyeleti intézkedéseket és prudenciális szabályokat írjon elő a saját maga számára.
A prudenciális szabályokat és a pénzügyi konglomerátumok felügyeletét támogató egykori előadóként ezt személyes kudarcként élem meg.
Emlékszem arra, hogy egynél több parlamenti ülésszakra volt szükségünk ahhoz, hogy megírjunk egy egyszerűsített tájékoztatót az értékpapírok európai kibocsátásáról.
Ma egyetlen bank sem képes elolvasni azt az összetett tájékoztatót, amelyet egy másik bank ad ki az általa értékesített alapok tartalmáról.
Ide jutottunk.
A harmadik probléma - amint azt a Központi Banknak évekkel ezelőtt mondtam - az az, hogy nem tudjuk szabályozni a monetáris rendszert kizárólag a hitelezési kamatlábakra irányuló intézkedésekkel.
Úgy gondolom, hogy Európában a válságot felgyorsította az Európai Központi Bank kamatlábainak utolsó negyedév végén történő emelése.
Szerintem nem elég azt mondani, hogy csökkenteni kellene a kamatlábat 0,5%-kal, vagy hogy ugyanazt a kamatlábat kellene megtartani vagy növelni 0,5%-kal.
Egy valódi problémát kell megoldanunk, ami a hitelezés tekintetében egy szelektív politika újbóli bevezetése, hogy így a kamatlábat 0%-ban lehessen meghatározni az olyan szükséges befektetések esetében, mint az éghajlatváltozás elleni küzdelem, és hogy a kamat sokkal drágább lehessen a spekulációra irányuló hitelezés tekintetében.
az IND/DEM képviselőcsoport nevében. - Elnök úr! A karzaton ülőknek szeretném címezni megjegyzéseimet, ahol is sokkal többen foglalnak helyet, mint ahány képviselő itt a félkörívben van.
Remélem, fent vannak fejhallgatóik, mivel itt ma olyan emberek hoznak határozatokat, akik egyáltalán semmi tudással nem rendelkeznek a nemzetközi pénzügyekről.
40 éve dolgozom a pénzügyi szolgáltatások terén; közgazdász vagyok: a fedezeti alapokról beszélünk, nemzetközi valutáról beszélünk.
Ha ki akarják valahol keresni és meg akarják nézni, hogy az európai parlamenti képviselők milyen szakértelemmel rendelkeznek, szerintem keserűen fognak csalódni.
Azonban itt vagyunk és a globális pénzügyekről hozunk döntéseket.
A brit GDP 40%-át London városa adja.
Vannak itt olyan lengyel, cseh és lett emberek, akik egyáltalán nem értenek ezekhez a dolgokhoz és ők döntik el, hogy merre haladunk a nemzetközi pénzügyek jövőjét illetően.
(Zúgolódás)
Nem értik ezeket a dolgokat.
Nem tudnak többet ezekről a dolgokról, mint amennyit az agrárpolitikáról, a halászati politikáról - az egészről - tudnak, de ez van.
Hölgyeim és uraim, ott a karzaton! Ha nemzetközi pénzügyeket akarnak látni, menjenek Dubaiba, New Yorkba, Los Angelesbe, Bermudára.
Látják a lent helyet foglaló embereket - nézzék csak meg őket!
Egyikük sem csinált igazán semmit egész életében.
Ez egy Mickey egér gyülekezet és sokat fogunk veszíteni.
Felhívnám a figyelmét arra, hogy amikor az ülésteremben beszél, akkor szavait az Elnökhöz és a képviselőkhöz intézi, míg az ülésen résztvevők a hallgatóság tagjai.
Kérem tisztelje meg azokat, akik megtisztelik Önt azzal, hogy meghallgatják!
(Taps)
az ITS képviselőcsoport nevében. - (IT) Elnök úr, hölgyeim és uraim! Az Egyesült Államok magas kockázatú hitelezési piacának összeomlása olyan nagy vizet kavart, hogy az még mindig érezhető az értékpapírpiacokon, és amely a spekulánsokat és a megtakarítókat komoly válságba sodorta.
Hogy mit tettek az egyesült államokbeli ingatlanpiaci szereplők, az köztudott: kölcsönöket ajánlottak magas kockázatot jelentő személyeknek, amelyekkel kapcsolatban ezek késedelembe estek, így nemcsak a pénzügyi termékeket, hanem sok bankot is válságba sodortak.
Idén a kölcsönfelvevők óriási aránya hagyta abba a részletek fizetését, az egész rendszert válságba sodorva.
Olaszországban úgy tűnik, hogy tőzsdei mozgásokon kívül a válság csak enyhén hatott a nemzeti bankrendszerre, mivel az olasz bankok nyilvánvalóan nincsenek közvetlenül kitéve a másodrendű hiteleknek.
Nem ez volt a helyzet sok német, brit és francia bank esetében, ezért tartjuk ma ezt a vitát.
Ezért a legkevesebb, amit remélhetünk az az, hogy vizsgálatot indítnak a legnagyobb nemzetközi hitelminősítő ügynökségeknél az általuk az említett eseményekben játszott szerepre vonatkozóan, ekként pedig intézkedhetünk a pénzügyi instabilitással és a valós gazdaságra gyakorolt hatással kapcsolatban.
Hölgyeim és uraim! Engedjék meg, hogy elmeséljem, mi történik Olaszországban - mert a kölcsönök és az ingatlanvásárlások hazámban jelentős méreteket öltenek -, és hadd mondjam el azt, amit egy fontos olasz hetilap a L'Espresso ismertetett néhány olasz politikus (amely politikusok mellesleg a mi kollégáink is) által oly sok megtakarító és olyan sok ember szenvedéseivel kapcsolatban tanúsított etikáról, akik azért küzdenek, hogy visszafizessék a kölcsönöket, amikor valójában egy olyan egyszerű intézmény, mint például a szociális kölcsön lehetővé tehetné, hogy az embernek háza legyen.
Mindennek dacára, hallgassák csak, hogy mit tárt fel a L'Espresso néhány olasz baloldali politikusról - a baloldaliság pedig hangsúlyozásra érdemes tény -, valamint néhány centrista figuráról, de azért főként a baloldaliakról.
Ezek az úriemberek - akiknek családi és utónevét, valamint címét a cikk felsorolja - kivételesen kedvező feltételek mellett vásárolhattak ingatlant Rómában.
Mondhatjuk, hogy az ajánlatok talán elfogadott gyakorlatot és talán réges-régi gyakorlatot képeznek a hazámban - de nemcsak Olaszországban, hanem a világon mindenütt.
Azonban amikor ajánlatot kérnek és megkapják a bank vagy egy biztosítótársaság támogatását, akkor azon tűnődöm, vajon mit adnak cserébe a hatalommal rendelkezők?
A hetilap szerint Veltroni úr, Prodi úr jogutódja, Cossutta asszony, az egyik legradikálisabb és legelkötelezettebb kommunista és más emberek erkölcseinek egyik legismertebb bírálója, az egykori miniszterelnök, Violante úr lánya, valamint Marino úr, Mancino úr, Mastella úr, Casini úr, Proietti úr és Baccini úr vásárolt olykor 25-30 szobás házakat Rómában a piaci ár negyedéért - hacsak nem még annál is kevesebbért - a tulajdonosok által kínált különleges feltételek mellett, amely tulajdonosok, eléggé meglepő módon bankok és biztosítótársaságok.
Mondhatjuk, hogy a demokráciának megvan a maga ára és a ploretariátusnak is megvolt a maga ára, mint ahogyan a progresszív szocializmusnak is megvan ma a maga ára, amely utóbbi azt a képességet örökölte elődeitől, hogy saját érdekeinek követésében legyen határozott.
Ha Önöket hónapról hónapra a jelzálog fojtogatja és - hozzám hasonlóan - szerencsésnek mondhatják magukat azért, hogy kicsit kevésbé szenvednek ettől hála e parlamenti széknek, valamint házastársuk tevékenységének, aki szintén hozzájárul ahhoz, akkor a régi és az új kommunistákat kell vádolniuk, akik úgy döntöttek, hogy liberalizálják a taxiengedélyeket és a fodrászok nyitva tartási idejét, úgy döntöttek hogy szupermarketekben árusítanak gyógyszereket, de a bankokra bízták annak eldöntését, hogy milyen áldozatokat követelnek a családjaiktól azért, hogy megterhelik jövőjüket és életüket.
Olasz és európai polgárok csak saját magukat vádolhatják, ha úgy döntöttek, hogy mást tesznek, mint hogy a városokat, régiókat és nemzeteket most vagy korábban kormányzó valamelyik olasz pártban építsenek karriert, amely pártokat a kormányzásban a bankok irányítanak.
(ES) Elnök úr, tanácsi soros elnök úr, biztos urak! Mindenek előtt szeretném megköszönni a körünkben lévő, szaktekintéllyel rendelkező személyek arra vonatkozó szavait, hogy fenntartsák az általunk tapasztalt válság ellenére az optimista hozzáállásunkat.
Ugyanakkor azonban szeretnék ebbe a vitába a lehető legtöbb realizmust is belevinni, mivel a tények komolyságának elfedése csak zavarhoz fog vezetni a megoldások keresése közben.
Először is: olyan válsággal nézünk szembe, amelyet előre jeleztek.
Nem meglepetésválsággal állunk szemben.
Már legalább egy éve tudtuk, hogy ez be fog következni, de senkit sem érdekelt és hiányzott a reakcióképesség is.
Másodsorban: komoly válsággal állunk szemben.
Maga a Bundesbank elnöke alig három napja mondta ezt.
Egy, a bizalommegvonás miatt kialakuló, klasszikus bankválság határán lehetünk.
Harmadsorban Európát olyan országokban lévő pénzügyi intézmények fertőzték meg, amelyek azért nem képesek nyereséget termelni, mert gazdaságaik relatíve stagnálnak, és ennélfogva nagyobb kockázat mellett próbáltak profitot keresni.
Ezért kimondható, hogy a felügyeleti hatóságok, az európai prudenciális hatóságok ezt nem akadályozták meg.
Az Európai Központi Bank volt tehát az első, aki beavatkozott a válságba, az egyetlen, aki a legtöbb pénzt injektálta be, pont azért, mert Európában, Európa szívében van, amely most áll talpra gazdaságilag és ahol ez a válság a legsúlyosabbra fordulhat.
Ezért nagyobb mértékű egyértelműségre van szükségünk a tekintetben, hogy melyek az utóhatások és hogy valójában mekkora ez a válság.
A negyedik jellemvonása annak, amit tapasztalunk, azon körülményeknek, amelyek körülvesznek minket, az kétségkívül - röviden - a monetáris hatóságaink reakciója, az Európai Központi Bank reakciója.
Véleményem szerint a Központi Bank helyesen cselekedett, amikor likviditást biztosított, mert amit itt láthatunk az a likviditás kivonása.
Az is igaz azonban, hogy ellentmondásos az, hogy erre épp akkor kerül sor, amikor Európa növeli a kamatlábakat azért, hogy korlátozza a rendszer likviditását, hogy korlátozza a hitelt.
Ez olyan hatalmas ellentmondás, amelyek megfelelően meg kell magyarázni, az ahhoz hasonló zavarok nélkül, amelyek az egész augusztusban adott magyarázatokból eredtek.
A pontosítás létfontosságú, mert családok millióiról és kis- és középvállalkozások millióiról van szó, amelyek változó kamatlábaktól függnek Európa-szerte, és eladósodnak.
Ezért létfontosságú, hogy egyértelművé tegyük a kamatlábbal kapcsolatos helyzetet és gondosságra intsünk a kamatláb-emelésekkel kapcsolatban Európában annak érdekében, hogy megerősítsük azt a gazdasági növekedés és munkahely-teremtést, amelyre annyira nagy szükségünk van az uniós integrációnak e szakaszában.
(FR) Elnök úr, biztos urak, hölgyeim és uraim! Reálisan kell látnunk: annak ellenére, hogy milyen erőteljes európai jogalkotók vagyunk, nem tehetünk semmit e válság eredetével kapcsolatban.
Erőtlenek vagyunk az egyesült államokbeli jogalkotóval szemben, aki képtelen felfogni a jelzálog-hitelezés terén az akár a bankok, akár más intézmények általi fogyasztóvédelmet.
Lássunk reálisan: olyan válsággal állunk szemben, amelynek hatásait sürgősen korrigálnunk kell, de amelyből le kell vonnunk a hosszú távú tanulságokat is.
Legyünk egyértelműek: európai polgáraink - igencsak jogosan - aggódnak e válság valós gazdaság finanszírozására gyakorolt következményei miatt.
Legyünk egyértelműek: polgártársaink nem értik, hogy egypár olyan ember kockázatvállalásával való megbirkózás érdekében, akiknek javadalmazási módszere mentes mindenféle gazdasági logikától, miért kényszerülnek az olyan közintézmények, mint például az Európai Központi Bank a végén arra, hogy a piac likviditásának garantálása érdekében közbeavatkozzanak.
Birkózzunk meg a helyzettel!
Helyezkedjünk arra a pontra, ahová az európaiaknak helyezkednünk kell, és álljunk a valóság és a javaslatok talaján!
Végül is a Központi Bank elvégezte végső menedékként kölcsönadói munkáját.
Felügyeleti szervként azonban gyenge ahhoz, hogy megállapítsa a piaci szereplők által vállalt kockázatok realitását.
Javítanunk kell az európai hatóságok felügyeleti jogköreit és az Önök feladata, biztos úr, hogy ebben szintén aktívan részt vállaljanak.
Birkózzunk meg a helyzettel! Évek óta beszélünk a tisztességes értékről, és ugyanez a tisztességes érték rontotta le ma a másodrendű hitelezés értékelésével kapcsolatos feltételeket.
Birkózzunk meg a helyzettel! Ami a hitelminősítő intézeteket illeti, az IOSCO magatartási kódexe, biztos úr, nem felel meg a jelenlegi helyzet követelményeinek.
Valóban versenyképes piacra van szükségünk, ahol nincs összeférhetetlenség, és amelyet nagyobb mértékű átláthatóság jellemez.
Végül pedig legyünk utópisztikusak és reménykedjünk abban, hogy az ekként létrehozott pénzügyi buborék végre elkezdi a finanszírozás felszabadítását a hosszú távú befektetések céljából, amelyekre Európának az éghajlattal és az energetikával kapcsolatos kihívásokkal való megbirkózáshoz van szüksége.
Olykor az utópia lehet a realizmus legjobb formája.
- (IT) Elnök úr, hölgyeim és uraim! Már megint ugyanolyan problémával nézünk szemben itt a Parlamentben, amilyennel júliusban.
Akkor néhány bizonytalanság körvonalazódott azon válság tekintetében, amely épp akkor kezdett lesújtani az euroövezetre.
Ez egy előre megmondott válság volt, azt az USA-ból érkező hírek jelezték.
Már egy ideje világos volt, hogy túlzott mértékben inflálódtak az USA-ban az ingatlanárak és hogy az USA-beli rendszer túl könnyen vagy túl magas kamatlábak mellett tette lehetővé hitelek fizetésképtelen személyek számára való megadását, és a globális piacon ennek eredményeként kialakult zavar elkerülhetetlen volt.
Ki vett részt ebben a játékban?
Főként egyesült államokbeli befektetők, polgárok, de európaiak is szenvedik annak negatív hatásait; polgárok és befektetők - megtakarítók.
A kérdés tehát az, hogy ez a Parlament és az intézmények általánosságban a szívükön viselik-e a megtakarítók védelmét.
A megtakarítók védelme azt jelenti, hogy megértjük a többi szereplő által e keretben vagy ebben a helyzetben játszott szerepet, a hitelminősítő társaságok szerepét, amelyek olykor óriási következetlenséget tanúsítanak, és olyan konfliktusokkal bírnak, amelyeket olykor szóra sem méltatnak.
Szerintem a szabályoknak és normáknak minderre vonatkozniuk kell.
A válság egy jelentős ellentmondásra is rávilágított akkor, amikor az EKB arra kényszerült, hogy pénzügyi mozgásokat végezzen a piacon, ugyanakkor pedig arra, hogy növelje a kamatlábakat az infláció kockázatának kezelése érdekében.
Reménykedjük, hogy ez a helyzet nem marad fenn!
Az a tény azonban, hogy ez történik, azt jelenti, hogy fel kell tennünk magunknak a kérdést: a világszíntéren tevékenykedő személyekre - mivel ez olyan válság, amely újból kiemelte a globalizáció aspektusát - irányadó normáknak miként kell meghatározniuk az egyes emberek viselkedését.
(LV) Elnök úr! A jelenlegi pénzügyi instabilitásnak nem szabadott volna meglepetést okoznia, de mégis mindenkit sokkolt, amikor megvalósult.
A bizonytalan fogyasztói és ingatlanhitelek egyre nagyobb likviditást igényeltek.
A piaci korrekcióra azért kerül sor, mert a pénz már egy jó ideje túl olcsó és ez megrongálta a befektetések értékelésével kapcsolatos normákat.
A piacon a bizalomhiány még a vonzó eszközökben is kárt okozott, amelyeknek pedig nem szabadott volna a lefelé irányuló árkorrekció tárgyát képezniük.
Most aztán biztosak lehetünk benne, hogy a könnyen hozzáférhető, olcsó pénz nem teremt stabil növekedéts.
A stabil növekedés alapja a szabadabban és átláthatóbban működő rendszerek, hatékony befektetések és piacok proaktív reformja.
Pillanatnyilag a legfőbb félelmek a fizetésképtelenségi válságba átalakuló likviditási válságot övezik.
A likviditási válság formájában induló instabilitás fizetésképtelenségi válsággá alakulhat át, mivel a piaci szereplők - akik meg vannak győződve arról, hogy tudásszintjük nem megfelelő - nem lesznek hajlandóak egymásnak kölcsönadni.
Az ingatlanválság komoly bonyodalmakat okozhat nemcsak az Egyesült Államokban, hanem jó néhány uniós tagállamban is.
A befektetőknek és betéteseknek mindaddig nem áll helyre a pénzpiacba vetett bizalmuk, amíg nincsenek meggyőződve arról, hogy az értékelések helyesek.
Ez azt jelenti, hogy a kockázati prémiumok növekedhetnek, következésképpen pedig a vállalkozások és a háztartások fogyasztása csökkenni fog.
Ez csökkentheti a befektetési tevékenységeket vagy - egyes esetekben - teljesen meg is szüntetheti azokat.
Az európai fiskális és monetáris politika kialakítóinak erre fel kell készülniük.
A helyzet stabilizálásával kapcsolatos legfőbb felelősség a fiskális politika kialakítóira hárul majd.
A monetáris politikai szférában alacsonyabb kamatlábakat várhatunk, amelyeket néhány európai politikus alig vár már.
Ugyanakkor a piacon nem szabadna otthont adni annak a félrevezető hiedelemnek, hogy a kockázatos befektetések továbbra is megmaradnak.
Mind a hitelkamatlábaknak, mind pedig a kapcsolódó biztosítékok iránti igényeknek csökkenteniük kellene azt az erkölcsi kárt, amelyet egy ilyen hiedelem teremthetne.
Hosszú távon a központi bankoknak javítaniuk kell a pénzügyi piacokra vonatkozó szabályozási mechanizmusokat annak érdekében, hogy azokon belül nagyobb egyértelműséget és biztonságot teremtsenek.
Köszönöm
(DE) Elnök úr, biztos úr, hölgyeim és uraim! A globális pénzügyi piacokon érzékelt instabilitás teljes terjedelme még nem elég világos.
A globális pénzügyek gyenge pontjai a következők: az egyesült államokbeli jelzálogpiacon a kölcsönfelvevők gyenge hitelképessége és az eszközök hitelkockázatainak értékelésében és/vagy az ezek felülvizsgálatában elkövetett hibák.
Kérdezhetnénk, hogy mi történt a Bázel II-vel ebben a szakaszban az Egyesült Államokban; tudom, hogy még nincs hatályban, de hasznos lett volna.
Az Egyesült Államokban 120 milliárd USD-s jelzálogmennyiséget igazítottak ki eddig.
Már önmagában ez kamatláb-kiigazítási sokkot váltott ki az ismert jelzálogmennyiségben.
Megközelítőleg még 700 milliárd jelzálogot kell kiigazítani a következő két évben.
A megnövekedett befektetői érzékenység súlyosbította a dilemmát amellett, hogy a bizalom és a magas kockázatú befektetések iránti éhség csökkent.
Még a bankok igazgatóságai is beismerik most, hogy nem tudták, mit csinálnak.
A befektetői bizalom és a realista értékelések hiánya jelenleg megakadályozza a normális szintre való visszatérést, ami olyan folyamat, amely minden kétséget kizáróan időbe telik és amely nem kíméli majd a bankfelügyeleti szervek szakembereit sem.
A bizalmat nem lehet statisztikailag, matematikai képlettel kifejezni.
Az átláthatóság azonban bizalmat épít és fenn is tartja azt, és megkönnyíti a kockázati ellenőrzést.
Biztos úr, Ön említette a Szolvencia II.-t.
A fedezeti alapokból és másodrendű jelzálogokból eredő kockázatok eleddig alacsonyak voltak a biztosítási szektorban; és ennek így is kellene maradnia.
Ezért szánták a Szolvencia II-t arra, hogy helyes kiinduló pontokat és ösztönzőket biztosítson.
A jelenlegi javaslatok értelmében az olyan alternatív befektetések, mint a fedezeti alapok és az eszközfedezetű értékpapírok - amelyek gyakran vannak másodrendű kockázatnak kitéve - 45%-os sajáttőke-fedezeti kötelezettség alá fognak tartozni a Szolvencia II. normatív következményeként.
Ez első pillantásra túl magasnak tűnhet, de egyértelmű ösztönzést nyújt a vállalkozások számára, hogy arra kényszerítsék a tervezett fedezeti alapot, hogy fedje fel befektetését a befektetők előtt.
Véleményem szerint itt egyetlen elvet kell alkalmazni, ez pedig az, hogy azoknak kell megtenniük a magasabb kockázati befektetéseket, akik saját maguk rendelkeznek a szükséges ismeretekkel.
Az Európai Parlament már rég felszólított egyes pénzügyi termékek és mechanizmusok átláthatóságára.
Már régóta esedékes egy, a Bizottság általi reakció a 9000-nél is több meglévő fedezeti alap további átláthatósági szabályainak létrehozására.
Szükség van továbbá a hitelminősítő ügynökségekre vonatkozó átláthatósági szabályokra is.
A globális hitelkockázat realistább értékelése mindkettő előnyére válna.
Az elmúlt pár évben az európai költségvetések és a gazdaság többszörösen eladósodott.
A hitelek csábítóan alacsony kamatlábak melletti felvételének bűne automatikusan egyensúlyhiányt teremt a monetáris és a reálgazdaság teljesítménye között.
Elnök úr! Sokat lehet beszélni erről a pénzügyi válságról, de két rövid percemet arra használom, hogy három olyan területre összpontosítsak, ahol szerintem intézkednünk kell.
Az első a szabályozás hiánya.
Ezt már jó néhány képviselő említette.
Az összetett új termékek és különösen a kockázatok diverzifikálása és értékpapírosítása olyasvalami, ami e válság kulcsfontosságú elemét képezi.
Ezt úgy adták be nekünk, mint ami tökéletes módszer arra, hogy megszabaduljunk a kockázatoktól, de most egyértelmű, hogy a diverzifikáció a kockázatok és a mostanra már mindenütt jelenlévő bizonytalanság elburjánzását is jelentette.
A szabályozással kapcsolatos második elem az, hogy ezekre a műveletekre jobbára a szabályozott piacon kívül kerül sor: a tőzsdén kívüli tevékenységek és fedezeti alapok keretében, amint azt korábban már említették.
Tényleg azt gondolom, hogy ki kell vizsgálnunk, hogy ezek a vakfoltok hová vezetnek.
Tudom, hogy McCreevy úr nem ért egyet, de úgy vélem, épp itt az ideje megvizsgálni a szabályozás lehetőségeit - persze nem agyonszabályozni, nem bepánikolni, hanem egy komoly tanulmányt elvégezni.
Ezt kellene tennie a Bizottságnak.
Egy másik elem az információ és az átláthatóság hiánya.
Ezt is már jó páran említették.
Szeretném megemlíteni a minősítő intézeteket is, valamint a számviteli szabályokat is, amelyeket Berès asszony szintén felhozott, a tisztességes érték kérdését.
Ez harmadik témámhoz is kapcsolódik, ami a koordináció és az együttműködés hiánya.
Ez olyan elem, amit már láttunk az EKB által megtett intézkedésekben, amely ugyan helyesen biztosított likviditást, de amely nem rendelkezik információkkal és a válságot okozók megbüntetésére alkalmas eszközökkel.
Sokkal szorosabb kapocsnak kellene lennie az EKB és ismeretei, valamint a felügyelők között.
Igen lényeges elem az együttműködés és az európai szintű felügyelet megerősítése, amely már a piac tetején elcsípi ezeket az új jelenségeket.
Többször említettem, hogy ilyen jellegű európai szintű felügyeletre van szükségünk.
Az emberek - még ha egyet is értenek - azt mondják, hogy ki kell várnom egy válságot, mert a dolog amúgy nem sürgős.
Szerintem épp itt van ennek az ideje, a válság is megvan, úgyhogy cselekednünk kell.
(SV) Elnök úr! Az idei év nyarának pénzügyi zavara egyértelműen bizonyította, hogy mennyire szorosan integráltak a piacok.
A globális pénzpiac szó szerint napi 24 órában működik, ügyletek millióit végezve, amelyek valamennyiünket érintenek.
Az új technológiák teljesen más feltételeket teremtenek.
A befektetésekkel kapcsolatos fejlődés számára a jobb kilátások megteremtésének lehetősége drasztikusan megnőtt.
A kockázati tőkéhez való hozzáférés itt létfontosságú.
Sok új pénzügyi eszköz - amelyeket ma néhányan megkérdőjeleztek - általánosságban jó volt és növelte a likviditást és a befektetési lehetőségeket.
A pénzügyi piacokon az elmúlt felkavaró hetekben bebizonyosodott, hogy jó, ha Európa erős központi bankkal rendelkezik.
Az EKB gyorsabban tudott reagálni, mint bármely más, washingtoni kollégája, és gyors intézkedéseket tudott tenni a piacok megnyugtatására.
Az EKB ezért dicséretet érdemel.
Még mindig nem tudjuk, hogy az USA jelzálogválsága meddig terjed majd.
Az ősz az új statisztikák megjelenése miatt kulcsfontosságú lesz.
Remélhetőleg normális piaci igazodás lesz majd minden olyan nagyobb megrázkódtatás nélkül, amelyek esetleg érinthetnék a regionális gazdaságot, amely az Európai Unión belül alapjában véve egészséges.
Remélem - természetesen néhány képviselőtársamtól eltérően -, hogy Európában nem reagáljuk túl a dolgokat és úgy gondoljuk, hogy a megoldás mindig több szabályozást és nagy sietséggel hozott határozatot igényel, amint azt McCreevy úr mondta.
Az USA Sarbanes-Oxley törvénye ellenére, amelyre a nagy mértékű szabályozás a jellemző, nem fedezték fel idejében a kockázatos jelzálogokat.
Egy zökkenőmentesen működő pénzpiac kiegyensúlyozott megközelítést, a fogyasztók érdekeit megerősítő jogszabályokkal kombinált új módszerek számára pedig teret igényel.
Szerintem a MIFID erre jó példa.
Liberálisként, számomra a nyíltság és az átláthatóság a kulcs a pénzügyi piacokon.
Szeretnék nagyobb mértékű együttműködést is látni az uniós pénzügyi hatóságok között a válsághelyzetek elleni küzdelem és a gyors reakció nyújtása érdekében.
Elnök úr, biztos urak! Egy megjegyzésem azért volna: amikor a világban a dolgok felrobbannak, egyértelmű, hogy az egy olyan kis valutára és egy olyan kicsi piacra, mint Svédországé, villámgyorsan sújt le.
A nyári események további okot szolgáltatnak arra, hogy a svédek belépjenek az euroövezetbe.
Elnök úr! Ez a pénzügyi válság ébresztő mindannyiunk számára és McCreevy biztos úr számára is.
Alig pár hónapja McCreevy úr arról biztosított minket, hogy a pénzügyi kockázatokról és válságokról való beszéd csak elméleti síkon zajlik és hogy soha nem futnánk újabb buborékokba.
Hát, épp most találkoztunk eggyel, amelynek a mai Financial Times, az OECD és más minősített intézmények szerint súlyos következményei vannak.
Négy kérdésem van McCreevy úrhoz.
Először is, ha a származékos papírokat - származékos hitelpapírokat, hitelpiacot - vesszük, az ügynökségeket vádoljuk és azt mondjuk, hogy nem elég jók; én meg azt mondom, hogy semmit nem tudunk arról, ami történik.
Készek most arra, hogy oly módon javasoljanak az összetett származékos papírokra vonatkozóan nyilvános besorolást, hogy az állami és magánügynökségek iránymutatást adhassanak nekünk a hozzájuk kapcsolódó kockázatról?
Merthogy ez ma lehetetlen.
Második kérdésem az összeférhetetlenségre vonatkozik.
Ha az elsődleges ügynököket, a fedezeti alapokat és a magántőkealapokat vesszük, azt látjuk, hogy azok érdekek összetett csomagjainak elegyei: egymásból szerzik a jövedelmüket, egymással kereskednek, mi meg nem tudjuk, hogy mi zajlik.
Készen állnak most már arra, hogy olyan átláthatósági, közzétételi és elszámoltathatósági szabályokat vezessenek be, amelyek valódi esélyt adnak nekünk a piac szabályozására?
Harmadik kérdésem a nyugdíjalapokra vonatkozik.
Tudjuk, hogy a bérből élőknél és a munkásoknál veszteségek merülnek fel azért, mert pénzüket az e származékos papírpiacon spekuláló fedezeti alapba tették.
Készen állnak most már arra, hogy olyan szabályokat vezessenek be, amelyek a közeljövőben meg tudják védeni azokat a nyugdíjalapokat és a biztosítótársaságokat, amelyek a bérből élők pénzeit próbálják kezelni, hogy kamatuk legyen megtakarításaikon és tudják azt, hogy a veszteségek korlátozottak?
Utolsó kérdésem: hogyan tudja megvédeni azt a tényt, hogy a fedezeti alapokhoz, a magántőkéhez és a befektetési bankokhoz lehet végső esetben fordulni a nemzetközi és a pénzügyi piacokon anélkül, hogy azok szabályozva lennének?
Szoktuk szabályozni a bankokat és a befektetési alapokat, miért kellene ezeknek - a fedezeti alapoknak, a magántőkének, a befektetési bankoknak - az utolsó lehetőségnek lenniük?
Erre nem tudok magyarázatot, erre Önök sem tudnak magyarázatot.
Itt az ideje, hogy a közös érdek kerüljön előtérbe és ezért van szükségünk szabályozásra.
(Taps)
(ES) Elnök úr! A vihar után még mindig felhős az ég, a bizonytalanság közepette pedig ott van a gazdasági stabilitásra, pénzügyi biztonságra, növekedésre és munkahely-teremtésre irányuló igény.
Ez a válság remek alkalom arra, hogy négy nagyobb területen intézkedéseket tegyünk.
Először is lépnünk kell, hogy korlátozzuk annak az egész gazdaságra gyakorolt hatását.
A piac zavarral reagált a részvényárfolyamokban és a pénzügyi feltételek szigorításában.
Az Európai Központi Bank likviditást biztosító reakciója pozitív volt.
A pénzügyi intézmények már növelték kamatlábaikat az ügyfelek felé a pár hónapon belül bekövetkező, előre jelzett növekedésekre várva, figyelembe véve a gazdaság növekedését és az Európai Központi Bank bejelentéseit.
Remélem, hogy az Európai Központi Bank kiegyensúlyozottan és prudensen fog fellépni a gazdaságunkért.
Másodsorban cselekednünk kell a kockázatkezelés és a gazdaságirányítás javítása érdekében.
A globális pénzügyi szolgáltatások piaca és a nemzeti szabályozás, valamint a felügyeleti rendszer szimmetrikus.
Ha az Európai Unión belül nem integrált módon mozdítjuk elő e célkitűzéseket, nem tudjuk majd globális szinten sem előmozdítani azokat és nem fogjuk polgárainkat, sem pedig érdekeiket védeni.
Harmadsorban cselekednünk kell azért, hogy a piacot átláthatóbbá tegyük.
A kockázat diverzifikálása és megosztása pozitív is lehet, ha az nem akadályozza meg a kockázatok piacon való ellenőrzését.
Intézkedéseket kell elfogadnunk, hogy megtervezzük a pénzügyi kockázatokat.
Végül pedig cselekednünk kell, hogy a piaci szereplőket felelőssebbé tegyük.
Az igen drága jelzálogokkal a korlátozott forrásokkal rendelkező embereknek a hitel csapdájába ejtése akár kizsákmányolásként is jellemezhető egy olyan időszakban, amikor a kamatlábak emelkednek és az ingatlanpiaci növekedési tendencia végén ez problémákat is okozhat.
Azok a bankok, amelyek e jelzálogok átadásának lehetősége miatt enyhítettek jelzálogfeltételeiken, a minősítő ügynökségek, amelyek nem figyelmeztettek az értékpapírok minőségével kapcsolatban, azok a befektetők, akik meggondolatlanul vásároltak értékpapírokat és azok az intézmények, amelyek kiegészítő garanciák nélkül finanszírozták őket - mind-mind felelősek, és biztosítanunk kell, hogy ez többet nem fordul elő.
Elnök úr! A másodrendű hitelezéssel kapcsolatos eljárás határozottan olyan hatalmas probléma volt, amely az általunk idén nyáron tapasztalt pénzügyi zavar okozta.
Ez világos volt. Ami kevésbé világos, az azon befektetők és partnereik azonosítása, akik nyomás alatt lehetnek most és később is, és akiknek azonossága teljes mértékben létfontosságú a számunkra.
Ez, amint azt ma hallhattuk, nagy mértékben a némelyek szerint az alkímiához hasonló pénzügyi eszközök finomodásának tudható be.
Óvatosan és vigyázva kell azonban szemügyre vennünk azt, hogy mit tegyünk ezekkel és a zavar által keltett hatásokkal.
A túlreagálás legalább annyira káros lehet, mint ami bekövetkezett, mivel ennek eredménye a hitelek növekedésében látható.
Ez nem jó a lisszaboni folyamat számára, erre emlékeznünk kell.
Mi történt valójában az USA-ban, ami bezárta az ajtót e kérdések némelyike előtt?
Elmondható, hogy akkor zárták be a pajta ajtaját, amikor a ló még a földeken volt - és ez igaz is lenne.
Nagyvonalakban azonban elmondható, hogy a másodrendű jelzáloghitelezés területe szabályozatlan volt.
Ez most már olyan tény, amelyet igen közvetlenül kezeltek, mivel az iparági szabályozási és jogalkotási kezdeményezések - amint azt megtudtam - már úton vannak.
Ugyanakkor egy magas szintű munkacsoportot hoztak létre a Fehérház égisze alatt, hogy megvizsgálja a hitelminősítő ügynökségeket és a kifinomult pénzügyi eszközöket.
Amire ebből következtethetünk az az, hogy létfontosságú szorosan együttműködni az Egyesült Államok piacával és más globális piacokkal, mivel e piacokkal kapcsolatban az átláthatóság tekintetében ugyanazokra a következtetésekre jutottunk.
Együttműködés hiányában - mivel a globális piacok ilyen szorosan fonódnak egybe - elvesztenénk annak előnyét, amely azokból a következtetésekből származhat, amelyeken osztoznánk.
Mi történt az EU-n és mi történt az USA-n belül?
Most bizalmam van a Bizottságban, és természetesen az EKB-ban, valamint az egyesült államokbeli Szövetségi Tartalékbankban is, a tekintetben, amit tettek.
Segítettek lenyugtatni a piacokat, és épp ezt kellett tennünk.
Egyetértek azonban néhány mai felszólalóval, akik arányos reakciókra szólítottak fel és ezt fenn is tudom tartani bizalmam jegyében.
Úgy vélem, hogy az értékpapírosított és különleges felhasználású eszközöket, amelyek a hitelminősítő ügynökségekkel együtt szoros ellenőrzés tárgyát fogják képezni, meg kell nyitni a még teljesebb ellenőrzés és az átláthatóság előtt - ez egyértelmű, amint azt Berès asszony már mondta.
De legyünk egyértelműek a tekintetben, hogy a pénzügyi eszközök kifinomultságát sokunk nehezen érti, a hitelminősítő ügynökségek szerepe pedig nyitva áll.
(Az elnök félbeszakítja a felszólalót.)
(DE) Elnök úr! Európaiakként az általunk ma tárgyalt piacon meglévő befektetési részesedésünk megközelítőleg 10% azaz nagyjából 300 milliárd euro.
Nem tudjuk, hogy pontosan ennek a 300 milliárd eurónak mekkora aránya áll rossz kockázatokból, de a 300 milliárd euro nem csekély összeg: majdnem háromszorosa az EU éves költségvetésének, a jelenlegi válság hatása pedig már érezhető.
Hazámban, Németországban, amely az Európai Unió legnagyobb gazdasága, lefelé korrigálták a jövőbeli vállalkozási feltételekkel kapcsolatos elvárásainkat.
A három hónapos pénzeszközök jelentősen megdrágultak, ami azt jelenti, hogy az egészséges, de azonnali finanszírozást igénylő vállalkozások nehézségekre számíthatnak.
Szeretném tudni, hogy milyen tanulságokat vontunk le ebből.
Csaknem mindenki, aki felszólalt ebben a vitában, megemlítette a hitelminősítő ügynökségeket.
Az e vita tárgyát képező dolgok állásában érdekelt polgárként a következőt találtam az interneten, McCreevy biztos úr 2005. április 5-i dublini beszédjére utalva:
"A hitelminősítő ügynökségek jelenleg nem képezik uniós szabályozás tárgyát - mondta a belsőpiaci biztos Charlie McCreevy 2005. április 5-én Dublinban tartott beszédében.
McCreevy biztos úr kijelentette, hogy nem áll szándékában különös szabályozást kiadni a hitelminősítő ügynökségekre vonatkozóan, a lehetőséget azonban "folyamatosan szem előtt tartják".
Figyelmeztetett, hogy "őrködni" fog az ipar felett.”
(DE) Biztos úr! Mikor ér véget a megfigyelési szakasz; mikor leszünk készek cselekedni; mikor leszünk olyan helyzetben, hogy valamelyest bevilágítsunk a hitelminősítő ügynökségek fekete dobozába, hogy létre tudjunk hozni egy nyilvános eredménytáblát teljesítményükről és eredményeikről?
Rendszerünk saját magára hivatkozik, eredménytelen és a korábbi idők öröksége.
Őszinte választ szeretnék.
Nem jelenhetünk meg a nyilvánosság előtt a következő, 2009. évi választásokon és nem mondhatjuk: volt egy Bizottságunk; nagyszerű munkát végzett öt éven keresztül azt figyelve, hogy hol is van a probléma.
(DE) Elnök úr! Ez eléggé egyértelmű üzenet volt a Bizottság számára.
Előre láthatjuk, hogy az egyesült államokbeli jelzálogválságnak itt is érezhetően hátrányos hatásai lesznek.
A fennálló jelzáloghitelek mennyisége már most meghaladja az USA államadósságát.
Még a jövőbeli ingatlanbecsléseken és a jelzáloghiteleken fennálló alacsony kamatlábakon alapuló spekuláció is egyértelműen buboréknak minősült.
Most az Egyesült Államokban még hangosabbak a recessziótól való félelmek.
Végül is tíz recesszióból nyolc kezdődik ingatlanválsággal.
Már tudjuk, hogy a válság előrelátható volt, de a hitelminősítő ügynökségek nem végezték el őrként meglévő szerepüket.
A tőke magas kockázatú formái mindannyiunknak és gazdaságunknak is óriási kárt okozhatnak, ezért azt nem szabad annak saját eszközeire vagy a spekulánsokra bízni.
Az átláthatóság és a közzétételi követelmény elveit, valamint az ellenőrzéseket garantálni kell.
A Bizottságot most felkérték, hogy ezekre vonatkozóan terjesszen elő javaslatokat.
(FR) Elnök úr! Ez a válság a harmadik nagyobb válság 10 év alatt.
Elkerülhető lett volna?
McCreevy szerint igen.
Ennek érdekében meg kellene tanítanunk a szegényeket, hogy ne vegyen fel kölcsönöket, mikor nincs pénzük.
Mi a valóság?
Az USA másodrendű jelzáloghitelezői a főbűnösök és a főszereplők ebben a válságban.
Nyereségük növelése érdekében az óriási pénzügyi nehézségben lévő háztartásokhoz fordultak.
2006-ban a hitelek felét jövedelemvizsgálat nélkül adták meg.
A hitelezők olyan kölcsönökön kerestek pénzt, amelyeket soha nem lett volna szabad megadni.
Bankjaik támogatták őket; ezeket azonban a hitelezők igazgatótanácsai, könyvvizsgálói és szabályozó hatóságai ellenőrzik.
Nem akadályozták meg a bankokat abban, hogy pénzt adjanak kölcsön a hitelügynökségeknek, vagy abban, hogy ügyfeleiknek hasznot hajtó, de kockázatos pénzügyi termékeket értékesítsenek e jelzáloghitelezésen túl.
A másodrendű piac által alátámasztott ilyen értékpapírokat a főként - a bármiféle szabályozástól mentes - adóparadicsomokban letelepedett fedezeti alapok vásároltak nagy arányban.
Tehát az egész ellenőrzési és felügyeleti lánc vallott kudarcot.
Kérdésem egyszerű.
Milyen komoly kezdeményezéseket tesz most a Bizottság annak megelőzésére, hogy a pénzügyi piacok amerikai ingatlanpiac utáni rohanása holnap új eszközökkel is megtörténjen ugyanazzal az eredménnyel: értékpapír-piaci válsággal, majd növekedésvesztéssel?
(PT) Elnök úr, biztos úr, hölgyeim és uraim! A pénzügyi válságok soha nem korlátozódnak a pénzügyi szférára.
A jelenlegi válság hatása az is lesz, hogy tovább korlátozza a hitelt és már előre elkezdte feljebb nyomni az árakat - függetlenül attól, hogy a Központi Bank milyen döntést hoz holnap.
A gazdasági szereplők bizalma szintén jelentősen csökkent, Almunia biztos úr optimizmusa ellenére, a gazdasági növekedés pedig nem általános és nem is garantált.
Ráadásul sok régió van, amely súlyos gazdasági nehézségekkel küzd.
Ma nehéz, de szeretném tudni, hogy hogyan lehet megmagyarázni a polgároknak, hogy - többek között - a háztartások eladósodottságának riasztó növekedése, az állami befektetésekkel kapcsolatos visszatartó erő, az Európában termelt áruk exportjának a kamatkezelés miatti túlbecsülése mind-mind elkerülhetetlen áldozat.
Ez volt a hagyományos gyógymód a nem létező infláció ellenőrzésére.
Manapság a lehetőségek sokkal korlátozottabbak a pénzügyi gazdasági szereplők által vállalt, túlzott mértékű kockázatok teljesen előre jelezhető eredményeinek kezelésére, amelyeket nem tudtunk vagy nem akartunk időben szabályozni.
Szerintem két konklúzió vonható le.
Először is javított szabályozásra, átláthatóságra és együttműködésre van szükség a pénzügyi piacokon, amint azt már említették.
Másodsorban sürgősen felül kell vizsgálni a monetáris politika és annak a reálgazdaságra, családokra, befektetésre és foglalkoztatásra gyakorolt hatása közötti kapcsolatot.
a Tanács soros elnöke. - (PT) Elnök úr, hölgyeim és uraim! Nagyon rövid leszek, különösen azért, mert beszédemben már kifejtettem a Tanács alapvető álláspontját e kérdésről.
Szeretném mindenkinek megköszönni a felszólalását és az Önök által tett javaslatokat és szeretném elmondani, hogy jegyzeteltem és feljegyeztem aggályaikat, különösen azokat, amelyeket inkább társadalmi jellegűnek neveznék, azaz azokat az esetleges következményeket, amelyeket a legutóbbi pénzügyi zavar a polgároknak okozhat.
Ezt szem előtt kell tartani olyan aggályként, amelynek jó néhány képviselő hangot adott.
Szeretném újból megerősíteni, hogy mi - úgy az elnökség, mint a Tanács - továbbra is dolgozunk a felügyeleti gyakorlatok konvergenciáján, valamint azokon a rendszereken és mechanizmusokon, amelyek lehetővé fogják tenni a prudenciális keret folyamatos javítását.
Mind a Tanács, mind pedig a Bizottság említette itt, hogy valamennyi pillanatnyilag rendelkezésre álló adat azt jelzi, hogy elértük gazdasági és pénzügyi célkitűzéseinket: a hiányt, a gazdasági növekedést és a foglalkoztatás növekedését illetően is.
Továbbra is teljesen realisták vagyunk e tekintetben, de - mivel a realizmusról beszélünk - szeretném elmondani, hogy az elnökség és a Tanács is realista lesz.
Minden ilyen ügyre, a jövőben kialakuló fejleményekre figyelmet kell fordítanunk, és az Elnökség és a Tanács - mivel ez az ő dolguk és amennyiben indokolt - nem mulasztja el majd megtenni a megfelelő intézkedést és kezdeményezéseket, hogy reagáljon az esetlegesen felmerülő aggályokra és problémákra.
Bizottság. - (ES) Elnök úr! A pénzügyi piacokon az elmúlt hetekben bekövetkező zavar - vagy ha így akarja nevezni: válság - reálgazdaságra gyakorolt hatása tekintetében, ismételten mondom, hogy kezdeti becsléseink szerint - az előrejelzéseket kedden tesszük közzé -, de más szervek, valamint köz- és magánintézmények által közzétett vélemények szerint is, e zavar által az európai gazdaságokban gazdasági tevékenységre, gazdasági növekedésre és foglalkoztatásra gyakorolt hatás érezhető lesz 2007-ben, de csak igen enyhén.
A 2007-es eredmények jó részét már garantálják az első két negyedévben elért eredmények, az arra vonatkozóan rendelkezésre álló információk, hogy mi történik gazdaságunkban ebben a harmadik negyedévben, valamint a 2006-ból áthozott jó és szilárd alapokon nyugvó gazdasági fellendülésből eredő pozitív inercia.
A kockázatok 2008 felé tekintve nyilvánvalóbban lesznek.
Májusi előrejelzéseinkben a 2008-as növekedési arányokat már érintette a gazdasági ciklus vége és a központi bankok által a monetáris politikával kapcsolatban elfogadott döntések hatása.
Európában és azon túl is ez a pénzügyi válság, ez a pénzügyi zavar és a hitelfeltételek ebből következő szigorodása vagy növekedni fog, vagy pedig a 2008-as eredmények hanyatlásának kockázatait növeli majd, de még mindig úgy gondolom, hogy túl korai olyan végleges elemzést végezni, amelyekből néhány végső következtetés majd levonható lesz e tárgyban.
Muszáj reménykednünk abban, hogy - amennyiben az elmúlt hetek zavarát ösztönző számos tényező a bizalomhoz kapcsolódik - ha helyreállítjuk a bizalmat és ha a bizalom javítása vagy megszilárdítása érdekében valamennyien hozzájárulunk a helyzet szigorú személetéhez és diagnózisához, akkor a 2008-as eredmények jobbak vagy kevésbé aggasztóak, mint amennyire azt néhányan gondolják.
Úgy vélem, hogy a felszólalók többsége nagy mértékben egyetért abban, hogy mi vezetett a pénzügyi piacokon a volatiliás növekedéséhez és a zavarhoz, úgy vélem továbbá, hogy mindenki egyetért abban, hogy megoldásokat kell találnunk.
A megoldások azonban nem egyszerűek és nem szabad túllőnünk a célon.
A jó színészekhez hasonlóan a jó politikusoknak sem szabad túljátszaniuk a szerepüket zavar idején.
Részletesebb elemzésre van szükségünk és teljes körűbben meg kell értenünk a tényeket, valamint meg kell próbálnunk hatékony megoldásokat keresnünk a meglévő, a nyilvánvaló és a még fel nem tárt kihívásokra.
Ha visszatekintünk a Parlamentben zajló vitákra vagy a Monetáris Alap vagy a Központi Bank pénzügyi stabilitásra vonatkozó jelentéseire, az Európai Bizottság elemzéseire és közelmúltbeli beszédeinkre, nem tudtuk, hogy hol vagy mikor, de azt tudtuk, hogy a pénzügyi piacok alakulása, valamint a pénzügyi intézmények által alkalmazott eszközök és technikák kifinomultsága miatt egy ilyesfajta zavar bekövetkezhet.
Megismétlem azt, amit az elején mondtam: az európai gazdaság még mindig szilárd alapokon nyugszik.
Az euro megóv minket.
Az euro ismételten bizonyította azt a képességet, hogy védelmez és elnyeli azokat a sokkokat, amelyek más körülmények között - azaz az euro megjelenése előtt - sokkal nagyobb nehézségeket okoztak volna a számunkra mind monetáris, mind pedig pénzügyi szempontból és a reálgazdaságban is, és - ezzel zárom - az Európai Központi Bank feladatának elvégzésével érzékenyen és helyesen járt el augusztusban.
a Bizottság tagja. - Elnök úr!
Rövid leszek: teljesen egyet értek azzal, hogy nem lehetünk önelégültek az egyre inkább összetett pénzügyi termékek és mérlegen kívüli eszközök terén előállt felügyeleti kihívások tekintetében.
Nem lehetünk naivak sem és nem hihetjük azt, hogy a Bázel I., a Bázel II. és a Szolvencia II. megoldja majd a felmerült problémákat.
Ezek fontos tanulságok, amelyeket a jövőben valamennyi érintettnél fel fogok vetni.
Amint azt bevezető megjegyzéseimben már mondtam, azt gondolom, hogy a könnyed és elveken alapuló szabályozás a legjobb megközelítés.
Biztos vagyok benne, hogy a még több szabályozás lenne a legrosszabb dolog, amit a pénzügyi piacoknak tehetnénk.
Mindenesetre nem hiszem, hogy több szabályzásra volna szükség.
Rasmussen urat talán meglepi, hogy egyetértek valamivel, amit javasolt, ez pedig a több átláthatóság.
Ezt azonban más módon is el lehet érni, nemcsak szabályozással.
A vitát lezárom.
Írásbeli nyilatkozatok (142. cikk)
írásban. - (PT) E vita arra irányult, hogy egyértelművé tegye a pillanatnyilag legalapvetőbb kérdést, azaz e pénzügyi instabilitással jellemzett helyzet okát.
Nem elég pusztán azonosítani a problémát, miután az már nyilvánvalóvá vált.
Még kevésbé hasznos korrekciós intézkedéseket javasolni, amelyek a gyakorlatban csak azt szolgálják, hogy pillanatnyilag enyhítsenek bizonyos következményeket, de amelyek - rövid és hosszú távon - nem változtatnak semmin.
Mindannyian tudjuk, hogy a reálgazdaság áruknak az emberek igényeivel összhangban történő termelésén, forgalmazásán és fogyasztásán alapul, függetlenül attól, hogy az említett igények valósak, képzeltek vagy reklámok által keltettek-e.
Ez azt jelenti, hogy a forgalomban lévő pénznek igazodnia kell a reálgazdasághoz; és mégis: a még magasabb jövedelemre vágyók kapzsisága kaszinógazdaságszerű módon értéktőzsdei és spekulatív nyereségek kialakulásához, vezetett, második helyre szorítva a termelőágazatot és a rendszer pénzügyi jellegét ösztönözve.
A jelenlegi probléma gyökere ebben rejlik, amelyet a központi bankok azzal próbálnak enyhíteni, hogy még több pénzt hoznak forgalomba vagy emelik a kamatlábakat.
Ezeknek az eljárásoknak megvannak a maguk korlátai és azzal a kockázattal járnak, hogy új spekulatív buborékokat hoznak létre, vagy tovább károsítják a reálgazdaságot, ezzel növelve a családok kiadásait.
Az elsivatagosodás elleni harcról szóló egyezmény (vita)
A következő napirendi pont az alábbiakra vonatkozó vita
az elsivatagosodás elleni küzdelemről szóló egyezmény részes felei által 2007. szeptember 3-tól 14-ig Madridban tartandó konferencia célkitűzéseiről Miroslav Ouzký által a Környezetvédelmi, Közegészségügyi és Élelmiszer-biztonsági Bizottság részéről a Tanácshoz intézett szóbeli választ igénylő kérdés - B6-0140/2007), és
az elsivatagosodás elleni küzdelemről szóló egyezmény részes felei által 2007. szeptember 3-tól 14-ig Madridban tartandó konferencia célkitűzéseiről Miroslav Ouzký által a Környezetvédelmi, Közegészségügyi és Élelmiszer-biztonsági Bizottság részéről a Bizottsághoz intézett szóbeli választ igénylő kérdés - B6-0312/2007).
szerző. - (CS) Elnök úr! Először is szeretnék elnézést kérni a tolmácsoktól, mivel nem készítettem semmit írásban és ezért nem tudtam előre odaadni nekik felszólalásom írásbeli szövegét.
Azonban a tőlem telhető legtöbbet megteszem, hogy lassan és röviden beszéljek, mivel a kérdés, amellyel foglalkozni fogok, egyértelmű.
A Környezetvédelmi, Közegészségügyi és Élelmiszer-biztonsági Bizottság elnökeként szeretném megdicsérni a portugál elnökséget, hogy programjának egyik legfőbb céljává tette az elsivatagosodás és vízhiány kérdését.
Emiatt üdvözlöm különösen a korábban említett, közelgő konferenciát.
Jól tudják, hogy ez a Parlament és az egész EU is az előttünk álló időszak egyik legfőbb kihívásaként fogadta el az éghajlatváltozást és köztudott, hogy a vízhiány és az elsivatagosodás elhatalmasodása az éghajlatváltozás megfordíthatatlan következményei.
Azok közé tartozom, akiknek meggyőződése, hogy az éghajlatváltozás hatására kellene felkészülnünk, ahelyett, hogy kétségbeesetten próbálnánk feltartóztatni azt, mert az ebbe az irányba tett erőfeszítéseink valószínűleg kudarcot vallanak.
Ma teljes bizonyossággal tudjuk, hogy Európának - különösen déli régióinak - meg kell majd birkóznia a vízhiánnyal és a talajdegradációval.
Az éghajlattal foglalkozó viták azt mondják, hogy az atmoszférában a vízveszteség további elsivatagosodást okoz, ami viszont a további éghajlat-felmelegedésért felelős.
Nagyon nehéz lesz kitörni ebből az ördögi körből.
A bizottságom részéről kérdésem a Bizottsághoz és a Tanácshoz a következő: milyen gyakorlati lépéseket tervez tenni a Bizottság és a Tanács?
Egyértelmű ma már, hogy mi tehető tagállami szinten és mi tehető európai szinten?
a Tanács soros elnöke. - (PT) Elnök úr, hölgyeim és uraim, Ouzký úr! Először is szeretném megköszönni, hogy a portugál elnökségnek a környezetvédelemre - és különösen az aszállyal és az elsivatagosodással kapcsolatos kérdésekre - irányuló programját említette.
Tényleg ez a portugál elnökség egyik prioritása, és szeretném hangsúlyozni az e területen a nemrégiben Portugáliában a környezetvédelmi miniszterek informális Tanácsán elért eredményeket.
Nem fogom felolvasni az Elnökségnek a témára vonatkozó következtetéseiben szereplő valamennyi érvet.
Azonban igen érdekesnek tartom azokat, és ezért felhívnám figyelmüket az említett következtetésekre, különösen az aszállyal szembeni küzdelemre, valamint az aszály és a környezet közötti kapcsolatra, és azokra az intézkedésekre vonatkozóan, amelyeket ezen egyre súlyosbodó probléma kezelése érdekében megtehetnénk és meg is kellene tennünk.
Nagyobb részletességgel szeretném említeni az Egyesült Nemzetek elsivatagosodás elleni küzdelemről szóló egyezményében részes feleinek konferenciáját, amely szintén fontos jellemvonása ennek az ülésszaknak; az említett konferenciát - mint tudják - most tartják, szeptember 3-tól 14-ig Madridban.
A Tanács július 23-án hagyta jóvá az Európai Unió prioritásait meghatározó következtetéseket, azokat, amelyeket az EU-nak a részes felek említett konferenciáján fenn kell tartaniuk, amely konferencia a nyolcadik az egyezmény jóváhagyása óta.
Jól tudják, hogy a Tanács támogatja az Egyesült Nemzetek Szervezete egyezménye végrehajtásának fokozásáról szóló, az ülésközi Kormányközi Munkacsoport által kidolgozott tízéves stratégiai tervnek és keretnek a felek nyolcadik konferenciája általi elfogadását, és alig várjuk, hogy azt végrehajtsák.
Tudjuk, hogy a civil társadalomnak fontos szerepet kell játszania ezzel összefüggésben - különösen helyi szinten - és ezt támogatjuk is; ezért ösztönöznünk kell valamennyi civil társadalmi szereplő nagyobb mértékű részvételét az ENSZ elsivatagosodás elleni küzdelemről szóló egyezményének végrehajtásában vagy annak folyamatában.
Azt is tudják, hogy a részes felek konferenciája a hangsúlyt a szegénység és az elsivatagosodás közötti kapcsolatra kívánja helyezni, hogy rámutasson arra, hogy az Egyezmény miként járulhatna hozzá a szegénység elleni küzdelemhez más fontos globális és a regionális szereplővel szorosan együttműködve.
A Tanács úgy véli, hogy fontos konszenzusra jutni egy, az Egyezménynek a száraz területek megőrzésére, kezelésére és fenntartható használatára vonatkozó normákon alapuló, javított nyomon követési rendszeréről.
Egy ilyen rendszerrel lehetséges lesz a múltbéli és jelenlegi előrehaladás mérése.
A Tudományos és Technológiai Bizottságnak alapvető szerepet kell játszania az Egyezmény ismeretalapjának javításában és annak lehetővé tételében, hogy szilárdabb alapokon lehessen intézkedéseket és határozatokat elfogadni.
Az Európai Unió Tanácsa úgy véli, hogy az elsivatagosodással, éghajlatváltozással és a biodiverzitással kapcsolatos kihívások kiegészítik egymást, és azokat koordináltan, megfelelő politikákkal kell megközelíteni a szinergiák kialakítása és hatékonyabbá tételük érdekében.
A Tanács továbbá úgy gondolja, hogy a többi létfontosságú tényező közé a következők tartoznak: megfelelő pénzügyi források rendelkezésre állása, az elsivatagosodás elleni küzdelem hatékony irányítása és finanszírozása, valamint az Egyezmény tevékeny és eredményes Titkársága.
Az aszály - az elsivatagosodáshoz hasonlóan - komoly aggályok forrása.
A Tanácsnak szilárd meggyőződése, hogy ezek a fenyegetések - az aszály és az elsivatagosodás - hatékonyan csak szoros nemzetközi együttműködésen keresztül kezelhetők.
Az Európai Unió ezért harmadik országokkal együttműködve követi az e területen meglévő célkitűzéseit.
Ezzel kapcsolatban szeretném emlékeztetni Önöket arra, hogy az AKCS-EK Miniszteri Tanácsának idén május 25-én tartott éves ülésén elfogadtak egy, az aszályról és elsivatagosodásról szóló együttes nyilatkozatot.
Az AKCS-országok és az Európai Unió említett együttes nyilatkozata elismeri az ENSZ elsivatagosodás elleni küzdelemről szóló egyezményének jelentőségét a szegénység csökkentése és az ENSZ által kitűzött millenniumi fejlesztési célok követése szempontjából.
A nyilatkozat támogatja a tízéves stratégiai tervnek a részes felek konferenciája általi elfogadását is és arra ösztönöz valamennyi felet, hogy működjön együtt annak érdekében, hogy az ENSZ Egyezménye hatékonyabb lehessen.
Ezért úgy gondoljuk, hogy igen fontos korlátozott számú prioritásnak tudományos adatok alapján történő meghatározása a végrehajtás tekintetében, valamint mutatók használata a megtett előrehaladás mérése érdekében.
Másfelől a civil társadalom nagyobb mértékű részvétele, valamint az összes szereplő közötti javított kommunikáció és tágabb párbeszéd szintén - és jelentősen - hozzá fog járulni az ENSZ elsivatagosodás elleni küzdelemről szóló egyezményének hatékonyságához.
Bizottság. - (ES) Elnök úr, hölgyeim és uraim! Az Európai Közösség óriási jelentőséget tulajdonított az ENSZ elsivatagosodás elleni küzdelemről szóló egyezménye által a szegénység mérséklésében, 1994-ben történt aláírása óta játszott szerepnek.
Az Egyezményt az éhség és a szegénység elleni küzdelem érdekében a fenntartható talajhasználat célkitűzése elérésének elsődleges segédeszközeként dolgozták ki.
A Bizottság még mindig úgy véli, hogy ez az Egyezmény kulcsszerepet játszik a szegénység és az elsivatagosodás elleni küzdelemben; az Egyezmény még mindig megfelelő hatáskörökkel és tapasztalattal rendelkező, egyedülálló fórum arra, hogy tanulságokat vonjunk le és új megközelítéseket alakítsunk ki a talajromlás kezelése tekintetében, valamint hogy az Egyezmény rengeteget ért már el, de - amint azt mindannyian tudjuk - még sok minden van hátra.
Az Egyezmény jelenlegi munkája az intézkedések végrehajtásával kapcsolatos kulcskérdésekre - mint például az együttműködés stratégiai keretén belül az integrációra és a koherenciára - összpontosít.
Az érintett országoknak, valamint az adományozó országoknak biztosítaniuk kell, hogy az Egyezmény alakulása szorosan kapcsolódik más kulcsfontosságú fejlesztési kezdeményezésekhez és különösen azt kell biztosítaniuk, hogy az érintett országé a folyamat és azt maga működteti.
Az Európai Uniónak a Madridban megrendezendő konferencia tekintetében meghatározott célkitűzései tekintetében először is a Bizottság különösen örül annak, hogy négy európai parlamenti képviselő részt vesz a konferenciára kiküldött közösségi delegációban.
Az Egyezmény most lép be a második évtizedébe és alkalmazkodnia kell annak érdekében, hogy reagálhasson az új kihívásokra és kihasználhassa az új lehetőségek nyújtotta előnyöket.
Ez az Egyezményen keresztül megtett intézkedések felülvizsgálatát jelenti, a talajdegradáció és a szegénység elleni küzdelem mellett végzett munkák hatékonyságának és eredményességének maximalizálása érdekében.
Mindezt szem előtt tartva az EU madridi konferenciával kapcsolatos legfőbb célkitűzése az Egyezmény alkalmazásának javítására irányuló, tízéves stratégiai terv elfogadása, amelyet egy munkacsoport a felek 2005-ben tartott legutóbbi konferenciájának következtetéseivel összhangban dolgozott ki.
Ez - az Európai Unió által erőteljesen támogatott - terv képviseli a felek közös, felülvizsgált elgondolását a következő tíz évben követendő stratégiai irányra vonatkozóan.
Ha - reményeink szerint - ezt a közös elfogadást elfogadják, akkor annak alkalmazására hatékony keretet kell létrehoznunk, hogy maximalizáljuk az Egyezmény titkársága és más intézmények munkájának hatékonyságát.
Végül pedig ezt a reformcsomagot egy, valamennyi fél számára elfogadható realisztikus költségvetés fogja kísérni, amely megállapítja azokat a kiadásokat, amely összhangban vannak a tervezett tevékenységekkel, megfelel valamennyi szigorú normának és az egyértelműségnek.
Júliusban - amint azt a Tanács soros elnöke mondta - az Általános Ügyek és Külkapcsolatok Tanácsa következtetéseiben elfogadta azt az általános megközelítést, amelyről beszélek.
a PPE-DE képviselőcsoport nevében. - (ES) Elnök úr! Büszke vagyok arra, hogy a Parlamentben képesek voltunk egy, az ENSZ által szervezett és Madridban már zajló, következő egyezmény alkalmával benyújtandó állásfoglalást kidolgozni.
Büszke vagyok arra is, hogy - amint azt az imént megtudtam - a spanyol parlament igen kivételes módon engedélyt adott számunkra és ezért köszönet a spanyol kongresszus elnökének, Marín úrnak; hangunk van és hallatni is fogjuk ezt a spanyol parlament plenáris ülésén.
Azonban igen szkeptikus vagyok az elsivatagosodás kérdésével kapcsolatban.
Az Európai Bizottság saját dokumentumai is bizonyítják, hogy az elmúlt években adott támogatás és követett politika nem hozta a szükséges eredményeket.
Hogy miért?
Mert az elsivatagosodással kapcsolatos politika integrált rendszereket és valamennyi nézőpont elegyítését igényelné, a hatóságok pedig - sajnos - önállóan működnek: a mezőgazdaság nem működik együtt a környezettel, a vízügyi politika önállóan működik és az elsivatagosodással kapcsolatos problémák - például a földközi-tengeri térség esetében a megművelés nélküli, elhagyatott, óriási földterületek - pedig tényleg rendkívüliek.
Ugyanez az európai agrárpolitika okozza délen és Európa-szerte a földterületek elhagyását, a KAP pedig jelentős hatást fog gyakorolni az elsivatagosodásra.
Nem említve például az éghajlatváltozást, amely olyan terület, ahol semmit nem tesznek a vízhiány problémájával és a gleccserek olvadásával kapcsolatban, amely már zajlik és amely mindenképpen hatni fog a talaj helyzetére.
Szeretném ezért az országok figyelmét felhívni arra, hogy észrevételek megtétele helyett inkább egyedi politikai intézkedéseket kellene tenniük és programokat kellene végrehajtaniuk, mivel ez tényleg olyan integrált projektek kérdése, amelyekben az államoknak kezelniük kell az integrált politikákat és az aktív politikákat.
Szerintem mindent tudunk az elsivatagosodásról, de nagyon keveset teszünk.
Ezt az üzenetet visszük el, segítve Európát ezzel a közös politikával.
a PSE képviselőcsoport nevében. - (ES) Elnök úr, biztos úr, hölgyeim és uraim! Az ENSZ környezetvédelmi programja szerint az elsivatagosodás a Föld felszínének egynegyedét, valamint 250 millió embert és száz ország több mint egymilliárd lakosainak megélhetését fenyegeti a csökkent mezőgazdasági és állattartási termelékenység miatt.
A szegénység, politikai instabilitás, erdőirtás, a túlzott mértékű legeltetés és a rossz gyakorlatok mind olyan tényezők, amelyek csökkentik a föld termelékenységét.
Ezért remélem, hogy Madridban az ENSZ elsivatagosodás elleni küzdelemről szóló egyezményének létrejötte óta eltelt több mint 13 év után a nemzetközi közösség megvitatja majd magának az Egyezménynek a reformját annak érdekében, hogy az tartalmazzon az e jelenség elleni küzdelmet hatékonyabbá tevő intézkedéseket is, különösen a jelenleg tárgyalt tízéves stratégiai terv-tervezetet is.
A talajerózió, az ellenőrizetlen városfejlesztés, a termékeny föld csökkenése, a tüzek, az erdőirtás és a vízforrások túlzott mértékű kiaknázása néhány olyan ok, amely magyarázattal szolgál nagy arányú kiszáradt, félig kiszáradt vagy száraz talaj elszegényedésére, és ezek az okok visznek minket könyörtelenül a bolygó egyre növekvő mértékű elsivatagosodása felé, amely minden lehetséges eszközzel meg kell próbálnunk megállítani.
Amint azt a felszólaló képviselők már mondták, arra is emlékeznünk kell, hogy az elsivatagosodás hozzájárul az éghajlatváltozáshoz, mivel az talajdegradációt és növényzetvesztést okoz, ami a kibocsátások növekedésével párosul, ezért igen hasznos lenne az újraerdősítési politikákat támogatni a kiszáradt területeken a feltételek helyreállítása és megváltoztatása érdekében.
Ami magát az Európai Uniót illeti, úgy gondolom, hogy létfontosságú egy európai aszálymegfigyelő központ sürgős létrehozása - ami olyasvalami, amit ebben a Parlamentben már jó néhányszor fontolgattunk - ismeretközpontként, csökkentve és nyomon követve annak borzalmas hatásait, különösen Dél-Európában.
Sajnálatos módon Délkelet-Spanyolországban jól ismerjük ezt a problémát és ezért azt javaslom, hogy a megfigyelőközpontot - a környezetvédelmi miniszter, Cristina Narbona javaslatának megfelelően - az Európai Környezetvédelmi Ügynökség Földhasználattal Foglalkozó Témaközpontjában, Barcelonában kellene lehelyezni, vagy pedig a Valenciában lévő Környezetvédelmi Tanulmányok Mediterrán Központjában vagy az Elsivatagosodással Foglalkozó Kutatóközpontban kellene elhelyezni, amelyek több tudományágra kiterjedő munkájukat az elsivatagosodással kapcsolatos területekre összpontosították és amelyek széles körű nemzetközi tapasztalattal rendelkeznek.
Úgy gondolom, hogy a közösségi intézményeknek sürgősen nagyobb mértékben kell részt venniük az elsivatagosodás tárgyában, hogy így az Európai Unió lehessen az első ezen a területen ugyanúgy, ahogyan azt az éghajlatváltozás elleni küzdelemben teszi.
Azzal szeretném zárni, hogy az e probléma elleni küzdelem óriási kihívás, nemcsak környezeti szempontból, hanem az emberek és az emberi jogok szempontjából is: sokan hagyják el földeiket a főként az elsivatagosodás okozta éhség és szegénység miatt.
a Verts/ALE képviselőcsoport nevében. - (FI) Elnök úr, hölgyeim és uraim! Köszönöm Ouzký úrnak és a többieknek az állásfoglalásra irányuló, kiváló indítványt.
Az ENSZ szerint az elsivatagosodás jelenleg 100-200 millió embert érint közvetlenül.
Potenciális fenyegetést jelent több mint egymilliárd - sőt, akár kétmilliárd - ember számára.
Itt nemcsak a Szahara terjeszkedéséről és más hasonló jelenségekről van szó.
Az elsivatagosodás, a talaj termékeny rétegeinek és a növényzetnek az eltűnése a világon mindenütt zajlik a spanyolországi partoktól a kínai alföldekig.
A bolygó szárazföldi területeinek csaknem egyharmada ki van téve az elsivatagosodás veszélyének.
Már a szántóterület 40%-a van igen gyenge körülmények között.
A helyzet Közép-Ázsiában a legrosszabb, ahol is a talaj háromnegyede nem termékeny.
Az éghajlatváltozás ront az elsivatagosodáson, noha azt eleddig főként a helyi tevékenységek - mint például a favágás, a nem megfelelő gazdálkodás, öntözés és szarvasmarha-tenyésztési módszerek - érintették.
Míg az éghajlatváltozás ront az elsivatagosodáson, az elsivatagosodás súlyosbítja az éghajlatváltozást, mivel a talaj általi egyre kevesebb szénmegkötés valójában azt eredményezi, hogy a szén az atmoszférába kerül.
Ördögi kört hozhatunk létre, hacsak nem cselekszünk bölcsen, következetesen és gyorsan.
Az elsivatagosodás elleni küzdelem az éhség megelőzését és ezen keresztül a konfliktusmegelőzést is jelenti.
Tavaly júniusban az ENSZ figyelmeztetett, hogy a következő 10 évben az elsivatagosodás miatt 50 millió ember hagyhatja el otthonát, főleg Afrikának a Szaharától délre eső részén és Közép-Ázsiában.
Ez azt is jelentené, hogy több ember próbál meg illegálisan belépni Európába.
A dárfúri válságot az első éghajlat-változási konfliktusként írták le.
A vízhiány csupán az egyik aspektusa ennek a válságnak.
Általánosságban elismert tény az, hogy az elnyújtott vízhiány és a talaj termelékenységének csökkentése hozzájárult az üzemanyag-konfliktushoz.
Amint azt az állásfoglalásban kimondták, befektetést kell eszközölni a fenntartható talajhasználatba.
Az elsivatagosodás megelőzésére irányuló intézkedések sokkal olcsóbbak lesznek, mint annak következményei.
Figyelmeztető példa erre - kis léptékben - a Húsvét-szigetek.
Egykor virágzó kultúra volt ott, de amikor kivágták az erdőket, a talaj gyenge minőségűvé vált, a szigetek pedig száraz, füves területté váltak, a virágzó kultúra pedig rövid idő alatt összeomlott.
Ha bölcsen, következetesen és eltökélten lépünk fel, akkor meg tudjuk akadályozni, hogy az egész emberiség erre a végzetre jusson.
a GUE/NGL képviselőcsoport nevében. - (IT) Elnök úr, hölgyeim és uraim! Az elsivatagosodásról tartott nyolcadik konferencia - egy olyan megfelelő fórum keretében, mint az ENSZ - rendkívül fontos lehetőség, de egyszersmind egy drámai helyzetre adott, egyedi válaszokat is követel.
Az éghajlatváltozás felgyorsítja azokat a folyamatokat, amelyek már zajlanak és amelyek olyan törékeny területeket érintenek, mint Afrika, de a mi kontinensünket sem kímélik.
Az éhség és a betegségek, a bibliai méreteket öltő migráció és a tüzek jelentik jövőnket, de jelenünket is.
Ezért erőteljes és egyértelmű választásokat kell megtennünk.
Az első természetesen a Kyotói Egyezmény végrehajtása és végre a Kyoto utáni megállapodás aláírása, amely olyan többoldalú megállapodás, amely referenciakerettel szolgál egy más jövő számára.
További választásokra is szükség van, hogy alkalmazkodhassunk annak érdekében, hogy életeket óvhassunk meg.
Van egy valódi tragédia: ez pedig a víz.
A vízhez való hozzáférés jogát már most megtagadják és valószínű, hogy egyre több millió embertől fogják megtagadni.
Emiatt tiltakoznunk kell ezen - az élethez nélkülözhetetlen - erőforrás privatizálására irányuló folyamatok ellen.
A vízhez való hozzáférést garantálni kell és annak az emberiséghez tartozó, valóban közös eszközzé kell válnia, garantálni kell azt többek között egy ünnepélyes ENSZ-nyilatkozattal, amely aztán lehetővé tenné az e jogot garantáló állami politikák életbe léptetését.
Az elsivatagosodás elleni küzdelemhez az éghajlattal kapcsolatos pénzügyi politikák folytatása is szükséges.
Például elő kell mozdítani és ösztönözni kell valamennyi olyan helyes gyakorlatot, amely lehetővé teszi a CO2 mezőgazdaságon és erdészeten keresztüli megkötését.
Ennek például a közös agrárpolitikában tett választások felülvizsgálatát is elő kell idéznie, amely választások ösztönözték az olyan termelőtevékenységek leválasztását, amelyek az elsivatagosodás és a tüzek veszélyét hordozzák magukban.
Újból meg kell fontolni az olyan választásokat, mint amilyen a biomassza energia célú intenzív termelésére irányuló választás.
Európában is léteznie kell egy, a talajra, valamint a vízre és levegőre irányuló meghatározott, erőteljes politikának.
Emiatt nem szabad akadályokat emelnünk, amint azt ebben a Parlamentben az Európai Néppárt egyik csoportja teszi, hanem üdvözölnünk kell a Bizottság által előterjesztett talajvédelmi keretirányelvet.
A keretirányelv előírja, hogy a talajnak az éghajlatpolitika elválaszthatatlan részét kell képeznie.
Az elsivatagosodásnak a politikahiány is az egyik oka.
Helyes politikával kell az ellen küzdenünk.
Elnök úr! Vannak az Európai Unióban olyan területek, amelyeket hosszan tartó aszálynak és pusztító hatásának esnek áldozatul minden évben vagy pár évente; jó dolog tehát, hogy ezt figyelembe vették a politika kialakításában.
Az elsivatagosodásnak valójában két oka van: egy természetes és egy mesterséges.
Az aszály olyan természetes ok, amely gyenge talajfeltételekhez vezethet, különösen ha az olyan mesterséges okokkal párosul, mint a mezőgazdasági földterületek, az erdők és a víz gyenge minőségű kezelése.
Az elsivatagosodás veszélye azután könnyedén megnő különösen Európa földközi-tengeri régióiban.
Most, hogy számos, éghajlattal foglakozó szakember a rendkívüli aszály megnövekedett veszélyével párosuló hőmérséklet-növekedést jelez, helyes, ha megelőző intézkedéseket teszünk az aszály hatásának - beleértve az elsivatagosodást is - korlátozása érdekében.
Véleményem szerint a politikának az elsivatagosodás természeti és mesterséges okaira is irányulnia kell.
A természetes okok tekintetében fontos a rendelkezésre álló víz lehető leghatékonyabb felhasználása.
A vizet - amennyiben lehetséges - meg kell őrizni, a talaj kiszáradását pedig meg kell előzni.
Az utóbbi elérésének egyik módja a helyes erdőgazdálkodás biztosítása.
A helyes vízgazdálkodás szintén fontos.
A vízre vonatkozóan meglévő jogszabályok itt is alkalmazhatók.
Hazámban, Hollandiában létezik egy nemzeti koordinációs központ, amely akkor kezd el működni, amikor aszály fenyeget, és amely regionális szinten hajt végre intézkedéseket.
A kereteket európai vagy ENSZ-szinten is meg lehet állapítani, a végrehajtásnak azonban elsődlegesen nemzeti és regionális szinten kell történnie.
Úgy gondolom, hogy egy másik hatékony lehetőség a problémák kezelésének megtanulása céljából formálódó, a problémás területek közötti önkéntes partnerségek.
Ezek ölthetik mind politikai, mind pedig tudományos hozzájárulással bíró ismeretplatform formáját.
Ilyen kezdeményezések már az árvízkockázatok értékeléséről és kezeléséről szóló irányelvvel kapcsolatban is már léteznek, és úgy tűnik, pozitív a hatásuk.
(RO) Elnök úr, hölgyeim és uraim! A globális felmelegedés olyan fenyegetés, amelynek hosszú távú hatásai pusztítóak.
Idén nyáron megtapasztalhattuk a hőhullám hatásait Görögországban és más európai országokban, láthattunk árvizeket Nagy-Britanniában és rendkívüli aszályokat Romániában.
A globális felmelegedés hatásai egyre láthatóbbá válnak Romániában Dobrudzsában, a déli területen vagy a nyugati fövenyeken.
A globális felmelegedés után Románia Spanyolországgal, Görögországgal és Olaszországgal együtt azon országok közé fog tartozni, amelyeket 2015-ig az éghajlatváltozás a leginkább érint.
Románia területének csaknem egynegyede ki fog száradni a következő 20 évben és sok növényfaj tűnik majd el.
Az elsivatagosodás hatásai már láthatók.
A romániai helyzet nem egyedi az Európai Unióban és emiatt kell együtt fellépnünk, a szolidaritás azon elve alapján, amelyre az európai projekt épül.
Az ENSZ elsivatagosodás elleni küzdelemről szóló egyezményének hatálybalépése után 10 évvel végzett értékelések azt jelzik, hogy az elsivatagosodással kapcsolatos tendenciák fokozódnak, az államok reakciója pedig hiányzik.
Ha nem hoznak a negatív tényezők kiküszöbölésére irányuló intézkedéseket, az elsivatagosodás örökké jelen lesz, illetve a környezet helyreállításával kapcsolatos költségek aránytalanok lesznek.
Tisztelt kollegák! Az elsivatagosodás megelőzése könnyebb, mint annak megszüntetése.
Az elsivatagosodás megelőzésével kapcsolatos megoldás lehet a hatékony növénygazdálkodás, az öntözőrendszerekre fordított nagyobb figyelem és a száraz területek lakosai számára munkahelyeknek a nem mezőgazdasági területeken való biztosítására irányuló stratégiák kidolgozása.
Az elsivatagosodás elleni küzdelemben tett erőfeszítések hatékonyságának biztosítása érdekében nemzeti, regionális és nemzetközi szintű, integrált fejlesztési rendszerekre van szükségünk.
Mindeközben az Egyezmény végrehajtásának szorosan kapcsolódnia kell az éghajlatváltozás korlátozására irányuló erőfeszítésekhez.
Tekintettel a fent említett témákra szeretnék kérdezni valamit a Bizottságtól: a madridi konferencián be fog-e jelenteni a Bizottság egyfajta változást vagy a stratégia hangsúlyozását és fog-e új kötelezettségeket vállalni az EU nevében az Egyezmény vonatkozásában, tekintettel a legújabb országok általi csatlakozásra?
(PT) Az éghajlatváltozásról szóló zöld könyv felhívja a figyelmet az éghajlatváltozással súlyosbított természeti jelenségekre.
Az éghajlatváltozás várhatóan az esőzés csökkenéséhez, magasabb hőmérséklethez és a hőhullámok és aszályos időszakok gyakoribb előfordulásához vezet, amely megnövekedett elsivatagosodást eredményez.
A többi természeti katasztrófától eltérően az aszály hatása nem az infrastruktúrákat, hanem a termelést és a környezetet, valamint a helyi emberek életét érinti.
Az aszály egyik súlyos következménye a lakosság ivóvízzel való ellátásának nehézsége.
A tanulmányok szerint az aszály és az árvíz bármely más természeti katasztrófánál több embert öl meg.
Ezen túlmenően évente 8 millió ember hal meg a nem biztonságos víz fogyasztásához kapcsolódó betegségektől, például vérhas, kolera és hastífusz miatt.
Az ivóvízhiány okozza a betegségek és az elhalálozások 80%-át a fejlődő országokban.
Naponta több mint 4 500 gyermek hal meg a vízhiány okozta megbetegedésekben.
Nem véletlenül szentelték a pár nappal ezelőtt a környezetvédelmi miniszterek Lisszabonban tartott informális ülését a vízhiány és az aszály problémájának, amelyek emellett a portugál elnökség környezetvédelmi programjának legnagyobb aggályait és prioritásait képezik, amint azt a külügyminiszter is már említette.
Reménykedjünk abban, hogy a részes felek konferenciáján a megfelelő döntéseket hozzák az aszály és elsivatagosodás elleni küzdelem tekintetében és hogy az európai Intézmények is megteszik a magukét.
Zárásul szeretném összegezni azokat a javaslatokat, amelyeket a természeti katasztrófákról szóló jelentésemben terjesztettem elő, különösen pedig azokat amelyeket az Európai Parlament elfogadott: egy, az aszállyal és az elsivatagosodással foglalkozó európai megfigyelő központ létrehozása az információgyűjtés és a hatékonyabb reakció biztosítása érdekében; az aszállyal kapcsolatos kockázatkezelés területén megelőző intézkedések - beleértve az ennek eredményeként keletkező hatások minimálisra csökkentésére irányuló stratégiák - végrehajtása és azoknak a folyómeder-kezelési stratégiákba való beépítése.
(EL) Elnök úr! Az élet egyik apró iróniája, hogy erre a vitára épp az idén nyári dél-európai tragikus események után kerül sor.
E katasztrófák sajnos óriási szerepet játszanak a táj megváltozásában és a jövőbeli környezeti problémák megteremtésében.
Az elsivatagosodás nem újkeletű probléma; évtizedek óta ismerjük.
A múltban a termékeny talaj fokozatos romlása volt összetett folyamat.
Ennek több oka van és az éghajlati eltérésektől függően eltérő mértékeket ölt.
Az elsivatagosodás például fokozhatja a nagyobb mértékű szárazság felé tartó, már meglévő általános éghajlati tendenciát, illetve a kezdetekkor egy, a helyi éghajlatban bekövetkezett változásból is következhet.
Fontos hangsúlyozni, hogy egy, a közelben elhelyezkedő sivatag nem hat az elsivatagosodásra.
Sajnos egy elsivatagosodóban lévő terület csak akkor kelti fel a nyilvánosság figyelmét, amikor már a folyamat jócskán zajlik.
Gyakran igen kevés olyan információ áll rendelkezésre, amely jelzi az ökoszisztéma korábbi állapotát vagy a romlás mértékét.
Ezért különösen óvatosnak kell lennünk a tekintetben, hogy mit tegyünk a dél-európai kiégett földekkel: a közeljövőben fennáll az éghajlatváltozás veszélye, ami a már amúgy is sújtott régióban elsivatagosodáshoz vezethet.
A tudósok azt is éppen vizsgálják, hogy az elsivatagosodás állandó tényező-e a globális változás folyamatában, és hogy mikor és hogyan állítható meg vagy fordítható vissza az elsivatagosodás.
Az Egyesült Nemzetek Nemzetközi Konferenciáján ez lesz az egyik vitatéma.
A meglévő vízi erőforrások hatékonyabb felhasználása és a szikesedés ellenőrzése hatékony eszközök a száraz talajjal rendelkező területek számára.
A felszíni vízforrások - mint például az esővíz - felhasználásának is vannak módjai.
A tudomány mellett a politika is az elsivatagosodás elleni küzdelem hasznos eszközének tekinthető.
Ha meg akarjuk állítani és vissza akarjuk fordítani a száraz és félig kopár talaj degradációját, akkor meg kell értenünk, hogy hogyan és miért érinti az éghajlatváltozás aránya, a népességnövekedés és az élelmiszertermelés ezeket a környezeteket.
A leghatékonyabb beavatkozásra csak a legjobb információ gondos felhasználásával kerülhet sor.
E vita zárásaként az Európai Unió céljairól szóló állásfoglalást nyújtottak be az Egyesült Nemzetek Konferenciájának.
Hadd hangsúlyozzak két, általam igen fontosnak tartott tényt.
Először is: végre itt az ideje annak, hogy az EU végre fellépjen, ha már "Európai Uniónak” akarja hívni magát; jogilag kötelező finanszírozást kell vállalni az elsivatagosodás elleni küzdelemre irányuló intézkedésekre.
Másodsorban az EU nem rabolhatja ki X-et Y javára: nem állíthatja be magát a környezet védelmezőjeként, amikor kudarcot vallott a nem fenntartható módon kidöntött, illegális fa EU-ba való behozatalát megtiltó, kötelező jellegű általános rendeletek előmozdításában.
Valójában az elsivatagosodás nemcsak az Európai Uniót, hanem az egész bolygót érinti.
Ha azután az EU érzékeltetni akarja jelenlétét, megfelelő lépéseket kell tennie és Madridba sem pusztán megfigyelőként kell mennie.
a Tanács soros elnöke. - (PT) Egyfajta szomorúság tűnt fel számomra ebben a vitában, egyfajta megrökönyödés és talán egy kevés szkepticizmus is néhány képviselő részéről a tekintetben, hogy mostantól kezdve mit tehetünk az aszály és az elsivatagosodás elleni küzdelemben, tekintettel mindarra, amit mostanáig e területen tettünk.
Úgy gondolom azonban, hogy a szabályozási tényezők és az összefüggés 1994 óta - és különösen a legutóbbi időkben - jelentősen megváltoztak.
Szerintem az éghajlatváltozással, az előttünk álló környezeti kihívásokkal és - különösen - az elsivatagosodás, az éghajlatváltozás és a vízhiány elleni küzdelemmel kapcsolatos kérdéseket tekintve általánosságban a kormányok, politikusok, a civil társadalom és a közvélemény körében megnövekedett tudatosság segíteni fog bennünket abban, hogy bizakodva, optimistán és megújult lendülettel haladjunk előre azon súlyos környezeti problémákkal szembeni küzdelemben, amelyekkel egyre inkább szembesülnünk kell.
Azért is van okunk a bizakodásra és az optimizmusra, mert látjuk, hogy az Európai Unió Tanácsa fontos - sőt, mondhatnám, rendkívül fontos - kötelezettségvállalásokat tesz, és nemzetközi szinten vezető szerepet vállal az éghajlatváltozás elleni küzdelemre irányuló intézkedések bejelentésével és annak javasolásával kapcsolatban, hogy ezek a teljes nemzetközi közösség által elérendő normákká, célokká váljanak.
Portugáliának - az Európai Unió elnökségeként -természetesen lényeges szerepet kell itt is játszania, mivel mi vezetjük az Európai Uniót a bali konferencián, amely - mint tudják - előkészíti azokat a döntéseket, amelyeket e területen a Kyoto utáni, 2012-t követő időszakban meg kell majd tennünk.
Úgy gondoljuk, hogy az elsivatagosodás elleni küzdelemről szóló egyezmény részes feleinek madridi konferenciája tényleges lehetőséget jelenthetne az 1994-ben tett kötelezettségvállalások megújítására és frissítésére.
Reméljük.
Három-négy olyan prioritásunk van, amelyeket szerintünk hasznos lenne elérni.
Először is, véleményünk szerint az Egyezmény részes feleinek javítaniuk kell belső koordinációjukat az elsivatagosodás elleni küzdelem tekintetében azzal, hogy e kérdés egészét tekintve integráltabb megközelítést alkalmaznak.
Amint azt a tisztelt képviselő is említette, a különböző ágazatok miniszterei gyakran anélkül fogadnak el hazai intézkedéseket, hogy elérendő célkitűzésekben állapodtak volna meg korábban, így pedig a döntéshozatal felettébb ad hoc jellegű és véletlenszerű.
Ezért nemzeti szinten az e területen feladatokkal rendelkező különfélem minisztériumok közötti koordinációnak hatékonyabbnak és eredményesebbnek kell lennie.
Itt a Parlamentben már említették és magam is mondtam első beszédemben, hogy igen fontos az, hogy a civil társadalom azt érezze, hogy még jobban részt vesz az elsivatagosodás elleni küzdelemhez szükséges intézkedések végrehajtásában.
Sok probléma egyedi és helyhez kötött és mélyen hat a helyi lakosságra, e küzdelemben pedig fontos, hogy az elsivatagosodás elleni küzdelemhez szükséges politikákkal kapcsolatban legyen egyfajta "tulajdonlás” érzet vagy felvállalás.
Fokoznunk kell az Egyezményt végrehajtó intézményi mechanizmusokat is.
Szerintünk az is fontos, hogy regionális és nemzetközi szinten fokozzuk az ilyenfajta együttműködést, valamint az elsivatagosodás elleni küzdelemre irányuló együttműködést.
Az Egyezmény részes felei gyakran hajlanak arra, hogy saját problémáikat kizárólag nemzeti szempontból vizsgálják.
Számunkra úgy tűnik, hogy ez egy olyan terület, ahol - az érintett problémák jellegéből fakadóan - különösen helyénvaló a regionális és a nemzetközi együttműködés.
Végül a költségvetés - a költségvetési előirányzatok - kérdése is szóba került.
Ez fontos téma; természetesen elegendő pénzügyi forrást kell szétosztanunk, hogy lehetővé váljon e mechanizmusok számára az igények kielégítése.
Szóba került egy, az aszállyal foglalkozó európai megfigyelőközpont létrehozása.
Valójában ez volt az egyik megvitatott és megtárgyalt kérdés a környezetvédelmi miniszterek portugáliai informális ülésén, és a vitából az a következtetés vonható le, hogy a miniszterek az aszállyal foglalkozó európai megfigyelőközpont létrehozását fontos intézkedésnek tartják mind a tekintetben, hogy felhívják a figyelmet az aszállyal kapcsolatos problémákra, mind pedig a tekintetben, hogy kiépítsenek egy, az azon intézkedésekhez szükséges modellt, amelyeket az aszály elleni küzdelem érdekében végre kell vagy végre lehetne hajtani.
Ez tehát - mint mondtam - egy olyan intézkedés, amelyet a környezetvédelmi miniszterek érdeklődéssel és lelkesedéssel szemlélnek.
Csak remélhetjük, hogy a madridi konferencia elvárásainknak megfelelő eredményeket fog hozni.
Hölgyeim és uraim! Ez igen érdekes vita volt, amellyel kapcsolatban szeretnék rámutatni, hogy öt nő és három férfi szólalt fel.
Szerintem ez igen fontos és azt bizonyítja, hogy képviselőnő-társaink különösen érzékenyek egy ilyen alapvető kérdés iránt.
A vitát azzal zárom, hogy az eljárási szabályzat 108. cikkének (5) bekezdése alapján hét, állásfoglalásra irányuló indítványt kaptam.
A vitát lezárom.
A szavazásra holnap déli 12 órakor kerül sor.
(Az ülést 17.15-kor elnapolják a kérdések órájáig, majd 17.30-kor újból megnyitják.)
A Tanácshoz intézett kérdések órája
A következő napirendi pont a kérdések órája (B6-0138/2007).
A következő kérdéseket nyújtották be a Tanácsnak:
Tárgy: A bevándorlásra irányuló globális megközelítés
A Luxemburgban 2007. június 17-én és 18-án tartott Általános Ügyek Tanácsának a bevándorlásra irányuló globális megközelítés kiterjesztéséről és megszilárdításáról, valamint az e területen meglévő kormányközi együttműködési intézkedések végrehajtásával kapcsolatos problémákról szóló következtetéseinek tükrében, milyen intézkedéseket tud a Tanács előirányozni hatékonyabb uniós politikák kidolgozása céljából, beleértve különösen tényleges döntéshozatali hatásköröket a Bizottság vagy a Frontex számára olyan kérdésekben, mint például kísérleti társulási projektek létrehozása?
, a Tanács soros elnöke. - (PT) Az uniós intézmények hajtják vége a 2007. június 18-i tanácsi következtetésekben előírt intézkedéscsomagokat a Szerződéssel rájuk ruházott hatásköri korlátokon belül, a tagállamokkal és adott esetben az érintett harmadik országokkal együttműködve.
A külső határok ellenőrzésével és felügyeletével kapcsolatos felelősség a tagállamokat terheli.
Azonban nemcsak a külső határokkal rendelkező tagállamok, hanem a Schengeni Megállapodásba tartozó valamennyi tagállam érdeke annak biztosítása, hogy a külső határok ellenőrzése hatékony; tettek ezért bizonyos intézkedéseket ezen a területen a szolidaritás és a tagállamok közötti együttműködés előmozdítására.
Az Európai Unió Tagállamainak Külső Határain Való Operatív Együttműködési Igazgatásért Felelős - általánosságban Frontexként ismert - Európai Ügynökségnek a 2007/2004/EK rendelettel történt létrehozása fontos lépés volt e szolidaritás előmozdításában.
Ehhez hasonlóan a Frontex Ügynökség kapacitása továbberősödött a gyorsreagálású határvédelmi csapatok felállítására vonatkozó mechanizmus megállapításáról szóló európai parlamenti és tanácsi rendeletre irányuló javaslat idén június 12-én történt elfogadásával, valamint a rendelkezésre álló technikai berendezések - "szerszámosládaként” ismert - központosított nyilvántartásának 2007 során való létrehozásáról, amelyeket a tagállamok vezetnek és más tagállamok rendelkezésére tudnak bocsátani.
A közös tevékenységeket és kísérleti projekteket az érintett tagállamok egyetértésével indítják.
A gyorsreagálású határvédelmi csapatokat egy vagy több tagállam kérésére hozzák létre.
E tevékenységeket a Frontex koordinálja.
Jelenleg nem tervezik a Bizottság vagy a Frontex döntéshozatali hatáskörének bővítését ezzel összefüggésben.
Ezen túlmenően a Szolidaritás és a migrációs áramlások igazgatása általános program keretében a 2007-2013-as időszakra a Külső Határok Alap létrehozásáról szóló 574/2007/EK európai parlamenti és tanácsi határozat jóváhagyása szintén fontos lépés a szolidaritás előmozdításában és létrehozza a pénzügyi támogatás azon tagállamokra való kiterjesztésének új eszközét, amely tagállamok külső határaikon alkalmazzák a Schengeni Megállapodás rendelkezéseit.
(ES) Soros elnök úr! Nagyon köszönöm az Ön által adott tájékoztatást.
Tudok az ezen együttműködési intézkedések fejlesztésével kapcsolatos alkotmányos korlátokról, valamint számos tagállam amiatti vonakodásáról, hogy nagyobb kötelezettségeket vállaljanak, de mindig is fennáll annak a kockázata, hogy az Európai Unió szavait nem támasztják majd alá a tények és ez különösen igaz a Frontex mechanizmus működésére.
A szigorúan kormányközi és önkéntes jellegű együttműködés eredményeként az Európai Unió szavai gyakran csak szavak, vagy másként fogalmazva: egy program működni kezd és azt megszakítják azt azért, mert vagy a kormányok nem biztosították az anyagi források vagy pedig miután felajánlották, visszavonják azokat, ami azt jelenti, hogy a végén csak ismételt nyilatkozatok maradnak, amelyek csalódást okoznak a nyilvánosságnak, bejelentve a pénzeszközök visszavonását, alighogy a működtetést megkezdték vagy igen korlátozott vagy rövid időszak után.
Remélem, hogy az elnökség ösztönözni fogja a rendszer megszilárdítását, ami nagyobb mértékű állandóságot fog biztosítani az e fajta műveletnek.
, a Tanács soros elnöke. - (PT) Értem az aggályát.
Mindenesetre szerintem itt is pozitívan kell szemlélnünk az elért előrehaladást.
Ha szemügyre vesszük, hogy honnan indultunk és hol voltunk, akkor szerintem a Frontex Ügynökség létrehozása már előrehaladás és előrelépés a külső határok igazgatására vonatkozó kérdésekkel kapcsolatos, Európai Unión belül együttműködés terén.
Ahogy Ön mondja, fejleszthetjük a Frontex képességeit és hatáskörét, ha a tagállamok ezt kívánják.
Itt azonban egy olyan kifejezésre is gondolnunk kell szerintem, amely nem kormányközi kifejezés, hanem egy alapvető kifejezés, egy olyan kifejezés, amelyre azt mondanám, hogy az Unió alapul - ez a kifejezés pedig a szolidaritás.
Itt is a szolidaritására kell támaszkodnunk, az olyan tagállamok szolidaritására, amelyeknek arra ekkor vagy akkor szükségük van.
Ez a kifejezés - és erre nincs más szó - nem kormányközi helyzetet, hanem uniót jelöl.
(DE) Soros elnök úr! Szeretnék egyértelműbb lenni.
A Frontex elgondolása nagyszerű, a végrehajtás azonban gyenge.
Ennek egyik oka, hogy a tagállamok nem biztosítják az általuk megígért személyzetet vagy berendezéseket.
Frattini úr megállapította, hogy csak 10%-ot nyújtottak.
Szeretném, ha megmondaná nekem - és a Parlamentnek -, hogy az egyes tagállamok által megígért személyzet és technikai berendezések közül valójában mennyit biztosítottak eleddig és mennyi esedékes még, valamint hogy milyen intézkedést tervez tenni annak biztosítására, hogy valamennyi tagállam vége biztosítsa azt, amit megígért, hogy lehetővé váljon a Frontex számára, hogy egész évben működjön.
Értem én is a tisztelt képviselő kérdését.
Szem előtt kell tartanunk azokat a kötelezettségvállalásokat, amelyeket a Frontex területén tettünk, akár a berendezések, a finanszírozás, akár a személyzet tekintetében és teljesítenünk is kell kötelezettségvállalásainkat, és hangsúlyoznám, hogy az elnökség nem mulasztja el felhívni a figyelmet ezekre az aspektusokra.
Ha nem teljesítjük kötelezettségvállalásainkat, akkor azt sürgősen orvosolnunk kell.
Ez az egyetlen módja annak, hogy lehetővé tegyük a Frontex Ügynökség számára, hogy hatékonyan gyakorolja a rá ruházott szerepet és feladatokat.
(DE) Szeretném hallani, hogy hogyan vették figyelembe a kis- és középvállalkozások közreműködését, miután ezek jelentősen hozzájárulnak a foglalkoztatáshoz Európában.
Azt is szeretném tudni, hogy - amint az az Egyesült Államokban történt - mennyiben egészült ki különösen a nők foglalkoztatásával a lisszaboni menetrend.
Tett a Tanács valamiféle vonatkozó elővigyázatosságot, hogy ennek megfelelően integrálja a munkásokat?
, a Tanács soros elnöke. - (PT) A Frontex Ügynökség igazgatása és a bevándorlás általánosabb kérdése tekintetében szeretném elmondani, hogy a portugál elnökség alapvető célja az illegális bevándorlás elleni hatékonyabb küzdelem, valamint a közöttünk dolgozó és gazdasági és társadalmi fejlődésünkhöz legálisan hozzájáruló személyek alkalmazkodásának, integrációjának és életminőségének javítása.
A portugál elnökség különböző kezdeményezéseket tervez e tekintetben.
Szem előtt kell tartanunk azokat az intézkedéseket, amelyek ezen a területen alapvetőek és létfontosságúak a harmadik országokkal meglévő kapcsolataink tekintetében.
A bevándorlás mindig is az elnökség és a Tanács napirendjén lesz a harmadik országokkal folytatott párbeszédeikben.
Tárgy: Jogszabályaink naprakésszé tétele a nemek közötti egyenlőség tekintetében
A férfiakkal és nőkkel való bánásmód terén milyen különbségeket azonosított a Tanács a kereső foglalkoztatás tekintetében?
Hogyan oszlanak meg az említett különbségek földrajzilag a tagállamok között?
A munkajogi jogszabályok naprakésszé tételére irányuló tárgyalások keretében hogyan fog a Tanács hozzájárulni a megkülönböztetés elleni küzdelemhez, hogy a férfiak és a nők rugalmasságot és biztonságot kínáló, minőségi munkahelyekhez férhessenek hozzá?
Lehetséges megállapodni az anyaság védelmére vonatkozó védzáradékokról, valamint a munka és a családi élet összeegyeztetéséről a magánszférában?
, a Tanács soros elnöke. - (PT) A kereső foglalkoztatásban a férfiakkal és nőkkel való bánásmódbeli különbségek tekintetében már jóváhagytak alapvető jogszabályokat, beleértve bizonyos olyan irányleveket, amelyek egyenlő bánásmódot írnak elő a fizetések, a munkához való hozzáférés, a szakképzés, az előléptetés és a munkafeltételek tekintetében.
Ezen túlmenően a Bizottság és az Eurostat felelős az e szektorbeli helyzet nyomon követéséért az Európai Unió különböző részein.
Egyértelmű, hogy a politikák kialakításához az Európai Unió egészét lefedő jó minőségű adatok elengedhetetlenek.
Nagy örömmel emlékeztetek arra, hogy nemrégiben megállapodás jött létre a Tanács és a Parlament között a Nemek Közötti Egyenlőség Európai Intézetének létrehozásáról, amely pontosan e területen tevékenykedik.
A munkajogi jogszabályok naprakésszé tétele tárgyában a Tanács csak a Bizottságtól érkező jogalkotási javaslat alapján járhat el.
A Tanács mindazonáltal nyitottabb koordinációs módszereket is alkalmaz az európai foglalkoztatás stratégia értelmében.
Ezen a politikai területen figyelmünk jelenleg a rugalmas biztonságról szóló legújabb bizottsági közleményre irányul, amely kifejezetten uniós szinten megállapítandó esetleges közös elvként említi a nemek közötti egyenlőséget.
Üdvözöljük továbbá, hogy 2007 tavaszán az Európai Tanács megállapodott abban, hogy létrehoz egy családi szövetséget, amely platformként szolgál a vélemények és a helyes gyakorlatokkal és politikákkal kapcsolatos ismeretek cseréjéhez a családok számára.
Ami az anyaság védelmére vonatkozó védzáradékokkal, valamint a magánszférában a munka és a családi élet összeegyeztetésével kapcsolatos kérdést illeti, örömmel említhetem a szülési szabadság, továbbá az anyaság és az újszülöttek munkahelyi védelme területén már jóváhagyott fontos irányelveket.
(EL) Elnök úr! Szeretném megköszönni a Tanács soros elnökének, hogy megismételte azokat az intézkedéseket, amelyeket - mint tudjuk - az egyenlőség érdekében tettek.
Én néhány tagállam jogszabályaiban meglévő pozitív megkülönböztetésről kérdeznék.
Például alacsonyabb nyugdíjküszöböt biztosítanak az anyák számára; el fogja ezt ma ítélni az Európai Bizottság, amely ezeket a tagállamok az Európai Bíróság elé viszi?
A Tanács az ilyen pozitív megkülönböztetés mellett fog dönteni?
, a Tanács soros elnöke. - (PT) Ha gondosan elolvassuk a német, szlovén és portugál elnökség programjait, azt fogjuk tapasztalni, hogy a társadalmi kérdések - különösen a nemek közötti egyenlőséggel és a család védelmével kapcsolatos kérdések - igencsak elöl szerepelnek aggályaink között.
A Bizottsággal együttműködve, és mindegyikünk a saját feladatkörében természetesen olyan intézkedéseket fogunk előterjeszteni, amelyek kedvezőbbek lehetnek és amelyek valójában tükrözhetik a társadalmi kérdésekkel kapcsolatos aggályainkat.
Ezen aggályok alapvető fontosságúak egy olyan modern társadalomban, mint amilyen az EU, figyelembe véve az EU és a tagállamok saját hatásköreit.
Hadd biztosítsam arról a tisztelt képviselőt, hogy a társadalmi kérdések - és különösen a család védelmére vonatkozók - prioritást képeznek mindhárom elnökség számára és ez esetben a portugál elnökség számára.
Remélem, hogy decemberig nem okoztunk csalódást ezen a területen.
(LT) 1975-ben volt az, hogy az Európai Unió olyan jogi aktusokat fogadott el, amelyek tiltják a megkülönböztetést a fizetésekben és amelyek arra köteleznek, hogy a férfiak és nők egyenlő fizetésekben részesüljenek az azonos munkáért.
Már 30 év telt el, de mégsem hajtották végre ezeket a jogi aktusokat.
Szeretném arra kérni a Tanácsot, hogy ismertesse véleményét.
Megválaszthatják-e maguk a tagállamok, hogy mely aktusokat fogják végrehajtani és melyeket nem?
Mi a helyzet Portugáliával?
, a Tanács soros elnöke. - (PT) Ismételten szeretnék rámutatni, hogy mi tartozik az EU hatáskörébe - nevezetesen a politika és a jogszabályok -, és mi a tagállamok feladata - merthogy ezt figyelembe kell venni -, és szeretném elmondani, hogy a nemek közötti egyenlőség alapvető fontosságú kérdés Portugáliában.
Azt is meg kell mondanom, hogy az EU-ban és ez esetben az új reformszerződésben - amint az már az alkotmányos szerződésben is tükröződik - az egyenlőség alapvető és igen lényeges kérdés a számunkra az európai integrációban és része az azon alapvető elvekkel kapcsolatos vívmányoknak, amely elvek természetesen mindig érdeklődésünk előterében lesznek.
Tárgy: Palesztina
Mi a Tanács jelenlegi álláspontja a palesztin emberek gázai igazgatási övezetben szolgáló, megválasztott képviselőivel folytatott közvetlen kommunikációról?
, a Tanács soros elnöke. - (PT) Szeretném a Parlamentet emlékeztetni, hogy a Tanács 2007. július 23-i és 24-i következtetéseiben megismételte, hogy teljes mértékben támogatja Abbas elnököt és a Fayyad miniszterelnök vezette kormányt.
A Tanács megismételte a gázai eseményekkel kapcsolatos álláspontját: Palesztina nemzeti célkitűzéseinek békés, jogi és demokratikus eszközökkel való elérésének egyetlen módja az Abbas elnök által kidolgozott békeprogramon alapuló megbékélés és nemzeti egység.
A Tanács azt is kijelentette, hogy az EU a palesztin területek bármiféle megosztását ellenzi és megerősítette, hogy az EU kész együttműködni mindazokkal a palesztin pártokkal, amelyeknek politikája és intézkedései tükrözik a Kvartett elveit.
Az EU újból felvette a kapcsolatot a Palesztin Nemzeti Hatóság intézményeivel.
Elkezdtük a közvetlen pénzügyi és technikai támogatás folyósítását a palesztin kormány számára.
2007. július 23-i és 24-i következtetéseiben a Tanács újólag megismételte azon elkötelezettségét, hogy segít létrehozni a jövőbeli palesztin állam intézményeit és gazdaságát, valamint hangsúlyozta annak szükségességét, hogy a palesztinok által megszállt területeken teljes mértékben fejleszteni kell a gazdaságot, beleértve a palesztin magánszektorral folytatott együttműködés előmozdításával.
A Tanács megerősítette a palesztin civil rendőrségre irányuló támogatását azzal, hogy újból mozgósított az EUPOL COPPS küldetését.
A Bizottság felszólította Izraelt is, hogy biztosítsa az említett küldetéshez szükséges feltételeket .
Az Európai Unió politikája a palesztin választások óta az volt, hogy visszautasítja azt, hogy beszéljen a Hamaszhoz kötődő megválasztott képviselőkkel.
Minden alkalommal, amikor a Hamasz egy olyan apró lépést tett, amely úgy is értelmezhető, hogy azt az irányunkba tették - becsaptuk az ajtót az orruk előtt.
A soros elnök úr néhány lisszaboni kollégájával folytatott beszélgetésemből tudom, hogy vannak kormányának olyan tagjai, akik úgy vélik, hogy ez a politika borzalmas kudarc.
De jelenleg munkája az, hogy a Tanács nevében beszéljen és megvédje a megvédhetetlent.
Meg tudná mondani a Parlamentnek, hogy a Tanács szerint mely módokon bizonyult sikeresnek a politikája?
, a Tanács soros elnöke. - (PT) Szeretnék rámutatni, hogy a közel-keleti békekvartett nemrég ülésezett Lisszabonban.
Bízunk és hiszünk abban, hogy képesek leszünk olyan intézkedéseket kidolgozni a Kvartett hatáskörén belül és az Európai Unió hatáskörén belül is, amely segíthet a közel-keleti békefolyamatban előrehaladást elérni.
Az ottani helyzet már sok éve változatlan és tudjuk, hogy olyan összetett és nehéz helyzetről van szó, amely nem oldhat meg egyik pillanatról a másikra.
Mindazonáltal úgy gondoljuk, hogy most már esetleg megvannak azok a politikai feltételek, amelyek lehetővé teszik számunkra, hogy pozitív előrehaladást érjünk el.
A portugál elnökség és az Európai Unió Tanácsa is ebben az irányban akar dolgozni.
Meg kell ragadnunk a pillanatot és élnünk kell a lehetőséggel.
Ki kell használnunk a politikai környezet előnyét és a sürgősség érzetét a lehető legteljesebben ki kell használnunk e probléma megoldása érdekében, amelyről szerintem mindannyian érezzük, hogy jelenleg ott van a közel-keleti békefolyamattal kapcsolatban.
Realistának és mégis bizakodónak kell lennünk és nem szabad arra gondolnunk, hogy feladjuk.
Hadd fogalmazzam át Davies úr nagyon jó kérdését!
Azt hiszi a Tanács, hogy előrehaladást tudunk elérni a Közel-Keleten anélkül, hogy leültetnénk a Hamaszt is az asztalhoz?
Ha a Hamasz nem vesz részt a tárgyalásokban, akkor ugyan a Kvartett elérhet mindent, amit akar, de nem lesz megoldás.
Elfogadja-e a Tanács, hogy valamikor szemtől szembe le kell üljön a Hamasszal e probléma megoldása érdekében?
, a Tanács soros elnöke. - (PT) Amint tudják, a Tanács megállapodott a közel-keleti békefolyamatra vonatkozó azon elvekben és politikai irányvonalakban, amelyeket fenn kíván tartani; hisz ezekben a politikai fellépését formáló elvekben és politikai irányvonalakban, és feltett szándéka kitartani azok mellett.
Mivel a szerző nincs jelen, a 4. számú kérdés tárgytalan.
Tárgy: Kereskedelmi támogatás
A finn és a német elnökségeknek gratulálni kell, amiért a kereskedelmi támogatást prioritásként határozták meg.
Milyen lépéseket fog tenni a portugál elnökség annak biztosítására, hogy a Bizottságtól - és különösen a tagállamoktól - érkező, a kereskedelemmel kapcsolatos támogatással összefüggő kiadások továbbra is a megfelelő pályán halad a 2010-ig az 1 milliárd eurós cél elérése felé?
Valójában ismeri-e pontosan az Elnökségnek illetve törekszik-e arra, hogy az egyes országok 1 milliárd eurós célra irányuló pénzügyi kötelezettségvállalásait pontosan meghatározzák?
Hogyan fogja a portugál elnökség biztosítani, hogy a tagállamok és a Bizottság megfelelő támogatást nyújt a kereskedelmi támogatásnak a WTO Kereskedelmi Támogatási Munkacsoportja által 2006-ban azonosított aspektusai tekintetében, mint például a kerekdelemmel kapcsolatos kiigazítás és a kerekdelemmel kapcsolatos infrastruktúra, amely nem tartozik a kerekdelemmel kapcsolatos támogatás fogalmába és így a 2 milliárd eurós célkitűzésbe sem?
, a Tanács soros elnöke. - (PT) A portugál elnökség szilárdan eltökélt amellett, hogy folytassa a finn és a német elnökségek által sikeresen megkezdett munkát, valamint hogy végrehajtsa a Tanács által 2007. május 15-én jóváhagyott, a kereskedelmi támogatásról szóló következtetéseket, különösen az EU kereskedelmi támogatási stratégiájának véglegesítése tekintetében, időben ahhoz, hogy azt felvehessék a WTO-nak a kereskedelmi támogatásra vonatkozó, 2007 novemberében esedékes következő általános értékelésébe.
Az Elnökség egyik célkitűzése tényleg az, hogy megállapodást érjen el az EU kereskedelmi támogatási stratégiával kapcsolatban az Általános Ügyek és Külkapcsolatos Tanácsának októberi ülésén, beleértve a 2010-ig a kereskedelemmel kapcsolatos támogatások tekintetében megállapított 2 milliárd euro - különösen pedig a fejlődő országok által meghatározott igények teljesítése érdekében a tagállamoktól érkező 1 milliárd euro - elérése érdekében tervezett különös intézkedések körvonalazását is.
Az Elnökség bízik abban, hogy ezt el fogják érni.
A stratégia céljai között szerepel az is, hogy hozzájáruljanak a kereskedelmi támogatás tágabb értelemben vett menetrendjéhez és a végrehajtandó intézkedések meghatározásához.
Ezért 2007. július 5-én a portugál elnökség egy uniós kereskedelmi támogatási stratégiatervezetet terjesztett elő, amelyet az illetékes tanácsi szervek jelenleg tárgyalnak.
A stratégiatervezetet a WTO Kereskedelmi Támogatási Munkacsoportja által 2006-ban előterjesztett ajánlások nyomon követésének összefüggésében kell szemlélni.
Igen biztatónak találom a soros elnök úr válaszát és minden jót kívánok neki az októberi ülésre.
Remélem, sikeres csomaghoz jut.
Ha igen, tervezi-e, hogy ez év vége felé közzéteszi azt, hogy az egyes tagállamok mekkora hozzájárulást teljesítettek kereskedelmi támogatás formájában?
Tudjuk, hogy a Bizottság 1 milliárd eurója igen átlátható és teljesen nyilvánvaló, hogy azt hogyan költik el.
Nem ennyire nyilvánvaló, hogy a tagállamoktól érkező 1 milliárd euró honnan kell, hogy származzon, hogy ez ténylegesen megtörténik-e és hogy az kitől érkezik.
Fontolóra venné-e a Tanács ennek novemberben vagy decemberben való közzétételét?
, a Tanács soros elnöke. - (PT) Köszönöm a tisztelt képviselő bátorító és bizalmat sugárzó szavait.
Az Elnökség és a Tanács az alkalmazandó gyakorlatokkal, feltételekkel és jogszabályi rendelkezésekkel összhangban megfelelő intézkedést fog tenni ezzel a kérdéssel kapcsolatban.
Tárgy: Az északi dimenzióval kapcsolatos politika
A Tanács portugál elnöksége kijelentette, hogy törekedni fog az EU földközi-tengeri országokkal folytatott együttműködésének előmozdítására.
Mivel az EU északi dimenzióval is rendelkezik, hogyan fogja a Tanács Elnöksége egyidejűleg előmozdítani az EU északi dimenzióval kapcsolatos politikáját és annak végrehajtás?
, a Tanács soros elnöke. - (PT) Az északi dimenzióval foglalkozó, 2006 novemberében Helsinkiben tartott csúcstalálkozón elfogadott két dokumentum alapján ez év elejétől kezdve hajtjuk végre az északi dimenzióval kapcsolatos politika.
A Helsinkiben elfogadott politikai keretdokumentum és politikai nyilatkozat fordulópontnak tekinthető az északi dimenzióval kapcsolatban, amennyiben azok a politikát a valamennyi északi dimenziós partner - azaz az EU, Oroszország, Norvégia és Izland - számára közös politikává teszik.
Az új politika közös elfogadása kulcsfontosságú célkitűzés és magába foglalj Oroszország valamennyi északi dimenziós struktúrában és tevékenységben való teljes körű részvételét is.
Az északi dimenzió többi főbb résztvevője és szereplője - különösen a négy Északi Regionális Tanács és a nemzetközi pénzügyi intézmények - szintén részt vesz majd a folyamatban.
Az északi dimenzió most már állandó platformot jelent az északi kérdések és aggályok megvitatására.
A portugál elnökség természetesen előre fogja lendíteni a munkát ezen a területen.
Szeptemberre vagy október elejére tervezik az irányítócsoport egy ülését Reykjavíkban.
Az irányítócsoport célja, hogy biztosítsa a folytonosságot a miniszteri ülések és a magas rangú tisztviselők ülései között.
A magas rangú tisztviselők ülését a portugál elnökség idejére ütemezték és azt november 21-én tartják Oroszországban.
Portugália - földközi-térségi országként - szeretne intenzívebb és szélesebb körű politikai vitát látni a Földközi-tenger déli partjainál lévő partnereinkkel az Euromed keretében.
Az EU és az Euromed országok érdekei közösek és hasonló kihívásokkal néznek szembe.
Közös érdekünk az ezen országokkal folytatott uniós együttműködés kiszélesítése, főként a migrációs áramlatok és a társadalmi fejlődéskezelése tekintetében.
Ugyanakkor folytatjuk az északi dimenzióval kapcsolatos új politika végrehajtására irányuló munkát.
Az Euromed esetéhez hasonlóan rengeteget lehetne tenni a jó szomszédságon, az egyenlő partnerségen a közös felelőségen és az átláthatóságon alapuló gyakorlati együttműködésen keresztül.
(FI) Elnök úr, soros tanácsi elnök úr! Oroszország szerep kulcsfontosságú az északi dimenzió fejlődésében.
Az Európai Unió Oroszországgal meglévő kapcsolatai e tekintetben lényegesek.
Szándékában áll-e az Elnökségnek idén ősszel az Oroszországgal a partnerségi és együttműködési megállapodásról folytatott megbeszéléseket előmozdítani?
, a Tanács soros elnöke. - (PT) Mint tudják, hivatali ideje alatt a portugál elnökség csúcstalálkozót szervez Oroszországgal, amelyre Mafrában egy, a fővárosunktól, Lisszabontól nem messze lévő kisvárosban kerül sor.
Reméljük, hogy az említett csúcstalálkozó alkalmával az együttműködéssel és - a gazdasági, tudományos, és kulturális területen, valamint a személyek európai térségben való mozgásának szabadságával közvetlenül kapcsolódó területeken - az EU és Oroszország közötti kapcsolatokkal összefüggő valamennyi kérdést meg tudunk vitatni.
Fontosnak és stratégiai jelentőségűnek tartjuk az Oroszországgal meglévő kölcsönösen előnyös és hasznos, közös elveken és értékeken alapuló kapcsolat megteremtését.
Tárgy: Frontex
Milyen tapasztalatai vannak a Tanácsnak az elmúlt pár hónapban a Frontex-szel, és mi a véleménye annak egy valódi európai határszolgálattá történő fejlesztéséről a német határőrség alapján?
, a Tanács soros elnöke. - (PT) A 2007/2004/EK rendelettel létrehozott, az Európai Unió Tagállamainak Külső Határain Való Operatív Együttműködési Igazgatásért Felelős Európai Ügynökség, a Frontex - amelyet korábban már említettem - célja az EU külső határai integrált igazgatásának javítása.
A Frontex Ügynökség szerepét és funkcióit a rendelet határozza meg, amely figyelembe veszi azt, hogy a tagállamok megtartanak bizonyos feladatokat a külső határok ellenőrzését és felügyeletét tekintve.
A Frontex Ügynökség hatáskörei nemrégiben erősödtek meg a gyorsreagálású határvédelmi csapatok felállítására szolgáló eljárás bevezetéséről szóló európai parlamenti és tanácsi rendeletre irányuló, 2007. június 12-i javaslat jóváhagyásával.
Az Európai Tanács 2007. júniusi következtetéseiben üdvözölte a gyorsreagálású határvédelmi csapatokról és egy európai járőr-hálózat elindításáról, valamint a technikai berendezéseknek a tagállamok által és a számukra rendelkezésre bocsátandó, központosított rendszerének létrehozásáról szóló megállapodás elérését.
Jelenleg nincs más, a Frontexről szóló rendelet módosítására irányuló javaslat.
A szabadságot, biztonságot és a jog érvényesülését megerősítő hágai program arra kéri a Bizottságot, hogy 2007 végéig terjessze a Tanács elé az Ügynökség értékelését.
Ennek az értékelésnek elemeznie kell az ügynökség feladatait és jeleznie kell, hogy az ügynökségnek további, a határigazgatási aspektusokkal kapcsolatos feladatokat is fel kell-e vállalnia.
(DE) Engem kevésbé aggasztott a rendelet, hanem inkább a látásmód.
1998-ban benyújtottam egy, a bővítésről és a belbiztonságról szóló jelentést ebben a Parlamentben, amelyben egy európai határszolgálatot javasoltam.
A tamperei csúcstalálkozón foglalkoztak ennek gondolatával, az Európai Rendőrakadémia elgondolásával együtt.
A Frontexet egy, az ebbe az irányba megtett első lépésként hozták létre.
Osztja-e a Tanács Elnöksége külső határaink közös védelme érdekében a Frontex és a harci csapatok valódi európai határszolgálattá való továbbfejlesztésének elgondolását?
Úgy gondolom, hogy a Frontex Ügynökség fejlődni fog és az igényeknek és természetesen a tagállamok akaratának megfelelően fogja szélesíteni feladatkörét.
Tárgy: A rendőrségi együttműködés javítása
Mik a portugál elnökség szándékai a bűncselekményekkel és a terrorizmussal szemben az uniós polgárok biztonságának növelésére irányuló két fontos bizottság javaslat terén való előrehaladással kapcsolatban, nevezetesen a belső határokon a tagállamok közötti rendőrségi együttműködés javításáról szóló végleges javaslattal és a hozzáférhetőség elve alapján történő információcseréről szóló végleges javaslattal kapcsolatban?
E két javaslat nem minden elemét építették be a Pröm-határozatba, tehát nem ért-e egyet azzal az Elnökség, hogy ezek megállapításának a tagállamok általi hiánya gyenge jelzést jelent annak jelentőségét és sürgősségét illetően, hogy a tagállamok hogyan kezelik a határokon átnyúló bűnüldözéssel kapcsolatos kihívást?
, a Tanács soros elnöke. - (PT) Az Elnökség egyetért abban, hogy a bűnüldözési célú, határokon átnyúló együttműködés javítása nemcsak fontos és halasztást nem tűrő kérdés, hanem egyszersmind kihívás is.
A különösen a terrorizmus elleni küzdelemben és a határokon átnyúló bűncselekményekben a határokon átnyúló együttműködés fokozásáról szóló tanácsi kerethatározat - a közismert Prüm-határozat -, amelyre vonatkozóan a Tanács 2007 júniusában ért el politikai megállapodást, jelentős előrehaladást képvisel a hozzáférhetőség elvének végrehajtásában és a határokon átnyúló rendőrségi együttműködés megerősítésében, különösen a közös műveletek, valamint a tömegesemények, katasztrófák és súlyos balesetek esetén nyújtandó támogatás révén.
Az Elnökség azon a véleményen van, hogy a kézzelfogható eredmények elérésének lehetővé tétele érdekében a Prüm-határozatot a lehető leghamarabb végre kell hajtani.
Az Elnökség szándéka ezért az, hogy erőfeszítéseit arra összpontosítsa, hogy előrehaladás megvalósulását lehessen tapasztalni a következő pár hónapban a Prüm-határozat végrehajtásáról szóló tanácsi határozattervezettel kapcsolatban.
Az Elnökség egyetért a tisztelt képviselővel abban, hogy - a rendőrségi együttműködés javításáról és a hozzáférhetőség elvéről szóló - két bizottsági javaslat nem minden pontja került be a Prüm-határozatba.
A rendőrségi együttműködésről szóló bizottsági javaslat jelentős részét azonban lefedi a Prüm-határozat, az Elnökségnek pedig nincs oka azt hinni, hogy a többi részre vonatkozó vita újbóli megnyitása a 2006 áprilisában elérttől eltérő eredményre vezetne.
Míg a hozzáférhetőség elvéről szóló bizottsági javaslat általános elveket állapít meg és hat adattípusra vonatkozik, a Prüm-határozat valójában csak a DNS-adatokkal, ujjlenyomatokkal és a gépjármű-nyilvántartási adatokkal foglalkozik.
Az Elnökség úgy véli, hogy a hozzáférhetőség elvének fokozatos végrehajtása a legreálisabb és a leginkább gyakorlatias, valamint hogy ez azon megközelítések között szerepel, amelyek a leginkább valószínű, hogy rövid távon gyakorlati eredményeket hoznak a mindennapos rendőrségi együttműködés és az uniós polgárok számára a biztonság javítása tekintetében.
Az Elnökség úgy véli, hogy ezek a gyakorlati eredmények erőteljes jelzéssel szolgálnának a határokon átnyúló együttműködésnek tulajdonított fontosság és sürgősség tekintetében, bizonyítva ezzel, hogy a gyakorlati együttműködés lehetséges és végrehajtás alatt van, még ha csak részlegesen is.
Ez nem jelenti azt, hogy nem kell folytatnunk a bűnüldözéssel kapcsolatos még szorosabb együttműködés elérésére irányuló erőfeszítéseinket, különösen a bizottsági javaslatokban szereplő elemek révén.
Reméljük azonban, hogy ez az eleddig elért, valamint a Prüm-határozat végrehajtásából eredő eredmények alapján megtehető.
Elnök úr! Meg tudja-e tehát a Tanács erősíteni azt, hogy a Tanácson belül mind a hozzáférhetőség elvére, mind pedig a rendőrségi együttműködéssel kapcsolatos intézkedésre vonatkozóan folytatott tárgyalásokat felfüggesztették?
Elismerte, hogy a Prüm-szerződés kevésbé ambiciózus, mint ezek bármelyike - tehát felfüggesztette azokat?
Miért tud a Tanács még mindig jogszabályokat alkotni olyan dolgokra vonatkozóan, amelyek sértik a magánéletet és miért nem tudja meggyökereztetni a rendőrségek közötti együttműködést?
Ennek egyik akadálya természetesen az általános adatvédelmi keret hiánya.
A német elnökség megígérte, hogy még az idén elfogadnak egy ilyen eszközt.
Vajon a portugál elnökség aktívan halad-e efelé, és mik a fő akadályok?
A Tanácsnak és a tagállamoknak szilárd adatvédelmi kereten belül kell előrehaladniuk a rendfenntartással kapcsolatos gyakorlati együttműködéssel.
, a Tanács soros elnöke. - (PT) A portugál elnökség ezen a területen ambiciózus, de ugyanakkor realista módon jár el.
A megtett vagy a megtenni javasolt intézkedések mérlegelésekor mindig megnézzük, hogy mi volt a kiindulópont és hogy hova szeretnénk eljutni és valójában a rendőrségi együttműködéssel kapcsolatos kérdésben úgy gondolom, hogy figyelemre méltó és jelentős előrehaladást értünk el kiindulópontunkhoz képest.
Talán nem akkora előrehaladást, amelyet sokan látni szeretnének, de valami történt és történik is, ha a tagállamok így kívánják.
A portugál elnökség ezért támogatni, fejleszteni fogja és végre fogja hajtani azokat az intézkedéseket, amelyeket megállapítottunk és amelyek a véleményünk szerint a korábbi helyzethez képest pozitív előrehaladást jelentenek a rendőrségi együttműködés terén.
Tárgy: A Konstantinápolyi Patriarchátus ökumenikus jellege
Sok esemény utal arra, hogy a török hatóságok megpróbálják megkérdőjelezni a Konstantinápolyi Patriarchátus ökumenikus jellegét.
A külügyminiszter például kifejezetten kizárta annak lehetőségét, hogy a török kormány elismerje a Konstantinápolyi Patriarchátus ökumenikus jellegét.
Ezen túlmenően azért tiltják meg, hogy a török tisztviselők részt vegyenek egy, a Konstantinápolyi Patriarchátus által adott fogadáson, mert a meghívó a pátriárkára ökumenikusként utal.
Sőt, Törökország új nemzetbiztonsági politikája kimondja, hogy "a Patriarchátus jelenlegi státuszának túllépésére irányuló bármely kísérletnek elejét kell venni” és végül 2007. június 26-án a török legfelsőbb bíróság kimondta, hogy a Konstantinápolyi Patriarchátus nem ökumenikus és hogy a pátriárka az isztanbuli görögkeleti ortodox közösség feje.
Megmondaná-e a Tanács, hogy a török hatóságok által a Konstantinápolyi Patriarchátus tekintetében képviselt álláspont összeegyeztethető-e a koppenhágai politikai kritériumokkal és Törökország előcsatlakozási folyamat szerinti kötelezettségeivel?
A Tanács milyen azonnali észrevételeket tesz a török hatóságok felé?
, a Tanács soros elnöke. - (PT) A Tanács több alkalommal hangsúlyozta, hogy mekkora jelentőséget tulajdonít a törökországi vallásszabadság kérdésének.
A vallási kisebbségek és közösségek még mindig nehézségekkel szembesülnek a jogi személyiség, a tulajdonjogok, az iskolák, a belső igazgatás, valamint a török és nem török klérus képzése, tartózkodási engedélyei és munkaengedélyei tekintetében azon lehetőségen túlmenően, hogy vallásos közösségeik vezetőiként külföldi klérust választhassanak meg.
Az ortodox Patriarchátus előtti, egyedi problémákat - különösen az ökumenikus pátriárka egyházi cím használatát - ezzel összefüggésben szintén vizsgálni kell.
Ez a helyzet nem érintheti az emberi jogokról szóló európai egyezményben garantált jogokat.
A vallásszabadság olyan alapvető terület, ahol kézzelfogható előrehaladást kell sürgősen elérni; ez az emberi jogokról szóló európai egyezménnyel és az Emberi Jogok Európai Bíróságának ítélkezési gyakorlatával összhangban lévő, megfelelő jogszabályok elfogadására és végrehajtására irányuló különös intézkedést is igényel.
Még pontosabban: az Európai Unió és Törökország közötti kapcsolatok egyik rövid távú prioritása olyan jogszabályok elfogadása, amelyek összhangban vannak az európai normákkal és amelyek választ nyújtanak a kisebbségek és a nem muzulmán vallási közösségek által tapasztalt nehézségekre.
Hasonlóképpen a társadalmi toleranciát is ki kell alakítani.
Ezzel összefüggésben biztosíthatom a tisztelt képviselőt, hogy a vallásszabadság kérdését továbbra is mélyre hatóan fogjuk nyomon követni, a csatlakozási tárgyalások részeként, a 23. fejezettel - Igazságszolgáltatás és alapvető jogok - összefüggésben, valamint a jelenleg zajló törökországi reformfolyamat részeként, továbbá hogy azt adott esetben minden szinten felvetjük.
Ez történt az Európai Unió és Törökország között június 4-én Ankarában tartott, legutóbbi miniszteri trojka ülésén is.
(EL) Elnök úr, soros tanácsi elnök úr! Abban a két és fél percben, amíg beszélt, megerősítette azt a problémát, amelyet Önhöz intézett kérdésemben felvetettem, de nem foglalt egyértelműen állást.
Augusztus 22-én a Bizottság nevében felszólaló Rehn biztos úr azt mondta, hogy a pátriárkának és a Patriarchátusnak szabadon kell tudnia használni az "ökumenikus” egyházi címet, és hozzátette, hogy Törökországnak biztosítania kell azt, hogy a nem muzulmán közösségek jogi státuszt szerezhetnek.
Osztja a Tanács ezt, a Bizottság által elfogadott, egyértelmű álláspontot?
Ha igen, miért nem mondja ki világosan?
Ha nem, ennek mik az okai?
Mitől lett ilyen tartózkodó?
, a Tanács soros elnöke. - (PT) Papadimoulis úr! Úgy vélem, hogy a Törökországgal meglévő kapcsolatainkban az emberi jogokkal kapcsolatos kérdéseket illetően az Elnökség és a Tanács mindig is egyértelmű, igényes és határozott volt a múltban és a jövőben is az lesz majd.
Úgy vélem, hogy ezért talán nem helyénvaló kételyeknek, fenntartásoknak vagy szkepticizmusnak hangot adni ebben a kérdésben.
Álláspontunkat fenntartjuk Törökországgal folytatott tárgyalásainkban, különösen a Törökország EU-hoz való csatlakozásával kapcsolatos tárgyalási folyamatban.
(DE) Ezt már sokszor megvitattunk a kérdések órájának idején és szeretném megkérdezni, hogy mikor fogadják el ténylegesen Törökország vallásról szóló törvényét.
Erről már több mint egy éve biztosítottak minket, de azóta semmi nem történt.
Ez igen különös kérdés, ami nemcsak az ország csatlakozási tárgyalásai, hanem a koppenhágai politikai kritériumoknak való megfelelése tekintetében is lényeges.
Az államnak nincs joga beavatkozni az egyház belügyeibe és önkényesen megfosztani azt a jogi státusztól.
Amint azt a tisztelt képviselő is tudja, Törökország EU-hoz való csatlakozási folyamatának létezik egyfajta éves felülvizsgálata.
A folyamatnak e felülvizsgálatára vagy számbavételére minden év második felében kerül sor és az magába foglalja az összes ilyen kérdéssel kapcsolatos elemzést és tárgyalást a Bizottság jelentései alapján.
Erre idén is sor fog kerülni a portugál elnökség idején és megfelelő alkalmat, sőt, helyes alkalmat fog biztosítani e kérdések Tanács általi megvitatására.
Mivel a szerző nincs jelen, a 10. számú kérdés tárgytalan.
Tárgy: Az EU-Brazília csúcstalálkozó kimenetele
Tudná-e a Tanács értékelni a 2007. július 4-én tartott EU-Brazília csúcstalálkozót, különösen a gazdasági és kereskedelmi kapcsolatok vetületét?
, a Tanács soros elnöke. - (PT) Mint tudják, az EU-Brazília csúcstalálkozót Lisszabonban tartották július 4-én azzal a céllal, hogy elinduljon egy kétoldalú stratégiai partnerség a két fél közötti együttműködés megerősítése céljából számos, közös érdekű területen.
Jóváhagytak egy együttes nyilatkozatot, amely azokra a különféle területekre terjed ki, amelyeken kétoldalú kapcsolatainkat meg kellene erősíteni és megállapodás született a tekintetben, hogy ennek a Brazíliával meglévő partnerségnek működőképesnek és előre tekintőnek kell lennie.
Az EU és Brazília együttműködött azért, hogy a közös menetrend kialakítását segítő kérdésekre irányuló gyakorlati, közös és koordinált javaslatokat tartalmazó cselekvési tervet dolgozzanak ki.
Az érdekes vita kiterjedt az Európai Unió és Brazília közötti kétoldalú kapcsolatokra, a regionális kérdésekre, különösen az Európában és Latin-Amerikában végbement fejleményekre, de olyan globális kérdésekre is, mint a Dohai Fejlesztési Menetrend, a hatékony multilateralizmus, az éghajlatváltozás, a szegénység és a társadalmi kirekesztés elleni küzdelem, valamint az energiával kapcsolatos kérdések.
Ami kereskedelmi kapcsolatokat illeti - noha a lisszaboni csúcstalálkozó nem volt megfelelő fórum a technikai tárgyalásokat tekintve - sor került egy érdekes eszmecserére.
A kereskedelmi biztos úr, Peter Mandelson megismételte, hogy a Dohai Fejlesztési Fordulóban a pozitív eredmények elérése az EU egyik prioritása volt és továbbra is az lesz.
A G4-csoport legutóbbi potsdami ülésének kiábrándító eredményei ellenére, a tárgyalások Genfben folytatódtak és senki nem akart lemaradni arról a lehetőségről, hogy egy ambiciózus, kiegyensúlyozott és átfogó megállapodást érjen el.
Brazília úgy gondolta, hogy a két tárgyalási pozíció nem áll annyira távol egymástól.
A tárgyalás folytatása és a szorosabb koordináció lehetővé tenné egy megállapodás elérését.
Mindkét fél egyetértett abban, hogy egy, a Dohával kapcsolatos megállapodás elérése segítene megkötni egy, az EU és a Mercosul közötti megállapodást.
Az éghajlatváltozás és az energia témakörében minkét fél a bioüzemanyagokkal kapcsolatban július 5-én és 6-án Brüsszelben tartott nemzetközi konferenciára úgy hivatkozott, mint amely egy, a helyes irányba tett lépés volt az olyan bírálatok csillapítására, amelyek szerint a bioüzemanyagok használata állítólag káros.
Ezzel összefüggésben a Bizottság elnöke, José Manuel Barroso három alapvető területet említett: a bioüzemanyagok fenntartható nemzetközi piacára vonatkozó közös műszaki normák meghatározása, a bioüzemanyagok mint az üvegházhatást okozó gázok kibocsátásai csökkentésének eszközei és az élelmiszerellátás biztonságának elérése.
Lula elnök viszont az éghajlatváltozással kapcsolatos vitát a szennyezés csökkentésével társította, mondván, hogy a Brazíliában az elmúlt 20 évben követett kombinált energetikai megközelítés környezetbarátabbnak és környezeti szempontból biztonságosabbnak bizonyult, mint az EU csúcstechnológiás motorjai.
Visszautasította továbbá az Amazonas-esőerdőre és az élelmiszerellátás biztonságára jelentett fenyegetésekkel kapcsolatos állításokat.
nagyon köszönöm a megtárgyalt érdekek összességének átfogó körvonalazását.
A mezőgazdaság egyértelműen szerepelt ezek között, de megkérdezhetném, hogy a Brazíliából az Európai Unióba importált marhahús ellentmondásos kérdése is, valamint az azokkal kapcsolatos szabványok miatti aggályok is felmerültek-e és hogy a WTO - a Dohai Forduló - keretében van-e a két fél számára közös platform?
A tárgyalások során felmerült-e a kettős szabványok kérdése, azaz, hogy az Európai Unión belüli szabványok magasabbak a más országokbeliekhez - ez esetben Brazíliához - képest?
, a Tanács soros elnöke. - (PT) A csúcstalálkozót - amint azt már említették - a portugál elnökség kezdeményezte; ez volt az első, Brazíliával tartott csúcstalálkozó és ez - reméljük - az említetett országgal meglévő stratégiai kapcsolatok fejlődéséhez fog vezetni.
Ez volt az első kezdeményezés.
Szándéka az volt, hogy azonosítsa azokat a területeket és ágazatokat, ahol Brazíliával szorosabb kapcsolatokat kellene kialakítanunk.
Szóba kerültek gazdasági kérdések is, de érthető, hogy azok csak általánosabb és stratégiai összefüggés keretében merültek fel, különösen azon kérdésekre összpontosítva, amelyek a dohai tárgyalási folyamat megbeszéléseinek hatályán belül napirenden vannak.
Egyértelmű, hogy kérdéseket technikai jellegűbb és megfelelőbb szinten kell megközelíteni.
Mindeközben a kereskedelmi kérdéseket és az e kérdések tekintetében mind az EU, mind pedig Brazília számára meglévő aggályokat is nagy mértékű nyíltsággal és őszinteséggel közelítették meg úgy, hogy mindkét fél kifejtette álláspontját és azon reményét, hogy a dohai tárgyalási folyamat sikeresen zárulhat.
A McGuinness asszony kérdésére adott választ nemlegesnek veszem; hogy nem zavartatták magukat, hogy a brazil hatóságokra a marhahús-exportjukkal kapcsolatos siralmas egészségügyi szabványok és az állatállományukkal kapcsolatos nyomon követhetőség teljes hiánya miatt nyomást gyakoroljanak.
Óriási csalódás lesz a gazdálkodás és a fogyasztói érdekek számára Európa-szerte, hogy amikor lehetőségük volt, nem gyakoroltak nyomást e mindennél fontosabb kérdés tekintetében.
Mikor ébred már rá a Tanács az európai polgárokra gyakorolt egészségügyi hatáskora és gyakorol nyomást Brazíliára az állatállományuk tényleges nyomon követhetőségére vonatkozóan?
, a Tanács soros elnöke. - (PT) Úgy vélem, hogy e kezdeményezésnek a portugál elnökség általi elindításával valamennyi feltétel adott most már egy, Brazíliával olyan kérdésekre vonatkozóan folytatott nyílt és tisztességes vitára, amelyek megszakíthatják kétoldalú kapcsolatainkat, de mindazokra is, amelyek fejleszthetik és erősíthetik ezeket a kapcsolatokat.
Azt is gondolom, hogy azokban a kérdésekben, amelyek esetében az EU-nak és Brazíliának esetleg eltérő nézetei vannak, a csúcstalálkozó és a portugál elnökség kezdeményezése rendkívül hasznos eszköz az olyan témákhoz szükséges őszinte tárgyalás elindítására és kiterjesztésére, amelyek tekintetében a két fél álláspontjai talán nem teljesen esnek egybe.
Tárgy: Az Oroszországgal kötött, a Peipsi-tavon folytatott halászati megállapodással kapcsolatban Észtországnak nyújtott uniós támogatás
A Tanács kétségtelenül tud arról, hogy az EU-Oroszország közötti határ 126 kilométere a Peipsi-tó mentén húzódik.
Az észt-orosz kétoldalú megállapodások koordinálták a Peipsi-tó érzékeny ökoszisztémájának és halállományának védelmét.
A megállapodások oroszok általi figyelmen kívül hagyása miatt a halállományok veszélyébe sodrására vonatkozó bizonyítékból azonban egyre több van.
Különösen az, hogy az orosz oldalon csaknem egész évben kerítőhálót használnak a megállapított igen korlátozott időszak helyett.
Az orosz piacok megbízható bizonyítékkal szolgálnak arra, hogy az orosz hivatalos intézkedések nem megfelelőek jó néhány peipsi-tavi halfaj méreten aluli egyedeinek védelméhez.
Az orosz oldal különböző ürügyekkel késleltette a 2007. őszi idényre vonatkozó tárgyalásokat.
Mit tervez tenni a Tanács annak érdekében, hogy segítse az uniós tagállam Észtországot abban, ami alapvetően az EU és Oroszország között a kvótákról és jövőbeli kezelésükről folyó tárgyalásoknak minősül?
, a Tanács soros elnöke. - (PT) A tisztelt képviselőnek az EU és Oroszország között a kvótákról és jövőbeli kezelésükről folytatott tárgyalásokra vonatkozó kérdésére válaszuk a Tanács szeretné hangsúlyozni, hogy - bár kifejezetten a közös halászati politika hatálya alá tartozik az élő vízi erőforrások megőrzése, kezelése és kiaknázása - a halászati erőforrások közös halászati politika alapján történő védelméről és fenntartható kiaknázásáról szóló, 2002. december 20-i 2371/2002/EK tanácsi rendelet az "élő vízi erőforrásokat” a következőképpen határozza meg: "az elérhető és hozzáférhető élő tengervízi fajok, beleértve az anadrom és katadrom vándorló fajokat, a tengeri életszakaszuk során”;
Ezen túlmenően 2006. július 28-án az Európai Közösség és az Orosz Föderáció Kormánya egy, a halászati együttműködésről és a balti-tengeri élő erőforrások védelméről szóló kétoldalú megállapodást parafált.
Az említett megállapodást a közeljövőben kell aláírni és annak akkor kell hatályba lépnie, amint az Orosz Föderáció lezárta az aláírásra vonatkozó hazai eljárásokat.
Az említett megállapodás hatálya alá tartozik a Balti-tenger és szorosainak összes vize, a belvizek azonban nem.
A megállapodás területi hatálya ellenére a 13. cikk előírja, hogy a felek megállapodhatnak az anadrom és katadrom fajokkal való gazdálkodási együttműködés kiterjesztéséről, kizárva ebből azokat a fajokat, amelyek teljes életciklusukat a belvizekben élik.
Következésképpen - a közösségi jog jelenlegi állása szerint - a Tanács pusztán javasolni tudja, hogy a tisztelt képviselő kérdésével forduljon az Európai Bizottsághoz, hogy az ügyet az Európai Közösség és az Orosz Föderáció kormánya közötti kétoldalú megállapodással összefüggésben is felvessék, amint az említett megállapodás hatályba lép.
(ET) A válasz azonban - mivel az a Peipsi-tóra vonatkozik - nem teljesen kielégítő a számomra: méretét tekintve az Európai Unió harmadik legnagyobb tava és az egyetlen, ahol halászati iparág működik.
Nem észtországi belvízről, hanem egy harmadik országgal - nevezetesen Oroszországgal - határt képező tóról van szó.
Ami a halállományok felelősségteljes kiaknázását illeti, Észtország - az Európai Unió egyik tagállama - minden tőle telhetőt megtesz a peipsi-tavi állományok megőrzésének biztosításáért.
Ugyanez azonban nem mondható el Oroszországról.
Következésképpen mindazonáltal szeretném hallani a soros elnök úrtól, hogy a Tanács milyen javaslatot tesz Oroszország befolyásolására arra, hogy megőrizze a peipsi-tavi halállományokat, amint azt Észtország is teszi?
Miféle saját felelősséget tudnak itt és ma felkínálni az Európai Unió elnökeként?
A Bizottságot említette, de az Ön által adott válasz inkább a tengerekre vonatkozott.
A Peipsi határtó - és nem belső víztest -, amelynek helyzete igen egyedi.
, a Tanács soros elnöke. - (PT) A tisztelt képviselő fenn kívánja tartani a kérdését és nekem sajnos azt kell mondanom, hogy én is fenntartom válaszomat.
Azt ajánlanám - amint azt az előző felszólalásomban is tettem, hogy a tisztelt képviselő kérdésével forduljon az Európai Bizottsághoz.
Tárgy: Az EU és Bosznia közötti kapcsolatok
Tud-e a Tanács nyilatkozni az EU és Bosznia közötti, mostani politikai kapcsolatok naprakész értékelését illetően?
, a Tanács soros elnöke. - (PT) A bosznia-hercegovinai politikai helyzet igen kényes szakaszban van.
A Bosznia és Hercegovina által február végén Szerbia és Montenegro ellen a népirtásról szóló egyezmény alkalmazására vonatkozóan elé terjesztett ügyben a Nemzetközi Bíróság által hozott ítélettel olyan ellentétek kerültek a felszínre, amelyek valamelyest enyhülni látszottak a Miniszterek Tanácsának február 9-én történő létrehozását követően.
Az EU azt mondta a boszniai hatóságoknak, hogy attól tart, hogy az országban a politikai környezet romlása, a nacionalista retorika visszatérése és a megállapodás elérésére irányuló politikai akarat hiánya veszélybe sodorják a reformfolyamatot.
Bosznia és Hercegovinának egységes gazdasági és közigazgatási térségként hatékonyan kell működnie annak érdekében, hogy biztosítsa polgárai számára az előrehaladást, valamint hogy előrébb jusson az uniós tagság felé tartó ösvényen.
Az EU-val meglévő kapcsolatok, valamint a stabilizációs és társulási folyamat tekintetében a stabilizációs és társulási megállapodásról folytatott technikai tárgyalásokat decemberben befejezték, és május 3-án az említett megállapodással kapcsolatban folytatott technikai tárgyalások eredménye valamennyi tagállam részéről teljes mértékű támogatást kapott.
A stabilizációs és társulási megállapodásról folytatott tárgyalások lezárását a rendőrségi reformmal kapcsolatos, kézzelfogható előrehaladás hiánya akadályozza.
A nemrégiben kinevezett főképviselő/EU különleges képviselő, Miroslav Lajčak - aki július elején lépett hivatalba - a Béke- végrehajtási tanács irányítótestületének és az Európai Unió Tanácsának aggályaival összhangban első és haladéktalan prioritásaiként határozta meg a konstruktív politikai környezet megteremtését és a rendőrség szerkezetének átalakítását.
Ezzel összefüggésben a főképviselő/EU különleges képviselő bízik abban, hogy e hónap végéig előrehaladás érhető el.
Szeretném megköszönni a soros elnök úrnak a válaszát.
Ahelyett, hogy minden egyes kérdésen végigmennék, a rendőrségi reformra fogok összpontosítani, mivel jelenleg ez a legsürgősebb kérdés.
Tett-e a Tanács javaslatokat egy vezetőkből álló csoport létrehozására, hogy megkönnyítse a Bosznia és Hercegovinában létező különböző hagyományok annak érdekében való tömörülését, hogy közös normát vagy közös kódexet határozzanak meg arra vonatkozóan, hogy hogyan kellene a rendőrségnek működnie?
Ilyen már van a határvédelem területén, a rendőrséggel kapcsolatban azonban nincs.
, a Tanács soros elnöke. - (PT) Köszönöm kérdését, javaslatát és véleményét.
Természetesen óriási érdeklődéssel és izgatottan várjuk, hogy milyen javaslatokat fog az új különleges képviselő előterjeszteni a bosznia-hercegovinai rendőrség reformjával kapcsolatos kérdésben a rendőrségi együttműködés ezen új fejezetének keretében.
Ha azok egy, a különleges képviselő által a Tanácsnál felvetett napirendi pont formáját és egy, a főképviselőtől származó megoldás vagy javaslat formáját öltik, amely főképviselő ezen az ügyön dolgozik, amely - amint azt Ön is helyesen mondta - alapvető fontosságú Bosznia és Hercegovina stabilitása számára, ha ilyen javaslatot tennének és terjesztenének elénk, akkor azt a Tanács természetesen fontolóra venné.
Úgy gondoljuk, hogy figyelembe kell venni minden olyan elgondolást, eszközt és javaslatot, amely ténylegesen segíthet Bosznia és Hercegovinában a stabilitás és előrehaladás végső és alapvető célkitűzésének elérésében.
A 14., 15. és 16. számú kérdéseket visszavonták.
Mivel a szerző nincs jelen, a 17. számú kérdés tárgytalanná válik.
Tárgy: Az Európai Számvevőszék
Az 1992. évi Maastrichti Szerződés jelentősen módosította az EU intézményi keretét, az Európai Számvevőszéket integrálva abba (a Szerződés 7. cikke).
Azzal, hogy a Számvevőszéket az egyik alapvető intézményévé tette, az Unió bizonyította, hogy mekkora fontosságot tulajdonít az átláthatóságnak és munkája javítása szükségességének.
Az európai alkotmány létrehozásáról szóló szerződés szintén módosította az intézményi keretet, kivéve az alól a Számvevőszéket, amely ezután a Szerződés II. fejezete IV. címében szereplő "egyéb intézmények és szervek” alá került.
Az új Szerződéssel kapcsolatban jelenleg zajló munka nem tartalmaz az "intézményi keret” módosítására irányuló terveket, amely az európai intézmények külső ellenőre státuszának romlását eredményezné.
Mivel az Uniónak javítania kell a polgárok felé való elszámoltathatóságát, meg tudná a Tanács magyarázni, hogy miért döntött úgy, hogy alacsonyítja a Számvevőszék státuszát?
, a Tanács soros elnöke. - (PT) Valószínűleg ez a kérdés részesül majd a leggyorsabb válaszban ebben az ülésszakban, mivel valójában nem a Tanács feladata észrevételezni a Szerződések reformjával foglalkozó Kormányközi Konferencia munkáját, amely - mint tudjuk - 2007. július 23-án vette kezdetét.
(PL) Elnök úr! Számomra nagyon is úgy tűnik, hogy ez egy, a Tanácshoz intézendő kérdés, különösen azért, mert jelenleg egy olyan új szerződésről beszélünk, amelynek célja az új Európai Unió forradalmasítása, a Számvevőszéknek az "egyéb intézmények és szervek” szakasz alá helyezése pedig ezen intézmény egyértelmű lefokozása a tekintetben, hogy azt a polgárok hogyan látják.
A Számvevőszék ellenőrzési funkciója nem csupán a kiadások nyomon követésén és annak ellenőrzésén alapul, hogy közös alapjainkat - az Európai Unió alapjait - megfelelően osztották-e szét; a költségvetési fegyelem őre az egész Európai Unióban, többek között a Tanácsban, Parlamentben és az Európai Bizottságban.
Ajánlásai és megítélései valamennyiünk munkáját segítik.
A Számvevőszék erőteljes pozíciójának egyértelműnek és nyilvánvalónak kell lennie valamennyi uniós polgár számára, mivel az egyúttal az az intézmény, amely megerősíti a polgároknak az EU egészébe vetett bizalmát.
Ha nem gondolja, hogy ez a kérdés a Tanácsra tartozik, akkor szeretném tudni, hogy kire, mert a Tanács megbízatása - és a jelenleg végzett munka hatálya - arra a kérdésre is kiterjed, hogy a Számvevőszéket a megfelelő helyre tegyék és - véleményem szerint - a megfelelő hely az, ahol a legfontosabb uniós intézmények találhatók (az új szerződésről beszélek, amelyet jelenleg fogalmaznak).
, a Tanács soros elnöke. - (PT) Természetesen tudomásul vettem aggályait és megjegyzéseit, de én itt a Tanács képviselőjeként vagyok jelen.
A Tanács mint olyan nem rendelkezik hatáskörrel arra, hogy a Kormányközi Konferencia tárgyát véleményezze, ahol is a tagállamok folytatnak kerekasztal-tárgyalásokat meghatározott kérdésekről épp tagállami minőségükben, azaz független, szuverén államokként, teljesen függetlenül, tagállamonként eljárva.
A Tanács ennélfogva nem rendelkezik hatáskörrel arra, hogy e tárgyra vonatkozóan észrevételeket tegyen.
A Kormányközi Konferencia azonban saját szervekkel, struktúrával és elnökséggel rendelkezik és természetesen megfelelően figyelembe fog venni - ha úgy kívánja - minden olyan javaslatot, bírálatot és tanácsot, amelyet a Kormányközi Konferencia keretében végzett munka felgyorsítása érdekében kíván tenni.
Az Európai Unió Tanácsa azonban - mint mondtam - nem jogosult észrevételeket tenni a Kormányközi Konferencia munkájával kapcsolatban az említett Konferencia igazságügyi jellegére tekintettel.
Mivel a szerzők nincsenek jelen, a 19. és 20. számú kérdés tárgytalanná válik.
Tárgy: A schengeni és nem schengeni tagállamok elhatárolása
Tekintettel az ír miniszterelnök, Bertie Ahern és a brit miniszterelnök, Gordon Brown nyilatkozataira, akik kijelentették, hogy mindkét országnak véget kell vetnie a schengeni és nem schengeni tagállamok elhatárolásának, valamint a portugál elnökség Schengennel kapcsolatos prioritásainak ismeretében ki tudná-e a Tanács fejteni, hogy hogyan tervez további határellenőrzéseket és együttműködést nyitni a schengeni és nem schengeni tagállamok között az Elnökség vége előtt?
2007. június 12-i és 13-i ülésén a Tanács felkérte a portugál elnökséget, hogy ragaszkodjon a Schengeni Információs Rendszer értékelő látogatásaira vonatkozó menetrendhez, azzal a céllal, hogy 2007 novemberéig el lehessen fogadni a 2003. évi csatlakozási okmány 3. cikkének (2) bekezdésében említett határozatokat azon tagállamok tekintetében, amelyek 2004-ben csatlakoztak az Európai Unióhoz és amelyek 2007 decemberének végéig kaptak időt arra, hogy megszüntessék a határellenőrzéseket a belső szárazföldi határokon és a tengeri határokon, valamint legkésőbb 2008 márciusában a légi határokon, amint valamennyi feltétel teljesül.
Írország és az Egyesült Királyság tekintetében a schengeni vívmányokat az Európai Unió hatókörébe beemelő Amszterdami Szerződés 2. jegyzőkönyvének 4. cikke kimondja, hogy Írország és Nagy-Britannia és Észak-Írország Egyesült Királysága - amelyekre nézve a schengeni vívmányok nem kötelezők - bármikor kérheti az említett vívmányok rendelkezései egy részében vagy egészében való részvételét.
E tagállamok eleddig nem kérték, hogy alkalmazhassák a schengeni vívmányokban a személyek belső határokon való ellenőrzésének megszüntetésére vonatkozóan szereplő rendelkezéseket.
Mivel Írország és az Egyesült Királyság ezt még nem kérte, a Tanács elnöksége ezen ügyben nem tehet sokat.
Köszönöm válaszát.
A brit miniszterelnök, Gordon Brown és az ír miniszterelnök, Bertie Ahern is olyan nyilatkozatot tett, miszerint mindkét országnak véget kell vetnie a schengeni és nem schengeni tagállamok elhatárolásának.
Ön azonban válaszában azt mondja, hogy egyik országtól sem érkezett hivatalos kérés.
Volt valamiféle nem hivatalos kérés vagy megkeresés akár az Egyesült Királyság akár Írország részéről e kérdést illetően, továbbá körvonalazná-e számomra - ha lehet -, hogy hogyan lehetséges alkalmazni a schengeni vívmányok egy részét a vívmányok összességének alkalmazása helyett?
Az első felszólalásomban mondottakon túl nem tudok semmit hozzáfűzni a kérdéshez.
Természetesen a Schengeni Megállapodásnak megvannak a maga rendelkezései és cikkei a megállapodás alkalmazására és hatályára vonatkozóan, e cikkeket és rendelkezéseket pedig be kell tartanunk.
Tárgy: Az EU-izraeli Emberi Jogi Albizottság létrehozása
2005 novemberében a politikai párbeszéddel és együttműködéssel foglalkozó EU-izraeli albizottság létrehozott egy EU-izraeli emberi jogi munkacsoportot.
Fontolgatja-e a Tanács az EU-izraeli emberi jogi munkacsoport emberi jogi albizottsággá való felfokozását, amely rendszeresebben ülésezne, mint a munkacsoport (amely 2007 februárjáig csak két alkalommal találkozott) és amely rendszeres és szisztematikus konzultációkat tartana Izraelben, a megszállt palesztin területeken és az EU-ban a civil társadalommal az izraeli és a megszállt palesztin területeken meglévő emberi jogi helyzet értékelése céljából?
, a Tanács soros elnöke (PT). - A politikai párbeszéddel és együttműködéssel foglalkozó EU-izraeli albizottság 2005. november 21-i ülésén létrehozott EU-izraeli emberi jogi munkacsoport képezi azt a platformot, amely lehetővé teszi az emberi jogi kérdések rendszeres, szisztematikus és mélyreható elemzését, valamint mindkét fél számára azok megvitatását, ha a tisztelt képviselőnek így tetszik, és ahogyan azt maga a Tanács is nevezni kívánja.
Ezen túlmenően az emberi jogok állandó téma az EU és Izrael közötti, jelenleg is zajló politikai kapcsolattartás valamennyi szintjén.
A civil társadalmi szervezetek - amint azt a tisztelt képviselő kérdésében említette - máris segítenek az ilyen cserékben.
Őszintén? Ez nem válasz.
Én azt kérdeztem, hogy a munkacsoportot - amely 2005 óta csak kétszer ülésezett - emberi jogi albizottsági státuszba emelik-e.
A palesztin területek megszállása után 40 évvel még mindig egyértelműen és folyamatosan sértik a palesztinok emberi jogait a palesztin területek izraeli megszállásának eredményeként.
Azt kérem a Tanácstól, hogy jelezze, hogyan áll hozzá ahhoz, hogy az emberi jogi munkacsoportot albizottsággá tegyék, amely rendszeresen ülésezne és amely valamiféle nyomást gyakorolna az izraeli hatóságokra a tekintetben, hogy feleljenek meg azoknak az emberi jogi normáknak, amelyek betartását valamennyi civilizált társadalomtól és demokráciától elvárjuk.
Szeretném azt mondani a tisztelt képviselőnek - amint azt már említettem -, hogy az emberi jogok tiszteletben tartása és védelme az EU és harmadik országok közötti párbeszédek állandó témáját képezik.
Ez a Tanács egyik aggálya és a Tanács további elnökségeinek folyamatos és állandó aggálya, és ez a portugál elnökségre is vonatkozik.
Portugália - saját történelmi okai miatt - különös figyelmet szentel az emberi jogoknak.
Épp tegnap volt alkalmam itt az Európai Parlament néhány tisztelt képviselője számára rámutatni arra, hogy - mivel magában Portugáliában is 1974-ig diktatúra volt - különösen érzékenyek vagyunk mindenre, ami a demokráciával, a jogállamisággal és az emberi jogokkal kapcsolatos.
E témák különösen kedvesek a számunkra és ezért azok szerepelnek a harmadik országokkal - beleértve Izraelt is - folytatott párbeszédünkben; e kérdéseket mindig is fel fogjuk venni az izraeli hatóságokkal folytatott rendszeres párbeszédeinkbe.
Tárgy: A zimbabwei helyzet
A zimbabwei politikai és gazdasági helyzetet több alkalommal "életveszélyes arányokat” öltőként jellemezték.
A rendőrség több mint 1300 olyan bolttulajdonost és igazgatót tartóztatott le, akik megtagadták, hogy termékeik árait a felére csökkentsék, ahogyan arra Mugabe elnök kormánya utasítást adott.
Az árak felére csökkentése a nagyobb áruházláncoknál pánikszerű vásárlásokhoz vezetett.
Olyan alapvető cikkek, mint a cukor, az étolaj és a kenyér most már csak a feketepiacon kapható.
A benzinkutak üresek.
Szemtanúk szerint sok boltot kormánydrukkerek fosztottak ki.
A világon a legmagasabb infláció az eredménye vég nélküli pénzjegy-nyomtatásnak, amellyel a Kormány a köztisztviselőket, a rendőröket és a katonákat fizeti.
Az ellenzéki MDC párt szerint a Kormány az elnöki választások előtt kilenc hónappal arra tesz kísérletet, hogy bebiztosítsa a szegények szavazatait.
A hírek szerint a Zanu-PF kormány képviselői elutasították Mbeki dél-afrikai elnök azon kérését, hogy Pretoriába mehessen
Mi a Tanács álláspontja?
Fel fogja szólítani a kormányt, hogy nagyobb mértékben vállalja fel feladatait a válságban?
A Tanács szorosan nyomon követi a zimbabwei kritikus politikai és gazdasági helyzetet.
A Tanács ezt a kérdést 2007. április 23-i ülésén tárgyalta, július 22-i ülésén - tehát nemrégiben - pedig további információkat szerzett a problémáról.
A Tanács stratégiája az első korlátozó intézkedések bevezetése óta közismert.
2002-ben a Tanács úgy határozott, hogy korlátozó intézkedéseket vezet be a zimbabwei vezetőkkel szemben, kijelentve, hogy mindaddig, amíg az emberi jogokat továbbra is megsértik, a Tanács szükségesnek fogja tartani a zimbabwei kormánnyal és az említett jogsértésekért, valamint a véleménynyilvánítási, az egyesülési szabadsághoz és a békés gyülekezéshez való jog megsértéséért felelős személyekkel szembeni korlátozó intézkedések fenntartását.
A Tanács ezen túlmenően kijelentette, hogy az említett intézkedéseket csak akkor vonják majd vissza, ha megvannak az emberi jogok, a demokratikus elvek és a jogállamiság tiszteletben tartásának garantálásához szükséges feltételek.
Az erőszak és az emberi jogok megsértésével kapcsolatos közelmúltbeli eseményekre válaszul a Tanács április 23-án úgy határozott, hogy kiterjeszti a vízumtilalmi listát.
A korlátozó intézkedések bevezetése óta a Tanács próbálta bevonni az afrikai többoldalú intézményeket.
A Tanács szisztematikusan felvette a zimbabwei kérdést a Dél-afrikai Fejlesztési Közösséggel (SADC) szervezett miniszteri ülések napirendjére az intézkedések bevezetése óta.
Az EU továbbá felvetette a zimbabwei kérdést az Egyesült Nemzetek Szervezetének Emberi Jogi Bizottságánál is.
A Tanács különösen dicséretesnek tartja a SADC kezdeményezését és a Mbeki elnök számára az ellenzék és a kormány közötti párbeszéd elősegítésére irányuló megbízatást, valamint Kikwete úrnak a SADC elnökeként történő kinevezését.
A Tanács nagyon várja ezen afrikai kezdeményezések első eredményeit; álláspontját adott esetben megfelelően felül fogja vizsgálni.
(NL) Elnök úr! A zimbabwei helyzet fokozatosan egyre reménytelenebbé válik - és akkor még finoman fogalmaztam.
Sajnos a nemzetközi közösség - az EU-t is beleértve - tehetetlen.
Szeretnék egy rövid összefoglaló kérdést intézni a Tanácshoz, mivel a portugál elnökség december 8-án és 9-én EU-afrikai csúcstalálkozót szervez Lisszabonban.
Ez az elmúlt években nem volt lehetséges, mivel nem lehetett megállapodásra jutni arra a kérdésre vonatkozóan, hogy meghívjuk-e Mugabe elnököt vagy sem.
Kérdésem igen egyértelmű és egyértelmű választ is várok: szándékában áll-e az Elnökségnek meghívni Mugabe elnököt Lisszabonba decemberben?
Másodszor pedig: mik a Tanács reményei, hogyan fogja tudni felhozni a zimbabwei helyzet kérdését a csúcstalálkozón?
Amint mondtam, az EU szorosan nyomon követi a zimbabwei helyzetet és megtette az e tekintetben általa legmegfelelőbbnek tartott intézkedéseket.
Az Európai Tanács az üléseiről készült következtetésekben viszont mindig egyértelművé tette, hogy az Európai Unió számára stratégiai jelentőségű globális, átfogó és részletes párbeszédet fenntartani Afrika egészével.
Ez az Európai Tanács által adott megbízatás tükrözi az e globális párbeszéddel kapcsolatos érdeket és kötelezettségvállalást, amely párbeszédet fenn kell tartanunk az afrikai országokkal, mert rengeteg megvitatnivalónk van, de sok olyan dolog is akad, amelyben együtt kell működnünk Afrikával.
Ez a célkitűzés és szándék áll a portugál elnökség eltökéltsége mögött arra, hogy decemberben Lisszabonban megtartja a második EU-afrikai csúcstalálkozót.
Meggyőződésünk, hogy az említett csúcstalálkozó a mi érdekünk és más tagállamok érdeke, az EU és Afrika érdeke is.
Afrikával tárgyalnunk kell a bevándorlásról, a gazdaságról, a kereskedelemről, az energiáról, az éghajlatról és természetesen az emberi jogokról és a felelősségteljes kormányzásról is, amelyek olyan témák, amelyekről már tárgyaltunk, és amelyeket Portugália előző elnöksége idején 2000-ben, Kairóban megtartott korábbi csúcstalálkozón is megvitattunk és megtárgyaltunk.
Ez olyan célkitűzés, amelyet elnökségünk elé tűztünk és olyan célkitűzés, amellyel kapcsolatban szándékunkban áll folytatni a munkát - mind az EU-n belüli, mind pedig az afrikai - partnereinkkel szoros együttműködésben.
Tárgy: Észak-európai földgázvezeték
A német uniós elnökség idején az ország egyik képviselője kijelentette, hogy a "Nord Stream” magánjogi társaságok részvételével zajló projekt, amelyet az EU nem befolyásolhat.
2007. július 15-én a litván televíziónak adott interjúban a német külügyminiszter, Frank-Walter Steinmeier azt nyilatkozta, hogy a Nord Stream nem német és orosz projekt, hanem transzeurópai projekt.
Az EU tiltakozna a projekttel szemben, ha Litvánia energetikai és ökológiai érdekei sérülnének.
Mi a portugál elnökség véleménye az ügyről?
A Nord Stream magánprojekt vagy uniós projekt?
Hol helyezkedik el a jövőbeli közös uniós energiapolitikában?
A tisztelt képviselő által felvetett érvek és az első kérdés tekintetében a Tanács szeretne rámutatni, hogy fűz észrevételeket a média tudósításaihoz.
Másodsorban és a második kérdésre válaszul pedig a Tanács emlékeztetné a tisztelt képviselőt, hogy a "Nord Stream” projekt egy, a "Nord Stream AG” mint közös vállalat által végzett magánprojekt.
Ezen túlmenően - amint azt a Tanács a Nils Lundgren által előterjesztett, a balti-tengeri orosz-német földgázvezetékről szóló. számú szóbeli választ igénylő kérdésre adott válaszában is említette - az Oroszország és Németország közötti, a Balti-tengeren keresztül húzódó csővezeték kialakítását az 1364/2006/EK európai parlamenti és tanácsi határozatban európai érdekű projektnek nyilvánították.
Az e kinyilvánításra vonatkozó részletesebb magyarázatért a Tanács azt ajánlaná, hogy a tisztelt képviselő tekintse meg az említett kérdésre adott választ.
A harmadik kérdéssel kapcsolatban a Tanács szeretné hangsúlyozni, hogy egy új földgázvezeték ezen útvonal mentén, Észak-Európában való megépítése összhangban van az Európai Unió energiapolitikájának azon célkitűzésével, miszerint javítani kell a Közösség ellátási biztonságát.
Az energiaforrások és a szállítási útvonalak hatékony diverzifikálása az Európai Tanács 2007. márciusi közösségi cselekvési tervében is az ellátás biztonsága javításának egyik eszközként került megemlítésre.
A földgázvezetéknek az uniós tagállamok területén belül épített részeire mindig teljes egészében alkalmazni fogják a közösségi vívmányokat, amennyiben az szükséges, beleértve különösen a környezetre vonatkozó közösségi jogszabályokat.
(LT) nehezen látom át, hogy akkor ez most magánprojekt vagy uniós projekt.
A földgázvezetéket a Balti-tengeren keresztül vezetik és amellett nemcsak két, hanem jó néhány ország fekszik.
Óriási a veszélye annak, hogy a tengerfenéken lévő fegyverek előkerülnek.
A projekt még el sem kezdődött, Oroszország és Németország máris módosította az útvonalat.
Szeretném elmondani, hogy most nehéz megérteni, hogy kinek a projektje is ez.
Magánprojekt vagy uniós projekt?
A földgázvezetéket a Balti-tengeren keresztül vezetik és amellett nemcsak két, hanem jó néhány ország fekszik.
Óriási a veszélye annak, hogy a tengerfenéken lévő fegyverek előkerülnek.
The A projekt még el sem kezdődött, Oroszország és Németország máris módosította az útvonalat, mert rájöttek, hogy óriási mennyiségben halmozódtak fel a II. világháborúból származó fegyverek közel Dániához, Finnországhoz, Észtországhoz és Svédországhoz.
Lehet-e magánprojekt, ha nemcsak energiaellátási problémát - azaz földgáz-ellátási problémát - okoz a közelben fekvő országok számára, hanem ökológiai problémát is jelent a Balti-tengeren?
, a Tanács soros elnöke. - (PT) E kérdést illetően nemigen tudom kiegészíteni az első válaszomban elmondottakat, azaz csak kifejezetten meg tudom ismételni azt az ígéretünket, hogy a közösségi vívmányokat teljes egészében alkalmazni fogjuk akkor, amikor kell és mindenkor, amikor környezeti kérdések merülnek fel.
Remélem tehát, hogy kijelentésünk csillapítja a tisztelt képviselő által kifejtett aggályokat és egyszersmind választ is nyújt azokra.
Tárgy: Mordechai Vanunu hat havi börtönbüntetése
2007. július 2-án az egykori nukleáris mérnök és több mint 20 éve pacifista Mordechai Vanunut a Jeruzsálemi Rendőrbíróság hat hónapos börtönbüntetésre ítélte azért, mert (az izraeli hatóságok szerint) megsértett egy, a szólásszabadságát és mozgásszabadságát korlátozó közigazgatási végzést.
Vanunur Rómában rabolták el, majd Izraelbe vitték, ahol bebörtönözték és hazaárulással vádolták, mert beszélt a Sunday Times-nak Izrael nukleáris fegyverprogramjáról.
Ügyét zárt ülésen tárgyalták és 18 évi szabadságvesztésre ítélték, amelyből 11 évet magánzárkában kell letöltenie.
A börtönből való, 2004-ben történt kiengedésekor jelentősen korlátozták szabadságát (a fent említett végzésben): különösen azt tiltották meg, hogy Izraelen kívüli országokból származó emberekkel kapcsolatba lépjen és nem engedélyeznék neki, hogy nagykövetségeket és konzulátusokat keressen fel, mobiltelefont vásároljon, hozzáférjen az internethez vagy elhagyja Izraelt.
Milyen intézkedést tervez a Tanács tenni az izraeli hatóságokkal szemben a szólásszabadság és a szabad mozgás alapvető jogainak e megsértéseire válaszul?
, a Tanács soros elnöke. - (PT) Amint az a.,.,. és. számú kérdésekre adott válaszainkból is kiderül, a Tanács érdeklődéssel követi Mordechai Vanunu ügyét, különösen a tisztelt képviselő által a kérdésében említett, 2004-ben történt szabadulása utáni helyzetét.
Tárgy: Előrehaladás az ideiglenes munkát közvetítő ügynökségekről szóló irányelv terén
Mik a portugál elnökség által munkaerő-kölcsönzésről szóló irányelvtervezetre vonatkozó megállapodás elérése céljából folytatott első konzultációk eredményei?
A soros elnök úr várakozásai szerint az irányelvre irányuló módosított javaslat szavazásra kerül a Tanácsban a jelenlegi elnökség idején és milyen menetrendet állapított meg az ezzel kapcsolatos informális és formális tárgyalások vonatkozásában?
Szeretném Önnek elmondani, hogy - a tagállamokkal folytatott előzetes konzultációk eredményeként - a portugál elnökség úgy határozott, hogy újból megnyitja a munkaerő-kölcsönzésről szóló irányelvre irányuló javaslattal kapcsolatos tárgyalásokat, amelyet a rugalmas biztonságról folytatott vita fontos elemének tart.
Mivel ezt a dokumentumcsomagot a Tanács 2004 óta nem vizsgálta, fontos feltérképezni a jelenlegi szakaszt és elgondolkodni az esetlegesen követendő útvonalakról.
Az Elnökség rövidesen intézkedik e célból.
Szeretném megköszönni a soros elnök úrnak kedves szavait.
A rugalmas biztonság valóban jó elv, amint azt itt ebben a teremben és az európai intézményekben is mondjuk.
Sok ember szerint azonban rugalmasság az van, de hova lett a biztonság?
Az ideiglenes munkát közvetítő ügynökségekről szóló irányelv továbbra is valós tesztje lesz annak, hogy van-e biztonsági aspektus.
Kíváncsi vagyok, hogy a soros elnök úr mit gondol, milyen az akadályok gátolják jelen pillanatban a Miniszterek Tanácsán belül az előrehaladást.
Az Elnökség megfelelő hivatalai ellenére, mennyire bízik abban, hogy a Tanács valóban képes lesz megállapodásra jutni portugál kollegáink hivatali idejében?
Köszönöm a tisztelt képviselőnek kérdését.
Amint azt jeleztem, ez olyan dokumentumcsomag, amelyen a portugál elnökség dolgozni akar és amelyet előrébb kíván lendíteni.
Mindig azt mondtuk, hogy az elnökség sikere elsősorban magán az elnökségen múlik, de hogy annak valamennyi tagállam kötelezettségvállalására, együttműködésére és előrehaladási szándékára is támaszkodnia kell.
Ez az egyik olyan ügy, amellyel nem tudnánk, úgymond, révbe érni, ha nem áll az összes tagállam a mi oldalunkon.
Örülnénk annak, ha a portugál elnökség során legalábbis jelentős előrehaladást érhetnénk el, még akkor is, ha nem tudunk teljes megállapodásra jutni.
Ezen kívánunk dolgozni abban a reményben, hogy - mint már mondtam - partnereink el tudják majd fogadni indítványainkat és javaslatainkat, miközben persze reális megközelítést alkalmazunk e kérdést illetően, mert tudjuk, hogy ez összetett vita és összetett kérdés, ami az irányelv előzményeiből is látszik.
A rugalmas biztonságot illetően azt tudom mondani Önnek, hogy Portugália és e portugál elnökség számára a rugalmas biztonság rugalmasságot és egyszersmind biztonságot is jelent, és szerintünk a kettő együtt jár.
Nagyon köszönöm.
Az idő hiányában megválaszolatlanul maradt kérdések írásban kerülnek megválaszolásra (lásd a mellékletet).
A kérdések órájának vége.
(Az ülést 19.00 órakora felfüggesztik és 21.00 órakor ismét megnyitják.)
A harmadik országokkal folytatott emberi jogi párbeszédek és konzultációk működése (vita)
A következő napirendi pont a Külügyi Bizottság nevében Valenciano Martínez-Orozco asszony jelentése a harmadik országokkal folytatott emberi jogi párbeszédek és konzultációk működéséről.
előadó. - (ES) Elnök asszony! Az Európai Unió létrejöttét elidegeníthetetlen értékek inspirálták.
Ugyanúgy, ahogyan szorosan rajta tartjuk szemünket tagállamainkon, hogy biztosítsuk, nem sértik meg a szabadsághoz vagy az élethez vagy a demokráciához való jogot, ugyanúgy - párbeszéden keresztül - határozott befolyást kell gyakorolnunk azokra az országokra, amelyekkel politikai, kereskedelmi, gazdasági vagy partnerségi kapcsolataink stb. vannak, annak érdekében, hogy ők is tiszteletben tartsák az emberi jogokat.
Az EU külkapcsolatainak összességén és terjedelmén belül a harmadik országokkal folytatott emberi jogi párbeszéd és konzultációk által elfoglalt hely talán észrevétlen maradhat vagy a háttérbe szorulhat.
Ha ez volna a helyzet és mi ezt megengednénk, akkor óriási hibát követnénk el.
Ez a jelentés azokkal az aspektusokkal foglalkozik, amelyekre egy olyan feladat javítása érdekében van szükség, amely az EU-Szerződés 11. cikke értelmében uniós kötelezettség és amely a politikai etika részét is képezi.
Az emberi jogokat az EU külpolitikájának zászlajára kell tűzni és az EU-nak használnia kell befolyását annak érdekében, hogy javítsa az emberek életkörülményeit azokban az országokban, amelyekkel kapcsolatokat tart fenn.
Ez a jelentés egyik kulcsfontosságú politikai eleme.
Amikor olyan országokkal ülünk le gazdasági vagy kereskedelmi megállapodásokról tárgyalni, amelyekben alapvető jogokat sértenek, nem tudunk számokat, megállapodásokat és szerződéseket letenni az asztalra, ha szégyenteljesen a szőnyeg alá söpörjük azt a helyzetet, amelyben az ország polgárai vannak.
Ha a tárgyalótermen kívül hagyjuk az emberi jogokat, akkor a leghátborzongatóbb cinizmust követjük el.
Alaposan meg kell néznünk a civil társadalom és az emberi jogvédők által játszott szerepet is, akiknek kiemelkedő hangja létfontosságú az előrehaladáshoz valamennyi elnyomott társadalomban.
Az a jelentés, amelyet ma tárgyalunk, az egyik olyan legfőbb eszközt értékeli, amellyel az Európai Unió az általam említett célkitűzések eléréséhez és azon szerep egyértelmű meghatározásához rendelkezik, amelyet a világrendben játszani akarunk.
Csak a tiszteleten és a viszonosságon keresztül érhetünk el előrehaladást az emberi jogok előmozdításával kapcsolatos feladatban.
Egyáltalán nem kérdés, hogy büntetések kiszabásával vagy atyáskodva kell-e cselekednünk.
Nem vagyunk abban a helyzetben, hogy kioktassunk akárkit is, de kötelességünk fenntartani a következetességet külpolitikai intézkedéseinkben előmozdítani az olyan országokkal meglévő kapcsolatokat, amelyek előrehaladást érnek el, elkerülik az egy egyensúlyhiányt és a hitelességünket aláásó egyenlő bánásmódot.
Az a jelentés, amelyet ma a Parlament elé terjesztek, három szinten szólít fel cselekvésre: több következetesség a párbeszédek és konzultációk lefolytatásában, amely nagyobb mértékű koordinációt igényel a Tanács - amely sajnálatos módon nem vesz részt a vitában - a Bizottság és Parlament között, a gördülékeny kommunikációt elősegítő és a különböző közösségi intézmények közötti ellentmondásokat elkerülő mechanizmus alkalmazásával.
Ez tényleg arról szól, hogy tényleg minden szempontból egyetlen és világos álláspontot képviseljünk.
Arról is szó van, hogy az emberi jogok terén folytatott párbeszédek és konzultációk kezelése tekintetében az átláthatóságnak főszabálynak, nem pedig kivételnek kell lennie.
A különös eredmények eléréséhez szükséges rugalmasság és pragmatizmus nem homályosíthatja el a menetrendet, a célkitűzéseket vagy a párbeszéd eredményét ábrázoló képet.
Felszólítunk az Európai Parlament szerepének megerősítésére, ami - hölgyeim és uraim - olyasvalami, ami valóban hiányzik ezen eszköz irányításából, anélkül, hogy ennek jogi vagy formális indoka lenne.
Az Európai Parlament kész arra, hogy felelősségteljesen járjon el külügyi hatásköreinek területén.
Ez a Parlament magát az emberi jogok területén kulcsfontosságú európai intézményként határozta meg, az emberi jogokat figyelmének központjába állítva, és eltökélt az iránt, hogy valamennyi rendelkezésére álló módszert felhasználjon ahhoz, hogy ellássa az Unió külpolitikai intézkedésének politikai értelemben vett biztosítékaként meglévő szerepét.
Az Európai Parlament arra sürgeti a Bizottságot és a Tanácsot, hogy hallgasson az e jelentésben szereplő, az e Parlament valamennyi politikai képviselőcsoportja által nagy mértékben támogatott ajánlásokra és ültesse át azokat a gyakorlatba.
Hölgyeim és uraim! A Parlament szavát meg kell hallani.
Tudjuk, hogy amit kérünk, az óriási erőfeszítéseket igényel és ezért mérlegeljük annak szükségességét, hogy a mind a Bizottságban, mind pedig a - vita során jelen nem levő - Tanácsban helyet kapó emberi jogi egységekhez rendelt forrásokat megnöveljük.
Azonban ez minimumkövetelmény egy olyan Európai Unió számára, amely a világ előtt azt akarja fenntartani, hogy az emberi jogok elidegeníthetetlen európai jogot képeznek.
Ha hitelesek akarunk lenni, együtt kell ezen dolgoznunk.
a Bizottság tagja. - Elnök asszony! Az előadó, Valenciano Martínez-Orozco asszony által készített jelentés és a Parlament elé terjesztett állásfoglalás az Európai Unió emberi jogi külpolitikájának igen fontos, de egyszersmind egyre összetettebb eszközével foglalkozik.
Ferrero-Waldner biztos úr (aki sajnálja, hogy nem tud részt venni a mai vitán) ennek megfelelően utasította szolgálatait, hogy adjanak meg minden támogatást az előadónak a harmadik országokkal folytatott emberi jogi párbeszédek és konzultációk működésének átvizsgálásával kapcsolatos nehéz feladatában.
A jelentés további építőkövévé válik a Parlament által az emberi jogok uniós eszköztárának értékelésével kapcsolatban végzett jelentős munkájának, a rendszeres éves jelentésein, az emberi jogi záradékokról szóló Agnoletto-jelentésen, az Európai Egyetemközi Központnak a Parlament által az emberi jogok területén végzett tevékenységek hatásáról szóló tanulmányán, valamint kínzásra vonatkozó iránymutatásokról szóló tanulmányon keresztül.
A jelentés továbbá hasznosan egészíti ki az emberi jogi párbeszédek és konzultációk Tanács és Bizottság által végzett rendszeres felülvizsgálatát.
A Bizottság szeretne gratulálni az előadónak és a Parlamentnek a jelentés miatt, valamint a részletes elemzés és az Európai Unió emberi jogi párbeszédeire és konzultációira irányuló ajánlások miatt.
A Bizottság azon a véleményen van, hogy a rendelkezésére álló valamennyi emberi jogi eszköz közül valószínűleg a párbeszédek azok, amelyek a lehető legjobb eséllyel biztosítják a pozitív, hosszú távú eredményeket az emberi jogok tiszteletben tartásának világszerte történő kialakításában, mindaddig, amíg készek vagyunk elegendő időt és energiát fektetni azokba.
Szilárd meggyőződésünk, hogy az Európai Unió csak a hídépítési és a meggyőzési célú, kitartó munkáján keresztül érhet el sikereket harmadik országok emberi jogi eredményeinek előmozdításában, és ez nemcsak a kétoldalú kapcsolatokra, hanem a többoldalú szervek keretére nézve is igaz, amint azt az Emberi Jogi Tanáccsal kapcsolatos fejlemények igazolják.
Az Európai Unió harmadik országokkal folytatott emberi jogi párbeszédeinek és konzultációinak óriási sokfélesége és száma - amely országok száma folyamatosan növekszik - a globális értékelést igencsak megnehezíti.
A - például Kínával folytatott - strukturált párbeszédek; a megállapodáson alapuló párbeszédek, mint például a számos szomszédos országgal folytatottak; a hasonló gondolkodású partnerekkel - mint például az USA-val és Kanadával folytatott konzultációk vagy éppen a helyi trojka által országok széles körével folytatott párbeszédek mind-mind különböznek sok tekintetben, akár időszakos jellegüket, akár politikai szintjüket, akár a közvetítő feleket, akár a tárgyalások mélységét vagy akár azt a tényt tekintve, hogy némelyikük civil társadalmi eseményekkel vegyül, mások pedig nem.
Szó sincs arról, hogy ez az eszköz hiányossága lenne, a Bizottság ezt a sokféleséget inkább a párbeszéd eszköze dinamizmusának és potenciáljának bizonyítékaként és olyan értéknek látja, amelyet meg kell őrizni.
Az emberi jogi párbeszédekről és a Cotonou-i (AKCS-EU) Megállapodásról szóló uniós iránymutatások hangsúlyozzák az azzal kapcsolatos rugalmasság fontosságát, hogy figyelembe kell venni az országokban uralkodó különböző helyzeteket, azok időközbeni alakulását, valamint bármely harmadik ország és az Európai Unió közötti dinamikus kapcsolatokat.
Ezért tehát - a párbeszédre vonatkozó közös alapvonalak és célok megtartása mellett - nem volna tanácsos azok valamennyi jellemvonását szigorúan egymáshoz igazítani.
Ahhoz, hogy ez az eszköz hatékony legyen, annak személyre szabottnak és a változó körülményekhez való igazodásra képesnek kell lennie.
Szem előtt kell tartani, hogy a különböző párbeszédek és konzultációk az érettség különböző szintjein vannak.
A Kínával folytatott párbeszéd vagy a hasonló gondolkodású országokkal folytatott konzultációk többé-kevésbé szilárd jellemvonásokat fejlesztettek ki az évek során és ezért felettébb intenzív és mélyreható tárgyalásokat tesznek lehetővé.
Más esetekben - mint például a szomszédos országokkal folytatott párbeszédek esetében - még mindig csiszolgatjuk az eszközt és a valóban értelmes cserék lehetővé tételéhez szükséges bizalom kiépítésének szakaszában vagyunk.
Ezért ezekben az esetekben is bizakodunk abban, hogy a szakminisztériumok szakértőinek kívánatos részvételével, a civil társadalom részvételével vagy az egyes esetek vizsgálatával kapcsolatos kérdések valóban lehetségessé válnak, amint a gyakorlat szilárd talajra lel.
Végül pedig biztosíthatom Önöket, hogy a Bizottságnak címzett ajánlásokat gondosan meg fogjuk vizsgálni, és számíthatnak elkötelezettségünkre azt illetően, hogy javítjuk a Parlament tájékoztatását az emberi jogi párbeszédek és konzultációk fokozott átláthatóságának lehetővé tétele érdekében.
Elnök asszony, hölgyeim és uraim! Hadd kezdjem azzal, hogy őszintén megköszönöm az előadónak jelentését.
Nagyon örülök annak, hogy ilyen teljes mértékben figyelembe vette a Nőjogi és Esélyegyenlőségi Bizottság nevében elkészített véleményemben általam tett ajánlást.
Különös figyelmet kell szentelni a nők által a harmadik országokkal folytatott emberi jogi párbeszédekben játszott szerepnek, amely országukban egészségük és biztonságuk aggályos.
Az emberi jogok magukba foglalják a nők azon jogát, hogy megkülönböztetés, kényszer vagy erőszak nélkül hozzanak döntéseket életükre és a reprodukcióra vonatkozóan.
Sajnálatos módon az emberi jogi párbeszédek ezt még mindig nem veszik eléggé figyelembe.
a PPE-DE nevében. - (RO) Elnök asszony! Az Európai Néppárt nevében üdvözlöm e jelentés kidolgozását, amely óriási jelentőségű a harmadik országokkal folytatott uniós párbeszédek és konzultációk jövője, valamint az Európai Parlament szerepe számára.
Az Európai Unió mindenekelőtt a békét, a toleranciát, valamint az emberi jogok tiszteletben tartását előmozdító demokratikus értékek uniója.
Ezért létfontosságú, hogy a harmadik országokkal megkezdett és folytatott minden párbeszéd az alapvető szabadságok és emberi jogok garantálásának és védelmének szükségességére összpontosítson, nemcsak Európában, hanem az egész világon.
E jelentés célja, hogy megoldást javasoljon a harmadik országokkal az emberi jogok területén folytatott uniós párbeszéd és konzultációk működésének javítására.
Ezért a jelentés a hatékonyság növelése tekintetében három koncepcióra összpontosít: a párbeszéd és a konzultáció koherenciája, az átláthatóság és a láthatóság.
Az Európai Parlament e folyamatban való még aktívabb részvétele is fontos.
Úgy gondolom, hogy az Európai Parlamentnek joga van részt venni ebben a párbeszédben, olyan demokratikus ellenőrzést végezni, amelyet az európai polgárok ruháztak rá.
Szeretném megköszönni az előadónak, hogy volt olyan kedves a jelentés keretében elemezni az EU keleti szomszédaival folytatott párbeszédet.
Az Európai Unió külpolitikájának egyik legfőbb prioritása a keleti határainknál a tényleges demokratikus térség kialakítása, az emberi jogi párbeszédet pedig igen fontos eszköznek kell tekinteni.
Az emberi jogi vegyes albizottságok létrehozása fontos lépés lenne a szomszédos országok számára is, ahol az emberi jogok folyamatos romlása tapasztalható.
Egy dologra szeretnék összpontosítani még akkor is, ha az nem része a szomszédsági politikának.
Oroszország egy másik olyan keleti partner, amelynek végre el kellene fogadnia, hogy az emberi jogok területén folytatott közvetlen párbeszéd nem okozhat mást, mint jobb életet a saját polgárai számára.
Nem akarom befejezni anélkül, hogy ne említeném azt, hogy mennyire megfelelően foglalkozott a nők jogaival ez a jelentés!
Elnök asszony! Valenciano asszony jelentése az európai értékek egyik alapvető aspektusára, az emberi jogi párbeszédre vonatkozik.
Ez - a számos országgal kötött különféle megállapodásokban és a különböző eszközökben említett - párbeszéd egy bizonyos módon egy gyenge hatalom - azaz Európa - aláírása.
Ezt a jelentést széles körű konszenzus övezte.
Mára már csak azok a módosítások maradtak, amelyeket az Identitás, Hagyomány, Szuverenitás képviselőcsoport nyújtott be a szélsőséges jogról.
Érdekes módon valamennyi ilyen módosítást honfitársaim, a Vlaams Belang tagjai írtak alá.
De mit is akar valójában ez a nemrégiben egy, a hatóságok által betiltott, az iszlám elleni demonstráció támogatásával Brüsszelben feltűnést keltő képviselőcsoport?
Ez igen érdekes.
Először is a polgári és politikai jogokra akarják korlátozni az emberi jogokat és törlik a szövegből a társadalmi, környezeti, gazdasági és kulturális jogokat.
Miközben az ENSZ polgári és politikai jogokról szóló nemzetközi egyezségokmányára hivatkoznak, elmulasztják megemlíteni, hogy az ENSZ Közgyűlése a gazdasági, szociális és kulturális jogok nemzetközi egyezségokmányát is megszavazta, amelyről azonban könnyedén elfelejtkeznek.
Másodsorban azt javasolják, hogy a nemi szervek csonkítását, a korai házasságot és az emberkereskedelmet kössék össze a vallási gyakorlatokkal - kétségtelenül az iszlámmal -, ami igencsak durva kapcsolat.
Semmi esetre sem!
Ezek a gyakorlatok elítélendők; lehetnek kulturálisak - talán törzsiek -, de mindenképpen büntetőjogiak és semmilyen módon nem vallásiak.
Végül harmadsorban az ITS kikezdi Törökországot egy, az Erdogan és Gül urak pártjával szembeni beszédben, amelynek egyszerűen semmi alapja sincs.
Végül: Valenciano asszony jelentése figyelemre méltó jelentés, nyitott, de ugyanakkor igen határozott is.
Minden, csak nem angyali.
Olvassák csak el a 22. bekezdést, amely kimondja, hogy az emberi jogi párbeszédet mindig minden szinten diplomáciai nyomással kell támogatni - és most a Tanácshoz beszélek!
Szégyen, hogy ezt bizonyos szélsőséges csoportok intoleranciájuk és gyűlöletük platformjaként használják.
Elnök asszony, hölgyeim és uraim! Először is szeretnék Valenciano asszonynak gratulálni megfelelően súlyozott jelentéséért és szeretném megköszönni, hogy annyira kötelességtudó volt, hogy abba felvett sok, a bizottságunk által előterjesztett módosítást.
Az eredmény egy egyértelmű, alapos jelentés lett, amely számos jó ajánlást tartalmaz az EU által a harmadik országokkal folytatott emberi jogi párbeszédek megerősítése és az emberi jogok és a demokrácia előmozdítása tekintetében.
Az EU-nak fokoznia kell a proaktív szereplőként játszott szerepét, amikor az emberi jogok előmozdításáról van szó és örömmel látom, hogy a Tanács kezdeményezte az emberi jogok uniós politikába való beépítését.
Jó dolog, hogy az Európai Parlament tanácsolja az emberi jogi kérdéseknek az EU politikai párbeszédeinek és külpolitikájának napirendjén való szisztematikus szerepeltetését.
Csak e párbeszédek szisztematikussá tételével javíthatjuk a viszonyítási pontok használatát és vihetünk koherenciát az emberi jogok előmozdítására irányuló törekvésekbe.
Az EU-nak azonban nem szabad olyan szigorú követelményeket megállapítania, amelyek mellett a párbeszéd - elsüllyedve a mutatók alapján történő jelentéstételi követelményekben - elfeledi eredeti célkitűzéseit követni.
A párbeszédet arra kell használni, hogy rokonszenves, bizalomösztönző politikai teret nyissunk meg, amely amellett, hogy alig tár fel jogsértéseket, előrehaladást is megállapít az emberi jogok területén.
El kell ismernünk, hogy az emberi jogi párbeszédek óriási kihívásokkal állnak szemben.
Az emberi jogi helyzet sok országban ad okot aggodalomra.
Létfontosságú az EU fontos kereskedelmi partnerekkel meglévő kapcsolataiban, hogy fokozott jelentősséget tulajdonítsunk annak, hogy a kereskedelmi kapcsolatokat az emberi jogi reformokhoz kapcsoljuk.
A harmadik országokkal kötött kereskedelmi megállapodásokat olyan eszközöknek kell tekinteni, amelyek következményei túlmennek a tisztán gazdasági jellegen.
A környezeti és emberi jogi kérdéseket már a legelejétől fel kell venni ezekbe és azokat a gazdasági kérdésekkel azonos alapokra kell helyezni.
A harmadik országokkal folytatott párbeszédnek segítenie kell a demokratikus, szociális, politikai és környezeti jogok megerősítésében, és ezért egyértelművé kell tenni, hogy a kereskedelmi megállapodásoknak félreérthetetlen mechanizmust kell tartalmaznia arra vonatkozóan, hogy a megállapodások hogyan és mikor függeszthetők fel abban az esetben, ha valamelyik kereskedelmi partner nem tartja be az emberi jogokra vagy demokráciára vonatkozó záradékokat.
Nem férhet azonban kétség ahhoz, hogy a legnagyobb előrehaladás úgy érhető el, ha a harmadik országoknak ösztönzést adnak a megállapodások részét képező politikai és gazdasági követelmények betartására.
Olyan egyensúlyt kell teremtenünk a kétoldalú párbeszédekben, amely mellett még mindig képesek vagyunk nyomást gyakorolni, de rendelkezünk viszonossággal és valódi párbeszéddel - sarokkőként.
a Verts/ALE képviselőcsoport nevében. - (FR) Elnök asszony! Mivel úgy vélem, hogy Valenciano asszony igen egyértelműen kimutatta nagyszerű jelentésében, hogy tele vagyunk konkrét javaslatokkal, amelyek minden bizonnyal igen hasznosak lesznek majd a portugál elnökség számára, mivel az kinyilvánította azon célját, hogy kézzelfogható eredményeket érjen el az emberi jogokkal és a demokráciával kapcsolatban.
Már egy ideje nagyobb mértékű koherenciára, átláthatóságra és eredményekre szólítunk fel - a Bizottsággal és a Tanáccsal együtt - a harmadik országokkal folytatott tárgyalásainkban.
Ami hátravan az mindössze annyi, hogy szavainkat tettekre váltsuk.
Meggyőződésem, hogy éppoly jól tudják, mint én, hogy pusztán szervezés kérdése, hogy az emberi jogi párbeszédeket hatékonyabbakká tegyük - sokszínűségük mellett.
Ez először is az egyes párbeszédek tekintetében egyedi, egyértelmű és nyilvános célkitűzések meghatározását jelenti, hogy a legmagasabb szinthez tartozó, koherens, közös stratégia alakuljon ki.
Harmadsorban olyan mutatók meghatározását jelenti, amelyek lehetővé teszik a párbeszéd által elért eredmények megfelelő értékelését és amelyek tájékoztatják az említett eredményekről az európai parlamenti képviselőket, hogy például amikor küldöttség látogat az országba, ellenőrizhessék, hogy milyen előrehaladás történt és megvitathassák azt a civil társadalommal és emberi jogi aktivistákkal, hogy megfelelőbb kérdéseket tehessenek fel partnereiknek a párbeszéd keretében tett kötelezettségvállalásaikról.
Ezen az alapon még mindig várjuk, hogy tájékoztassanak minket azokról a mutatókról, amelyeket használni kellene a nemrégiben Üzbegisztánnal létesített párbeszéd értékelésére.
Harmadsorban annak garantálását jelenti, hogy az emberi jogokat figyelembe veszik valamennyi uniós külpolitikában, beleértve a kereskedelempolitikát, a migrációs politikát és a terrorizmus elleni küzdelmet.
Itt az emberi jogokkal kapcsolatos hitelességünk forog kockán.
Meg tudná-e például bárki magyarázni, hogy hogy lehetséges az, hogy a kínzás elleni iránymutatások végrehajtásáról tárgyalunk Jordániával az Emberi Jogi Albizottságban - a szomszédsági politika értelmében létrehozandó első, ma modellként emlegetett albizottságban - amikor tudjuk, hogy európai tagállamok elfedték a CIA általi kínzás külföldre szervezését?
Hogy vagyunk képesek a kínzásról és az az ellni küzdelemről tárgyalni ebben az albizottságban?
Európai parlamenti képviselőként munkánk az EU intézkedései helyénvalóságának értékelése és ennek elvégzésében számíthatnak küldöttségeinkre, bizottságainkra és az egész és Parlamentre, amely mindvégig harcolni fog igénybe vételéért, függetlenül attól, hogy ez egy párbeszéd megindítását, irányának megváltoztatását vagy - adott esetben - megszüntetését jelenti.
a GUE/NGL képviselőcsoport nevében. - (IT) Elnök asszony, hölgyeim és uraim! Szeretnék Valenciano asszonynak köszönetet mondani, mert egyvalami, amit igen fontos jelentése kiemel, az azok a lépések, amelyeket az Európai Uniónak még mindig meg kell tennie az emberi jogi konzultációkban és így az a tény, hogy ez egy olyan munka, amelyben valamennyiünknek előre kell haladnunk.
Úgy vélem, hogy az előadó mindenki számára nagyobb mértékű konzisztenciára és átláthatóságra irányuló kérése létfontosságú, a civil társadalomnak a külpolitikában való nagyobb mértékű részvételéhez hasonlóan.
Mindenekelőtt az a fontos, hogy egy - sok esetben kettős mércén alapuló - politika végét, nem pedig a kezdetét erősítsük meg.
Flautre asszony például kínzás kérdésére utalt.
Az is nagyon fontosnak tűnik számomra, hogy megtervezzük a jobb koordinációt a különféle szervek között és albizottságokat hozzunk létre, valamint hogy mindenekelőtt fokozzuk a nemzeti parlamentekkel és világszerte az Európai Bizottság küldöttségeivel folytatott együttműködést.
Úgy vélem azonban, hogy a kettős mércével kapcsolatos kérdésben ami fontos, az az a tény, hogy - Európai Unióként eljárva - még mi sem hajtjuk végre az általunk aláírt megállapodásokat.
Gondolok itt például a társulási megállapodások 2. cikkére.
Egyetértek azonban azzal, amit De Keyser asszony az eszközölt módosításokkal kapcsolatban mondott.
Köszönjük Valenciano asszonynak, hogy sok módosításunkat elfogadta.
Az előterjesztett módosítások negatívak egy kivétellel, amelyet nem képviselőcsoport, hanem Flautre asszony terjesztett elő a fokozott nyomon követésre, valamint a választásokat követő szakaszokban a nagyobb mértékű jelenlétre és koherenciára vonatkozóan.
Úgy gondolom továbbá, hogy - amint Valenciano asszony mondja - a Bizottságnak és a Tanácsnak fokoznia kell a Parlamentnek a politikai párbeszédfolyamatban játszott szerepét, figyelembe kell vennie véleményünket és több és következetesebb információkat kell biztosítania számunkra, a harmadik országokkal folytatott tárgyalások alatt és azok után is, amint azt mindenesetre a Szerződés 21. és 24. cikke előírja.
Úgy vélem továbbá, hogy általánosságban az e kérdésekre adott reakciónak nemcsak intézkedések meghirdetését kell jelenteniük, hanem a személyzetbe való befektetést is, ami rendkívül fontos.
Szomorúan idézem fel például egy, az Európai Parlament által nemrégiben felvetett kérdésre: az Elnökök Konferenciája elutasított egy arra irányuló kérést, hogy rendelkezzünk egy teljes jogkörökkel rendelkező emberi jogi bizottsággal.
Szerintem ez hiba, mert ez remek alkalom lett volna arra, hogy lássuk az esélyegyenlőség erejét és kapacitását és elképzelést adjunk arról.
Elnök asszony! Az előadó igen figyelemre méltó jelentést készített.
Az emberi jogok olyan országokban való előmozdítása, amelyekkel az EU-nak kapcsolatai vannak, olyan feladat, amelyet felelősségteljesen kell végezni.
E tekintetben a strukturált emberi jogi párbeszédek valóban óriási jelentőségűek.
Pont emiatt és e jelentéssel kapcsolatban sajnálatos tény, hogy Kínával a tavaly májusi szakértői szemináriumra nem került sor.
A jó kínai kapcsolatok fenntartása azonban mindkét fél részéről kötelezettségvállalást igényel.
Az olyan szervezetek, mint például az Amnesty International, a Psy, a Human Rights in China és a Compass Direct általi legújabb riasztó jelentések okot adnak arra, hogy megkérdőjelezzem ezt a kötelezettségvállalást.
Az "ellenzéket” - beleértve a vallási kisebbségeket és az újságírókat is - pszichiátriai intézményekbe száműzik politikai célok miatt.
A hírhedt Ankang-rendszer Kínában valóság, különösen az olimpiai játékok előtt.
Ez igen sajnálatos.
Ezért azt szeretném kérni a Tanácstól és a Bizottságtól, hogy tartsák rajta kezüket a dolgokon a Középső Királyságban az emberi jogi helyzetet illetően.
A stratégiai partnerrel - azaz a Kínai Népköztársasággal - meglévő harmonikus kapcsolatok fenntartása fontos, de nem minden áron, hogy a gyakorlat az elmélethez igazodhasson a jelentés következő szavai tekintetében: "mivel az emberi jogi párbeszédek [...] az Európai Unió fenntartható fejlődés, béke és stabilitás előmozdítására irányuló általános stratégiájának alapvető részét képezik.”
(SK) Először is én is szeretném megköszönni képviselőtársamnak, Valenciano asszonynak az abban a témában végzett munkáját, amely a legfontosabb emberi jogi eszköz és amely ekként igen érzékeny; sajnos gyakran nem kapja meg azt a figyelmet, amit megérdemel.
Épp ezért értek egyet a jelentésben kifejtett nézettel, miszerint több figyelmet kell fordítani a partnerállamok által az emberi jogokkal és a demokráciával kapcsolatos kérdésekben végrehajtott reformokra.
Szerintem az Európai Uniónak minden tőle telhetőt meg kell tennie annak érdekében, hogy hatékonyabb és egyhangú választ dolgozzon ki a harmadik országokkal folytatott nemzetközi együttműködés és párbeszéd terén.
Örülök annak, hogy a jelentés megvédi és jóváhagyja a nők és a gyermekek védelmének az Európai Unió és harmadik országok közötti valamennyi emberi jogi párbeszédbe és konzultációba való szisztematikus integrálását.
Az Emberi Jogi Albizottság előadójaként egy, a gyermekek jogaival kapcsolatos stratégián dolgozom.
Jelentésemben hangsúlyozom annak szükségességét, hogy a fegyveres konfliktusokban a gyermekekre vonatkozó egyes rendelkezések kiegészítsék egymást, továbbá annak szükségességét, hogy figyelembe kell venni a gyermekek jogellenes toborzástól vagy fegyveres erőkben vagy fegyveres csoportokban való alkalmazásától való megóvására irányuló párizsi kötelezettségvállalásokat.
Szeretném hangsúlyozni, hogy fokozni kell az Európai Unió által - például a humanitárius segítségnyújtás részeként - nyújtott támogatások ellenőrzését annak elkerülése érdekében, hogy az Európai Unió által nyújtott oktatási vagy egészségügyi ellátási céllal nyújtott pénzeszközöket a gyermekek által használható kézi könnyűfegyverek vásárlására fordíthassák.
A párbeszéd nem korlátozódhat a demokráciával vagy a polgári és politikai jogok védelmével kapcsolatos kérdésekre; annak azokat a kérdéseket - például a környezeti kérdéseket vagy egészségvédelmi kérdéseket - is magába kell foglalnia, amelyek közvetlenül érintik az Európai Uniót.
Fontos egyértelmű kritériumokat meghatározni egy politikai párbeszéd megkezdése, felfüggesztése vagy befejezése tekintetében, továbbá meghatározni az általunk elérni kívánt célokat.
Céljaink elérése érdekében párbeszédet kell folytatnunk, és nemcsak egyoldalúan kell diktálgatnunk dolgokat harmadik országoknak; konstruktív együttműködés megteremtésére kell törekednünk; és együtt kell működnünk az érintett országokban működő helyi emberi jogi szervezetekkel és nem kormányzati szervezetekkel.
További uniós pénzügyi támogatást kell nyújtani és annak az emberi jogok tiszteletben tartásától kell függenie: le kell állítani vagy fel kell függeszteni a pénzeszközök olyan országok számára való folyósítását, ahol az emberi jogokat nem tartják tiszteletben.
Elnök asszony! Az emberi jogok és a demokrácia előmozdításáról szóló Valenciano Martínez-Orozco-jelentés továbbra is az EU és a 27 tagállamot egyesítő közös értékek alapvető sarokköve.
Kulcsfontosságú alkotóeleme továbbá külsőleg, az ezen túlmenő stratégiai szövetségeinknek is, a szélesebb, 47 tagú Európa Tanácsban, NATO-beli transzatlanti partnerségünkben és az ENSZ-en belüli, hasonlóan gondolkodó országokkal.
Ahogyan az Unió egyre több formális kereskedelmi és politikai együttműködési megállapodással haladt előre, elkerülhetetlen volt, hogy bizonyos mértékű, alapvető emberi jogi - noha ad hoc jellegű és legjobb esetben is következetlen - feltételekhez kötöttséget szabjunk globális partnereink számára, amit egy különös eszköz, a demokrácia és emberi jogok európai eszköze segít és adott esetben az emberi jogi párbeszédek és konzultációk támogatnak.
Az európai szomszédságpolitika (ESZP) - amelynek a Parlament részéről a társelőadója vagyok - célja, hogy egy, a békén, stabilitáson, biztonságon, az emberi jogok és demokrácia teljes mértékű tiszteletben tartásán, a sajtószabadságon, a bírói testület függetlenségén, a jogállamiságon és a jóléten alapuló közös térség iránt elkötelezett szomszédos barátok körgyűrűjét alakítsa ki.
Az ESZP cselekvési tervei a Szerződésen alapuló meglévő, jogilag kötelező rendelkezéseken, szerződéses kereteken - az Euromed partnerek esetében társulási megállapodásokon vagy az egykori szovjet államok esetében partnerségi és együttműködési megállapodásokon - alapulnak, amelyek tipikusan tartalmaznak olyan, az emberi jogokkal és a demokráciával kapcsolatos záradékokat, amelyeket nyomon követnek, hogy így minél közelebb kerül az ESZP-beli partnerország a közös értékekhez, az EU annál több támogatást nyújt és annál nagyobb kereskedelmi együttműködést tanúsít.
E cselekvési terveket a folyamatban lévő párbeszéd részeként albizottságok kísérik figyelemmel.
Elméletileg legalábbis a geopolitikai megfontolások nem játszhatnak itt szerepet, de valójában a reálpolitika gyakran uralkodik a gyakorlatban.
Ki merné például ugyanolyan mértékű szankciókkal fenyegetni a Kínai Népköztársaságot - ahogyan azt kollégám, Belder úr is említette - amiatt, hogy komoly hiányosságai vannak az emberi jogok és a demokrácia terén, mint amilyen szankciókkal Üzbegisztánt sújtottuk?
Ez a kérdésem.
(Taps)
(PL) Elnök asszony! Szeretném azzal kezdeni, hogy gratulálok kollegámnak, Elena Valenciano Martínez-Orozcónak a harmadik országokkal folytatott emberi jogi párbeszédek és konzultációk működéséről szóló jelentésének elkészítéséhez.
A mai jelentés az Európai Unió egyik legfontosabb politikáját érinti.
Ami az Európai Parlamentet érinti, az emberi jogi politika az európai politika védjegye.
A mai jelentés ezzel a területtele egy kivételesen mélyreható és alapos módon foglalkozik.
Szeretném felhívni a figyelmet a jelentésben a Tanácshoz és a Bizottsághoz intézett ajánlásokra.
Először is annak szükségességét emeljük ki, hogy fokozott intézményközi koherenciára van szükség ahhoz, hogy megtaláljuk a különböző uniós intézmények (a Tanács, a Bizottság és Parlament) közötti koordináció javításának módjait.
Az emberi jogokkal kapcsolatos politikát valóban általános uniós szinten kell koordinálni.
Fel kell hagynunk azzal a gyakorlattal, amely mellett a legfontosabb uniós intézmények mindegyike bizonyos értelemben - ha használhatom ezt a kifejezést - saját kezdeményezésére jár el ezen a területen.
A párbeszédek és konzultációk célkitűzéseinek azon az elven kell alapulniuk, hogy az emberi jogok egyetemesek, oszthatatlanok és egymástól kölcsönösen függnek.
Azt ajánljuk, hogy a megállapítandó kritériumok ne csak polgári és politikai jogokból álljanak, hanem gazdasági, szociális, környezeti és kulturális jogokból is.
A jelentés hangsúlyozza az Európai Parlament által az emberi jogokkal kapcsolatos uniós politikában játszott szerep fokozását.
Ez olyan igény, amely az e Parlament által az emberi jogok területén elfogadott minden egyes jelentésben újra és újra előkerül.
Az igény világos: az Európai Parlamentnek a legfontosabb európai intézményekből álló rendszer középpontjában kell elhelyezkednie, ahol is az emberi jogi uniós politika összpontosul, mivel ez az az intézmény, amely demokratikus választásokból származtatja magát és politikai erkölcsi joga van arra, hogy alapvetően érdekelt legyen ebben az ügyben.
Azt is lapvető fontosságúnak tartjuk, hogy növekedjen a parlamentközi közgyűlések és a parlamentközi küldöttségek szerepe az emberi jogi párbeszédekben és konzultációkban.
Végül pedig ragaszkodunk ahhoz, hogy a nők jogai az emberi jogok elválaszthatatlan részét képezzék és sürgetjük a Bizottságot, hogy a nők jogainak előmozdítását és védelmét kifejezetten és szisztematikusan vegyék fel az emberi jogokkal kapcsolatos, az Európai Unió hatáskörébe tartozó valamennyi területbe.
(FR) Elnök asszony! Először is szeretnék gratulálni Valenciano asszonynak ehhez a bátorságot és ambíciót ötvöző jelentéshez, és támogatom valamennyi javaslatát.
Ez a jelentés valóban újból megerősíti az emberi jogok egyetemességét és azokat az Európai Unió harmadik országokkal meglévő kapcsolatainak alapvető elveiként rögzíti.
Azonban - jóllehet fontos ma megerősíteni és újból megerősíteni az emberi jogok egyetemességét - épp olyan fontos, sőt, már rég itt az ideje annak, hogy elhintsük a nemzetközi politika egy másik dogmáját, ez pedig az az illúzió, amelyet túl gyakran használunk, hogy bizonygassunk magunknak, jelesül azt, hogy a gazdasági fejlődés demokratizálódáshoz és az emberi jogok megóvásához fog vezetni.
Az elmúlt pár évtized más képet fest.
Valójában azt kell észrevennünk, hogy kétsebességes evolúció zajlik: egyfelől jelenleg gazdasági szinten emelkedő globalizációt tapasztalunk, másfelől pedig lanyhulni tűnik a demokratizálódás sürgető szüksége, ami Európában, Latin-Amerikában és Kelet-Ázsiában demokráciákat hozott léte a hidegháború végén.
Ehelyett észre kellene vennünk, hogy a világon mindenütt a gazdasági növekedés és az autoritárius rezsimek gyakran kéz a kézben járnak.
Épp ellenkezőleg: úgy tűnik, hogy a gyors gazdasági növekedés még legitimitást is ad ezeknek a rezsimeknek és hozzájárul hatalmuk stabilizálásához.
Ma - igen helyesen - érdeklődésünket és aggályainkat az emberi jogok helyzetére irányítjuk a Kínához és Oroszországhoz hasonló, nagyobb felemelkedő országokban.
Azonban ne nagyon áltassuk magunkat: jó néhány olyan ország, amelyeket a világ legfejlettebbjei között tartunk számon - beleértve néhány olyat is, amelyek gazdasági szövetségeseink - nem tartják tiszteletben polgáraik alapvető jogait.
Itt különösen Szingapúrra gondolok, amely virágzó és korszerű gazdasággal rendelkező ország, amelynek lakossága a fejlett országok valamennyi előnyét élvezi - a politikai szabadságok, még pontosabban a szólás- és egyesülési szabadság kivételével.
Elnök asszony! Ha e tekintetben még mindig bizonyítékra van szükség, azt egyfajta módon megkaptuk, ami nem is lehetett volna ennél világosabb, azáltal, ahogyan a szingapúri hatóságok idén áprilisban egy, a képviselőcsoportomból érkező európai parlamenti képviselőkből álló küldöttséggel szemben viselkedtek, amely küldöttségnek én is tagja voltam.
A helyi hatóságok - letartóztatással fenyegetve - megakadályozták, hogy a szingapúri liberális párt tagjainak egy ülésén felszólaljunk.
Ez az élmény - bármennyire is zavaró volt - egyszersmind igen jellemző volt és újból megerősítette a számomra azt, hogy az emberi jogok védelme nem szükségképpen jár együtt a gazdasági fejlődéssel, és hogy az Európai Unió nem elégedhet meg pusztán az érintett országok irányában a gazdasági megközelítéssel, amint az jelenleg.
Épp ellenkezőleg: az Európai Uniónak továbbra is folytatnia kell az emberi jogok védelmezőjeként meglévő szerepét és folyamatosan emlékeztetnie kell a külföldi vezetőket, hogy az emberi jogok minden embert a világon mindenütt megilletnek.
(PL) Elnök asszony! Az emberi jogok előmozdítása az Európai Unió külpolitikájának főpillére.
Egyetértek az előadóval abban, hogy a Tanácsnak és a Bizottságnak szisztematikusan be kell építenie az emberi jogi kérdéseket az Európai Uniónak a harmadik országokkal folytatott politikai párbeszédre vonatkozó programjába.
Jó ötlet volna azt is biztosítani, hogy az emberi jogok gyakrabban szerepeljenek az Unió külpolitikájának valamennyi területén, beleértve a belpolitikájának külpolitikai aspektusait.
E cél elérése érdekében valamennyi rendelkezésre álló eszközt fel kellene használni.
E tekintetben úgy vélem, hogy jó dolog volna az Európai Parlamentet még inkább felhasználni.
A Tanács például hathavonta küldhetne értékelést a Parlament és az illetékes bizottságok számára az egyes megtartott párbeszédekről és konzultációkról, egy olyan magyarázattal együtt, amely a munka előrehaladásával kapcsolatos tendenciákra, nem pedig az egyedi eredményekre helyezi a hangsúlyt.
Célszerű volna továbbá egy konzultációs rutinülésszakot bevezetni az európai parlamenti képviselők részvételével a párbeszéd és a konzultáció minden egyes fordulója után.
Ez lehetőséget kínálna a képviselők számára arra, hogy részt vegyenek egy adott párbeszéd folytatásával vagy felfüggesztésével kapcsolatos, kulcsfontosságú döntések meghozatalában.
Úgy vélem továbbá, hogy jó ötlet lenne bevonni a képviselőket egy új párbeszéd megindítására irányuló döntéshozatali folyamatba, valamint tájékoztatni őket az említett párbeszéd létesítésének céljáról, formáiról vagy eljárásairól.
Továbbá szerintem - intézkedéseik hatékonyabbá tétele érdekében - a Tanácsnak és a Bizottságnak a párbeszédre vonatkozó menetrendjeikbe be kellene építeniük a parlamenti állásfoglalásokban - különösen az emberi jogokról szóló állásfoglalásokban - szereplő ajánlásokat és következtetéseket.
(ES) Elnök asszony! Szeretnék a rendelkezésemre álló másfél percben összefoglalni néhány olyan alapvető elgondolást, amelyek nemcsak oda vezettek, hogy támogassuk e kezdeményezést, hanem hogy egyértelműen síkra is szálljunk mellette, és természetesen arra is, hogy gratuláljunk Elena Valencianónak a munkájáért és azért, hogy képes volt az általa tanúsított konszenzus elérésére.
Szeretném továbbá üdvözölni Borg úr jelenlétét és érdeklődését, valamint Mattisen úr jelenlétét, de ugyanakkor sajnálom, hogy a Tanácshoz tartozó első két szék üresen áll.
Úgy vélem, hogy a Tanácsnak jelen kellett volna lennie ebben a vitában és - amint azt már mondtuk - ezt ki is kell mondani és meg kell ismételni.
Az a három téma, amelyet szerintem mindenesetre fontos kiemelni és amelyeket meg szeretnék említeni a következők: először is annak szükségessége - amit soha nem hangsúlyozhatunk eléggé -, hogy javítani kell ezen eszközök konzisztenciáját, megerősíteni azt a tényt, hogy egyfelől nem siránkozhatunk bizonyos események miatt, másfelől pedig nem üldögélhetünk nyugodtan, ha érdekeinket az szolgálja.
A második - szerintem fontos és már említett -dolog, amit azonban szeretnék megismételni az az, hogy nagyobb mértékű átláthatóságra van szükség ebben a típusú mechanizmusban, ami a Parlament fokozott részvételét igényli.
Már sokszor elmondtuk, hogy erre jobb szót ne is keressünk és még enyhén is fogalmazzak, hogy mennyire meglep minket az, hogy mi az, ami sok ilyen vitából hiányzik, nemcsak a részvételt, hanem az általunk oly gyakran igényelt információkat illetően is.
Végül, de nem utolsósorban az a fontos szerep, amelyet a jelentés 14 bekezdésben a nők emberi jogokkal kapcsolatos szerepének szentel és a Nőjogi és Esélyegyenlőségi Bizottság alelnökeként szeretném ünnepelni azt, hogy az általunk a bizottságban megvitatott és elfogadott számos módosítást átvették.
(Taps)
(NL) Elnök asszony! Az emberi jogokra helyezett, széles körben támogatott hangsúly viszonylag új keletű.
Korábban ez a hangsúly főleg szocialista vagy liberális érzelmekből fakadt.
A baloldalt főként a lakhatáshoz, a jövedelemhez, a lehetőségekhez, az együttdöntéshez, az egészséges környezethez, a békéhez való jog és a gyarmati megszállások alóli felszabadítás érdekelte - és nemcsak az ehhez való jogot már élvezők számára, hanem különösen mindazok számára, akik még nem tudják vagy nem megfelelően tudják gyakorolni azt a jogot.
A liberálisokat főleg az egyéni szabadságok és a vállalkozáshoz való jog érdekelte.
Más politikai erők számára az emberi jogok kevésbé voltak fontosak.
Még most is, amikor a korábbinál nagyobb egyetértés övezi az emberi jogok jelentőségét, rés van az ideák és a valóság között.
Önös érdekből eljárva, a leggazdagabb, legdemokratikusabb országok hajlamosak arra, hogy prioritásként kezeljék olyan rezsimek támogatását, amelyek garantálják a földgáz- és kőolaj-ellátást és amelyek megkísérlik hazai szinten megsemmisíteni azokat a mozgalmakat, amelyek a leginkább ütköznek a nyugati érdekekkel.
A kettős mérce alkalmazása felhívás arra, hogy kétségbe vonják néhány másik ország indokolt bírálatát mint hasztalan, arrogáns beavatkozást.
A Valenciano Martínez-Orozco-jelentés helyesen mutat rá arra, hogy a vonakodó kormányokkal folytatott, vég nélküli emberi jogi párbeszédek nem képeznek érvényes célkitűzést és hogy nem engedhető meg, hogy az ilyen párbeszédek az átláthatóság és a demokratikus ellenőrzés hiányában megfenekeljenek.
Ez a jelentés széles körű konszenzust élvez; a javasolt módosítások elsősorban az Identitás, Hagyomány és Szuverenitás európai parlamenti képviselőcsoport flamand tagjaitól származnak.
Az általuk meghatározott hiányosságok javarészt helytállóak, az általuk javasolt megfogalmazások és törlések azonban azt a benyomást keltik, hogy ez nem megoldáskeresés kérdése, hanem az eredmények hiányába való belenyugvás.
Illúzió azt hinni, hogy Európa jobban tenné, ha kizárná magát a világ többi részéből a béke és a nyugalom, a jólét és a biztonság saját területén történő garantálása érdekében.
A mindenki számára az egyenlőséghez és a demokráciához, valamint a világ szegényeivel és az éhezőivel való szolidaritáshoz hozzá nem járuló módosításokat nem fogjuk támogatni.
Elnök asszony! Mi itt az EU-ban nagy fontosságot tulajdonítunk az emberi jogoknak.
Próbáljuk arra ösztönözni azokat az államokkal, amelyekkel egymásra hatással vagyunk, hogy szintén jó szintű emberi jogokkal rendelkezzenek.
A párbeszéd fontos kiindulópont, de e párbeszédben hajlandónak kell lennünk még a gazdasági előnyt is kockázatni annak érdekében, hogy bátran és őszintén szóljunk.
Kína is szóba kerül ebben a jelentésben; tudunk az ottani politikai és vallási üldözés súlyos eseteiről.
Két évvel ezelőtt Kínában találkoztam egy pszichiáterrel, aki egy fogyatékosokkal foglalkozó szervezet elnöke.
Büszkén mondta, hogy szinte nincs Down-kóros a több mint 10 millió lakosú városában, mert nem engedik, hogy éljenek.
A fogyatékkal élő személyekkel szembeni megkülönböztetés szókimondó párbeszédet igényel, függetlenül az EU és Kína közötti gazdasági kapcsolatoktól.
A kereskedelmi kapcsolatok kérdése tekintetében - nyomást gyakorolva egy kormányra emberi jogok javítása érdekében -, hajlandónak kell lennünk arra, hogy határozott intézkedést tegyünk, de óvakodnunk kell attól, hogy az ország szegényeinek helyzetét ne fordítsuk még rosszabbra.
Elnök asszony! Valenciano Martínez-Orozco asszony jelentését olyan átfogó jelentésnek tartom, amely egyértelműen azt célozza, hogy megerősítse és javítsa az Európai Unió harmadik országokkal folytatott emberi jogi párbeszédekkel és emberi jogi konzultációkkal kapcsolatos külső intézkedését.
Ma este a harmadik országokkal meglévő kapcsolatainkban az emberi jogok előmozdítása tekintetében az Európai Unió számára rendelkezésre álló egyik legfontosabb emberi jogi eszközről beszélünk.
Értékelem azt a kritikus, ugyanakkor konstruktív módot, amellyel az emberi jogi párbeszédek működésével kapcsolatos, az általános kilátások és az intézményközi együttműködés tekintetében meglévő kihívásokkal az előadó foglalkozik.
Teljes mértékben támogatom a jelentésben és az állásfoglalásban előterjesztett legtöbb ajánlást.
Szeretném különösen felhívni figyelmüket az átláthatóság növelésének szükségességére és arra, hogy mutatókat kell elfogadni meghatározott teljesítmények értékelésére annak érdekében, hogy olyan gyakorlati eredményeket érjünk el, amelyek más uniós külpolitikai eszközökkel is támogathatók.
Erőteljesen támogatom az EU és Kína között folytatott emberi jogi párbeszédre, valamint az EU és Oroszország közötti konzultációkra vonatkozó egyes különös viszonyítási pontok ellenőrzésére irányuló ajánlást, abban a reményben, hogy azok hamarosan strukturált párbeszéddé alakulnak át az emberi jogi párbeszédek hasznosságának értékelése céljából.
Fontos továbbá az, hogy az emberi jogi párbeszédek eredményeit a demokráciával és az emberi jogokkal kapcsolatos európai kezdeményezés szerinti projektekben alkalmazzák és felhasználják, valamint hogy ez említett két eszközt szisztematikusan összekapcsolják.
Teljes egészében támogatom azt az ajánlást, hogy az Európai Parlament parlamentközi közgyűlésekben való szerepe és részvétele az emberi jogi párbeszédekben - az említett országokban - fokozható a jövőben.
Végül, de nem utolsósorban az emberi jogoknak politikai üzenetünk sarokkövének kell válnia, és létfontosságú, hogy üzenetünket a következetességen, az átláthatóságon, valamint az összes európai intézmény és a tagállamok erőteljes politikai kötelezettségvállalásán keresztül alakítsuk ki.
Elnök asszony! Most, hogy a bolgár ápolónők és egy palesztin orvos nyolc éven át tartó líbiai párharca véget ért, úgy érzem, hogy rettenetesen szükséges az emberi jogok helyzetének az említett országban való józan értékelése.
Valenciano Martínez-Orozco asszony jelentése megemlíti annak szükségességét, hogy emberi jogi párbeszédbe kezdjünk Líbiával.
Támogatom a barcelonai folyamat keretében zajló párbeszéd szükségességét.
Mondjuk ki egyértelműen, hogy nem felejthetjük és nem tűrhetjük el, hogy európai polgárokat raboltak el, kínoztak meg (és ezt ráadásul Kadhafi ezredes fia is elismerte), tartottak bebörtönözve nyolc évig és vetettek alá olyan igazságügyi eljárásnak, ami színjáték volt, és azután viselkedjünk úgy, mintha hálásnak kellene lennünk vagy díjaznunk kellene, hogy a líbiai fél végül szabadon engedte őket.
Az európai médiában már igen élénken tükröződött, hogy ez esettanulmányként szolgálhat bármely diktatúra számára, hogy figyelmüket összpontosítsák az Európai Unióra és létesítsenek kapcsolatot vele.
Ezen túlmenően Líbia kampányba kezdett Bulgária elnöke ellen azért, mert kegyelemben részesítette az ápolónőket Bulgáriába való visszatérésük után, mintha legalább is azt várták volna, hogy a repülőtérről egyenesen a börtönbe küldtük volna őket.
Az Európai Bizottság Líbiával kötött megállapodása alapján Bulgáriának 56 milliárd USD-t kellett jegyeznie a líbiai adósságból a Bengázi Alap számára.
Más uniós országok még többet fognak költeni.
Még egyszer hadd mondjam: mondjuk ki világosan, hogy ezt a humanitárius segítségnyújtást a líbiai rezsim politikailag az igazság elrejtésére és arra használja, hogy a nyugatot vádolja egy, az arab gyermekek szándékos megfertőzésére irányuló összeesküvésért.
Ez az abszurd vád még mindig él.
Líbia még mindig nem mutatta reformszándékát, nekünk pedig nem szabad azt a benyomást keltenünk, hogy csak azért alkalmazunk kettős mércét, mert annyi kőolaj és földgáz van abban az országban.
Ez az Európai Unió emberi jogi normái hitelességének tesztje.
Elnök asszony! Valenciano Martínez-Orozco asszony kiváló jelentése átfogóan fogja egybe az EU emberi jogi párbeszéde potenciáljának, de ugyanúgy kihasználatlan potenciáljának Parlament általi elemzését is.
Intézkedéseket követelünk a Tanács részéről, amely sajnálatos módon nincs ma este jelen.
Az EU emberi jogi stratégiája soha nem fog optimális eredményeket elérni, ha azt nem szisztematikus és koherens módon szervezik meg, valamint ha hiányzik az átláthatóság és az időszakos felülvizsgálat.
Emberi jogokkal kapcsolatos hitelességünk természetesen attól függ, hogy gyakoroljuk-e is azt, amit prédikálunk.
Hogyan is sürgethetnénk arra olyan országokat, mint Jordánia, Egyiptom, Líbia, Marokkó vagy Algéria, hogy vessenek véget a kínzásnak, amikor tudjuk, hogy az Egyesült Államok oda szervezte ki a kínzásokat és hogy voltak európai országok, amelyek ezzel egyetértettek?
Ahelyett, hogy hitelesek lennénk, álszentekké váltunk.
A saját Parlamentünk tájékán kell sepregetnünk.
Nem marad észrevétlen az, hogy a rendkívüli kiadatásról szóló februári jelentésünk óta a Tanács csöndben van.
Az egyik legerőteljesebb párbeszédnek annak kell lennie, amelyet a hasonlógondolkodású országokkal folytatunk és ezért örülök a 115. és 116. bekezdésnek, amelyek arra sürgetik az EU-t, hogy keressen szillogizmust és ossza meg a tapasztalatokat, miközben foglalkozik az Egyesült Államokkal, Kanadával, Japánnal és Új-Zélanddal kapcsolatban felmerülő emberi jogi aggályokkal.
Az utóbbi hat évben azonban - miközben a terrorizmus elleni háborúval kapcsolatos aggályokat a legtöbb európai polgár osztotta - az EU nem tett erőteljes intézkedést az alapvető jogok és a jogállamiság transzatlanti tiszteletben tartásának biztosítására.
Természetesen nem azt mondom, hogy az USA az emberi jogok leggyatrább védelmezője a világon.
De lehetne épp az emberi jogi kiválóság mintaképe és a tragédia az, hogy az EU nem sürgeti az USA-t ebbe az irányba.
A Tanácsnak a kínzásról szóló iránymutatásai kimondják, hogy az EU intézkedéseket fog tenni és nyilvános nyilatkozatokat fog tenni, amelyekben sürgeti az érintett harmadik országokat, hogy tegyenek hatékony intézkedéseket a kínzás és a nem megfelelő bánásmód ellen.
Miféle intézkedések?
Miféle nyilvános nyilatkozatok az elrablásokra, a kínzásokra és a Guantánamo-öbölre vonatkozóan?
Zavarba ejtő csöndön kívül semmi nincs.
Talán az e heti Economist folyóirat egyik cikke ad némi elképzelést.
A "Páratlan csehek” című cikk kifejti, hogy a Cseh Köztársaság - hároméves uniós tagsága alatt - jó hírnévre tett szert az emberi jogok előmozdítása terén, minden alkalommal.
Nagyszerű!
Csak így tovább!
Éljen!
Továbbolvasva azonban megtudom, hogy a brüsszeli külpolitikai gépezetben az ilyen aggályok irritáló tényezők.
Az uniós diplomaták nyilvánvalóan úgy írják le a Cseh Köztársaságot, mint amely "hátrányos helyzetben van”, sőt, hogy "szakszerűtlen”, ami kétségtelenül a diplomáciai fegyvertár legmegvetőbb sértése.
Szegény kis csehek!
Elhiszik az arról szóló szónoklatokat, hogy az EU emberi jogi közösség.
Tényleg elhitték, hogy az EU-Szerződésnek a demokrácia, alapvető jogok és jogállamiság értékit meghatározó 6. és 7. cikke alapján tényleg történik majd valami!
De a Külügyi Hivatal és a Commonwealth vagy épp a Quai d'Orsay régi cinikusai majd észhez térítik őket!
A cseh külügyminiszter, Karel Schwarzenberg oldalán állok, aki nem lát ellentmondás aközött, hogy valaki Amerika-barát legyen és egyszersmind bírálja az emberi jogi jogsértéseket.
Ellenzi az amerikai kereskedelmi embargót Kubával és a Guantánamo-öböllel kapcsolatban.
"Nem értek egyet Guantánamóval, mert azt az emberi jogok megsértésének tartom” - mondja szárazon.
(ES) Elnök asszony! E nagyszerű jelentés három aspektusára szeretnék hivatkozni.
Először is a Parlament által a külső segítségnyújtásra vonatkozó pénzügyi eszközökkel kapcsolatos stratégiai dokumentumok demokratikus ellenőrzésében játszott szerepre.
Az utolsó plenáris ülésszakon ismét megvitattuk és bíráltuk azt, hogy a Bizottság elmulasztotta teljesíteni a fejlődés együttműködéssel kapcsolatos finanszírozási eszközzel összefüggésben az átláthatóságra és a parlamenti ellenőrzésre vonatkozó kötelezettségvállalását.
Remélem, hogy ez nem fog megismétlődni ezen a területen.
Szeretném, ha felkérnék a Bizottságot, hogy a lehtő leghamarabb tájékoztassa a Parlamentet arról, hogy mikor és hogyan javasolja életbe léptetni az e jelentésben javasolt, választások utáni eljárási mechanizmust a választás-megfigyelési küldöttségek keretében.
Végül pedig harmadszor: a jelentés felszólítja a Tanácsot és a Bizottságot, hogy elemezze, támogassa és koordinálja az uniós párbeszédekre vonatkozó viszonyítási pontok meghatározását más adományozók és nemzetközi szervezetek intézkedéseivel és különösen az ENSZ meglévő mechanizmusaival.
Holnap egy sürgős állásfoglalást tárgyalunk majd meg itt a Parlamentben az ENSZ által létrehozott, a Sierra Leone-i háborús bűncselekményeket tárgyaló különleges bíróság finanszírozásáról.
Ezt a koordináció EU és nemzetközi szervezetek közötti hiánya egyik példájának és a még hátralévő munkával kapcsolatos jó példának tartom.
Remélem tehát, hogy ez a jelentés előrelépés lesz majd e koordináció elérése érdekében.
(DE) Elnök asszony! Ma a jezidi kurdok egy csoportja tüntetett a Parlament előtt és Uca asszonnyal és másokkal együtt csatlakoztam hozzájuk.
A terrorizmussal üldözött és népirtással fenyegetett csoport képviselői általi demonstráció egy másik illusztrációja volt annak a hihetetlen reménynek, amelyet az emberi jogi kérdésekkel kapcsolatban e Parlamentbe helyeznek.
Ezért fontos, hogy emberi jogi munkánkat szisztematikusan és fenntarthatóan végezzük oly módon, hogy az elkerüljön bizonyos hibákat.
Az első súlyos hiba megkülönböztetni nagyobb és kisebb országokat - már ami az emberi jogokat illeti, erőteljesen fellépve a kisebb országokkal szemben, behódolva a nagyobbak előtt, akikkel fontos gazdasági és stratégiai érdekeken osztozunk.
Ez olyasvalami, amit sok, bármilyen politikai irányultságú kormány megtesz, de amit a jelentés kerül.
A jelentés különösen igen ügyesen foglalkozik Kínával és Oroszországgal, és Merkel asszony lekötelezettje vagyok, amiért Kínában tett legutóbbi látogatásán és Oroszországban egy ideje tett látogatásán ilyen egyértelműen kimondta, hogy lehetséges érdekek elérésére törekedni és ennek ellenére - vagy tán épp emiatt - világosan felvetni az emberi jogok kérdését.
A második hiba, amit nem követhetünk el, az a következő: egy osztrák író, Gerd-Klaus Kaltenbrunner egyszer azt mondta, hogy kétféle elnyomott közösség és egyéni áldozat van: szexepillel rendelkező és anélküli.
Az egyik rivaldafényben van egy ideig, a másik nem kap figyelmet.
Az emberi jogoknak mindenkire vonatkozniuk kell, függetlenül attól, hogy az adott időpontban a különös nemzetközi figyelem központjában állnak-e vagy sem.
A harmadik hiba, amit el kell kerülnünk - és ez is létfontosságú - az az, hogy bevonjuk a pártpolitikát ebbe a kérdésbe.
Ezért sajnálkozom Meijer úr beszéde miatt, akit amúgy igen nagyra becsülök.
Próbálja meg megkérdezni Kelam vagy Landsbergis urakat, akik szovjet üldözés fenyegetett, hogy ki vitatta ügyüket az 1980-as években: hogy a mi képviselőcsoportunk volt-e vagy Meijer úré.
Az egyensúlyhiány és az emberi jogokkal pártpolitikai célokból való visszaélés felé tartó tendencia mindenütt megtalálható.
El kell kerülnünk ezt a folyamatot a Valenciano asszony kiváló jelentésében felvázoltak megvalósítása érdekében, és olyan emberi jogi politikát kell kialakítanunk, amely objektív normákat alkalmaz és áthidalja a csoportokat elválasztó tényezőket, és érdemes e Parlament nagyszerű emberi jogi hagyományaira.
(ET) Szeretném megköszönni az előadónak nagyszerű jelentését és színvonalas csapatmunkáját.
Szeretnék két kérdést kiemelni a harmadik országokkal folytatott emberi jogi párbeszédeinket illetően.
Valójában azt szeretném megismételni, amit az előző felszólaló mondott, de úgy vélem, hogy az annyira fontos, hogy érdemes megismételni.
Először is az egymással ütköző érdekekkel és érdekekkel kapcsolatban, ami számomra is igen fontos.
Nem titok, hogy a globalizált világra törekvő versenyfutásban arra törekedtünk, hogy saját érdekeinket és értékeinket részesítsük előnyben.
Ha nem hivatkozunk saját értékeinkre és nem hirdetjük azokat ott, ahol nyomós érdekeink vannak, akkor azokat fokozatosan elfeledjük.
Üdvözlöm az előadó rugalmasságát: közösen terjesztettünk elő Oroszországra és Közép-Ázsiára vonatkozó módosításokra irányuló javaslatokat.
Ezek olyan régiók, ahol az érdekek gyakran előtérbe kerülnek, értékeink pedig lemaradnak.
Az Európai Uniónak emlékeztetnie kell partnereit a nemzetközi rendelkezésekre és az általuk vállalt kötelezettségekre.
Az Európa Tanács egyik előadójaként természetesen úgy gondolom, hogy az érdekek az elsők a nagyobb államok számára, ugyanakkor pedig égünk a vágytól, hogy kiválogassuk a kisebbeket; a normáknak azonban mindenütt azonosaknak kellene lenniük.
Másodsorban - egy kevésbé fontos ügyben - szeretném a harmadik országokkal meglévő kapcsolatainkban tanúsított magatartásunkra és arra utalni, hogy ez hogyan érinti és támogatja az emberi jogokat és az azzal kapcsolatos célokat a fogadó országokban.
Mindig reményt - nem az ellenkezőjét - kell nyújtanunk, azaz nem szabad elvenni tőlük a reményt.
A problémák forrásainak kezelése érdekében általunk tett minden egyes lépést rendkívüli körültekintéssel szemlélnek.
Hiszem például azt, hogy a nyugattól érkező támogatás fontos és szükséges volt a balti államok és törekvéseik számára, és e támogatás tényleges hiányát elszomorítónak tartom.
E tekintetben is hangsúlyoznunk kell partnereink számára, hogy be kell tartaniuk kötelezettségeiket.
Végül pedig - ismétlem - e jelentés lefedi az említett kérdéseket és még egyszer köszönöm az előadónak igényes csapatmunkáját.
(FI) Elnök asszony! Először is szeretném megköszönni az előadónak, Elena Valenciano Martínez-Orozcónak nagyszerű és megfelelően összpontosító jelentését.
Ezen európai fórum, az Európai Parlament számára nagyon fontos, hogy foglalkozzon az emberi jogokkal.
Határozottan egyetértek az előadóval, amikor azt mondja, hogy az emberi jogoknak az uniós külpolitika középpontjában kell állniuk.
Amikor az emberi jogokról beszélünk, emlékeznünk kell arra, hogy azoknak nemcsak szónoklatok témájának kell lenniük, nemcsak a politikai beszédekben és különleges alkalmakkor használt puszta szavaknak kell lenniük.
Azoknak banális valóságnak kell lenniük mind az Európai Unión belül, mind pedig más országokkal - harmadik országokkal folytatott kapcsolatainkban.
Mit is képviselnek pontosan az emberi jogok aspektusaik összességében?
Ahogy én látom azt, hogy az emberi jogok olyan elidegeníthetetlen jogok, amelyekkel egy emberi lény a születésétől kezdve egészen a haláláig rendelkezik, beleértve a meg nem született gyermekek és az idősek jogait is.
Ezek magukba foglalják a nők jogait is, amint itt azt már elmondták, és a gyermekek jogait is, de ugyanúgy a fogyatékkal élők, a betegek, az idősek - mindenki jogait!
Emlékeznünk kell arra, hogy minden élet értékes és egyedi.
Még azt is mondanám, hogy minden élet szent és senki sem foszthat meg mást az életétől - nem veheti el emberi jogait.
Ha az Európai Unióban tudnánk másokkal osztozni abban az elgondolásban, hogy az emberi érték és az emberi jogok mindig győzedelmeskednek a piaci érték felett, akkor a helyes ösvényen, a helyes úton járnánk.
Sajnos azonban úgy tűnik, hogy nagyon gyakran engedjük meg azt, hogy a piaci érték kiszorítsa az emberi jogokat.
Kína számos példát szolgáltat erre vonatkozóan és ez ma igen nyilvánvaló a számunkra.
Mindemellett pedig ott van például az oroszországi helyzet, amit figyelembe kell vennünk.
Mik az emberi jogok Oroszországban?
Látjuk; névről ismerünk eseteket - a Hodorkovszkij-ügyet és így tovább.
Mit értünk el az értékek európai közösségeként?
Természetesen nekünk, az értékek európai közösségében és az Európai Unióban gyakorolnunk kell, amit prédikálunk és meg kell védenünk az emberi jogokat és az emberi értékeket mindenütt, az Unión belül, de a harmadik és fejlődő országokkal meglévő kapcsolatainkban is.
(ES) Elnök asszony! A XX. század második felében és különösen az utóbbi három évtizedben, a demokrácia és az emberi jogok tiszteletben tartása terén óriási előrehaladás történt, de még sok tennivaló van hátra.
Néhány hónapja Berlinben a Római Szerződés aláírásának 50. évfordulóján elfogadott nyilatkozatban az uniós intézmények hivatalosan is kifejezték a szabadság és demokrácia világban való előmozdítására irányuló óhajukat.
Ebben a politikában nyíltan kell dolgoznunk azon az elven, miszerint az emberi jogok tiszteletben tartása a nemzetközi közösség egészét érinti és miszerint e jogok egyetemesek.
E két elgondolást a 2005-ös New York-i csúcstalálkozón elfogadott záróokmány kifejezetten említi.
Az az elmélet, miszerint vannak a világnak olyan részei, amelyek - ilyen-olyan okból - mentesülnek az emberi jogok betartása alól, nem elfogadható, más szóval: elfogadhatatlan az az elmélet, hogy vannak rezsimek, amelyek nem kötelezhetők a szabadságok tiszteletben tartására.
Itt szeretnék emlékeztetni a zseniális, Nobel-díjas Amartya Sennek a demokrácia globális gyökereiről és a demokráciáról mint egyetemes értékről írt tanulmányaira.
Röviden: az emberi jogok előmozdításának igen fontos szerepet kellene játszania a harmadik országokkal fenntartott uniós kapcsolatokban.
Ennek egyik eszköze a párbeszéd, ami miatt úgy gondolom, hogy jó dolog lenne egy olyan jelentést elkészíteni, amely segít rendszerezni azokat az emberi jogi párbeszédeket, amelyeket az Európai Unió más országokkal folytat.
Üdvözlöm azt a tényt, hogy a jelentés 31. bekezdése felszólítja a Tanácsot annak biztosítására, hogy egy párbeszéd megkezdése vagy felfüggesztése egyértelmű kritériumoknak feleljen meg és előzetes hatásvizsgálattól függjön.
Azzal is egyetértek, hogy a párbeszéd önmagában nem lehet cél.
Azzal szeretném zárni, hogy röviden beszélek Kubáról, amelyet a jelentés nem említ és ahol sajnálatos módon az emberi jogokat és az alapvető szabadságokat még mindig nem tartják tiszteletben.
A Tanács azonban nemrégiben úgy határozott, hogy olyan átfogó párbeszéd megkezdését javasolja Kubával, amely kiterjedne az említett jogokra is.
Köztudott, hogy a Parlament többségének álláspontja az, hogy nem ért egyet azzal a valamelyest szeszélyes politikával, amelyet a Tanács az utóbbi három évben a Castro-rezsimmel kapcsolatban követ.
Meglátásunk szerint bármely más kezdeményezés előtt a prioritásnak a politikai foglyok szabadon bocsátásához való határozott ragaszkodásnak kell lennie.
(PT) Gratuláluk kollegámnak, Valenciano asszonynak fontos jelentéséért, amelyek konkrét javaslatokat tesz arra, hogy a Parlamentet bevonják a Tanács és a Bizottság által folytatott, az emberi jogokról folytatott politikai párbeszédekbe.
Ez nem pusztán annak a kérdése, hogy intézményközi szinten próbáljuk meg megerősíteni az EU-t mint globális szereplőt.
Ez arról szól, hogy megpróbáljuk learatni annak a hozzáadott értéknek az előnyét, amelyet az Európai Parlament részvétele biztosíthatna az említett párbeszédek érdemében és azon gyakorlati eredményekben, amelyekkel hozzájárulnak egy olyan térséghez, ahol a különféle európai kormányok és szervek közönye és félénksége szerencsétlen módon áll szemben az Európai Parlament - az európai polgárok hangját képviselő szerv - kötelezettségvállalásával és történelmi vezető szerepével.
El kell ismerni, hogy sok olyan következetlen eset van, amely elvesz Európa hitelességéből.
Épp ma reggel, a terrorizmusról folytatott vitában bíráltam azt, hogy az európai kormányok együttműködnek a Bush-kormány "kínzáskereskedelmi” programjában.
De vegyük csak az európai fejlesztési politikát, amelynek elvileg elő kellene mozdítania a felelősségteljes kormányzást és ekként az emberi jogokat.
A jelenlegi portugál elnökség célja ráadásul, hogy megerősítse az európai kapcsolatokat Afrikával ezzel összefüggésben.
Miért nem használja a Bizottság és a Tanács akárcsak a legalapvetőbb módon is a már rendelkezésükre álló eszközöket, mint például a Cotonou-i Megállapodást, amely külön cikkekkel rendelkezik az emberi jogok témájában?
Ma már egyértelmű 77 millió etiópiai és sok millió afrikai számára, hogy az EU nem veszi komolyan a Cotonou-i Megállapodást.
A 2005. évi, az Európai Unió missziója által figyelemmel kísért választásokat követően bebörtönzött harmincnyolc megválasztott parlamenti képviselőt, újságírót és aktivistát engedtek szabadon nemrégiben, köszönhetően az e Parlament részéről kifejtett ismételt nyomásnak, és a Tanács részéről tanúsított érthetetlen csend ellenében.
Mások azonban - mint például Netsanet Demissie és Daniel Bekele - továbbra is börtönben vannak.
Vajon tudnak-e majd valaha hinni a Cotonou-i Megállapodásban és az EU-ban?
Ezek mind a cselekvés elmulasztásának, sőt, az uniós képviselők részéről tanúsított undorító megalázkodásnak a példái világszerte - Addis Abebától Pekingig, Moszkvától Rijádig, Teherántól Havannáig.
Reménykedjünk abban, hogy alaptalannak bizonyulnak azok a hírek, miszerint az európai biztos úr nemrégiben elnézést kért a szudáni kormánytól annak érdekében, hogy elkerülje a Bizottság helyi kiküldöttjeinek kiutasítását.
(SV) Elnök asszony! Egy olyan világban, ahol a demokrácia és az emberi jogok nem mindig magától értetődőek, szomszédaink körében és olykor egyes olyan országokban, amelyek - jóllehet nem tagjai az EU-nak, de mégis Európa részét képezik - az EU-nak a világban meglévő kapcsolatai még inkább jelentősek.
Minden ilyen kapcsolat - függetlenül attól, hogy az ülés, párbeszéd, vagy megállapodás formáját ölti - alkalom arra, hogy értékeinket ellentmondást nem tűrően kifejtsük és követeléseket rójunk olyan országokra, amelyek még mindig nem felelnek meg az emberiség, az emberi jogok és a demokrácia kifejezések értelmének.
Az általunk ma tárgyalt jelentés alapvetően jó.
Ábrázol néhány olyan nehézséget, amelyek akkor merülnek fel, amikor az emberi jogok különféle megfogalmazásaival és megközelítéseivel szembesül az ember, de akkor is úgy vélem, hogy a jelentés lehetett volna kritikusabb is például a Kínával vagy Oroszországgal kapcsolatos hozzáállásunk tekintetében.
Az a dolgunk, hogy bíráljuk azokat az országokat, amelyek nem tartják tiszteletben az emberi jogokat és amelyek nem demokratikusak, de teljességgel elengedhetetlen, hogy bíráljuk azokat az országokat, amely demokráciának hiszik magukat, és ezt nemcsak a saját hitelességünk, hanem mindazon emberek érdekében kell tennünk, akik ezekben az országokban élnek és még csak alkalmuk sincs arra, hogy kritikáiknak hangot adjanak.
A demokrácia és az emberi jogok az EU-ban adottak, úgyhogy olykor úgy gondoljuk, hogy azok mindig is léteztek, léteznek most és létezni is fognak.
De mi, akik diktatúrákban születtünk, tudjuk, hogy minden nap meg kell küzdenünk a demokráciáért és az emberi jogokért.
Nem elég pusztán azt mondani, hogy az emberi jogi munka folyik és javulnak a dolgok.
Sok tennivaló van még - amint azt oly gyakran hangoztatjuk.
Párbeszédeinkben sokkal egyértelműbbnek és sokkal pontosabbnak kell lennünk, mind bírálatainkat, mind pedig igényeinket illetően, és el kell kezdenünk kimondani a dolgokat úgy, ahogy vannak, ha jobb világot akarunk átadni gyermekeinknek.
(FR) Elnök asszony! E késői órán már sok mindent elmondtunk, de természetesen tényleg szeretném megköszönni Valenciano asszonynak ezt a jelentést.
Fontos lépés ez abban, hogy az európai fejlesztési politikát átláthatóbbá és hatékonyabbá tegyük, amikor az emberi jogokról van szó.
Megragadom az e vita által kínált alkalmat arra is, hogy megkérjem a Tanács és a Bizottság képviselőit, hogy javítsanak az intézményközi együttműködésen.
Valóban elengedhetetlen párbeszédet kezdeni a Tanács, a Bizottság és Parlament között, hogy így az emberi jogok területén tett intézkedéseket megfelelőbben lehessen koordinálni, meg lehessen előzni a világ többi részének küldött üzenettel való összeütközésből eredő ellentmondásokat és megkétszereződést.
Ez sajnos olyan dolog, ami állandóan szerepel a hírekben.
Vegyünk egy konkrét példát! Burma esetében az országgal kapcsolatos politikánk kívülről nézve értelmezhetetlen.
Az uniós tagok elkötelezték magukat egy közös álláspont irányba a nemzeti megbékélés, a demokrácia és az emberi jogok érdekében, a gyakorlatban azonban az uniós tagállamok megosztottak, gyenge és eredménytelen állásponttal állnak elő, amely semmiféle hatást nem gyakorol a burmai rezsimre.
Az Európai Uniónak politikailag nincs egyértelmű stratégiája.
Csak a humanitárius segítségnyújtásra összpontosítunk, ami természetesen elengedhetetlen, de nem elegendő.
Nem foglaltunk állást a tekintetben, hogy az ENSZ Biztonsági Tanácsának hogyan kellene kezelnie a burmai helyzetet, nem kínáltunk fel semmiféle támogatást egy határozathoz.
Sőt! A Bizottság csökkentette a Burmában az emberi jogok és a demokrácia előmozdítására irányuló projektekkel kapcsolatos támogatások összegét.
Röviden: az Európai Unió nem használta befolyását pozitívan és hatékonyan arra, hogy előmozdítsa és támogassa a demokráciát és az emberi jogokat az említett országban.
Ezt bizonyítja az is, hogy nemrégiben elmulasztottunk felszólítani a burmai Nobel-díjas, Aung San Suu Kyi szabadon bocsátására.
A Parlament mégis odaítélte neki a Szaharov-díjat 1990-ben.
Ez a példa tökéletesen ábrázolja, hogy három intézményünknek együtt kell cselekednie abban, hogy egységes, érthető politikát képviseljünk az emberi jogok védelme tekintetében.
(PT) Elnök asszony, hölgyeim és uraim! A most tárgyalt jelentés elsősorban amiatt érdemli meg, hogy támogassuk mert széles látókörben és részletesen vizsgál meg egy olyan témát, amely igen fontos az Európai Unió külső dimenziója számára és ezért gratulálnom is kell az előadónak.
A legrosszabb, ami az Európai Uniónak az alapvető emberi jogok globális előmozdításával kapcsolatos kötelezettségvállalásával történhet az az, ha ez önállóan kezelt, elszigetelt kérdéssé válik.
Az alternatíva - ami szerintem a helyes választás - az az, hogy az emberi jogok előmozdítását magától értetődő okok miatt etikai kötelességünknek és ugyanakkor uniós érdeknek tekintsük, amennyiben az emberi jogok megsértéseivel kapcsolatos instabilitás, migrációs áramlások, valamint politikai és katonai feszültségek olyan válságokhoz vezetnek, amelyek a világot veszélyesebb hellyé teszik.
Ezért egyetértek az alapvető kérdéssel, de a módszer kérdését is meg kell vizsgálnunk.
Ha az EU csak olyan országokkal akarná fenntartani a kapcsolatokat, amelyek tiszteletben tartják és védik az emberi jogokat, akkor szilárd kapcsolataink csak egypár országra terjednének ki.
Megfordítva: ha az Európai Unió mindig a gazdasági, energetikai, geostratégiai és más érdekekkel kapcsolatos valószerűséget választaná, hamar rádöbbenne, hogy ahelyett, hogy a közvetlen előnyöket védi, valójában inkább nagyobb veszélyeket teremt a jövő számára.
Amiben reménykedünk kell, az egy koherens uniós stratégia, amely magába foglalja az emberi jogok kézzelfogható és számszerűen mérhető előmozdítását a külpolitikai napirendjén.
Nem megoldás az, ha költségvetési pénzeszközöket osztunk szét anélkül, hogy értékelnénk alkalmazásuk eredményét vagy ha képmutatóan állunk a soha meg nem valósult javaslatokhoz.
Ezzel kapcsolatban a következő EU-afrikai csúcstalálkozó kihagyhatatlan lehetőség.
Ha segíteni akarunk Afrikán és az afrikaiakon - márpedig akarunk -, akkor nagylelkűnek kell lennünk és egyenlő intézkedést kell igényelnünk.
Mint már mondtam: nem áltathatjuk magunkat azzal, hogy csak olyan országokkal létesítünk kapcsolatokat, amelyek tiszteletben tartják az alapvető értékeket, hanem fenn kell tartanunk azon meggyőződésünket, hogy az emberi jogi menetrend az említett országokkal meglévő kapcsolatainkra irányuló politika része.
Máskülönben be kellene hódolnunk a diktátorok erejének és nem jó szándékunkról, hanem politikai képességünk és tárgyalóerőnk hiányáról küldünk jelzést.
Egy jobb világ, elnök asszony, egy biztonságosabb világ és Európa nem tévesztheti össze diplomáciájának gyenge erejét az álmodozás erejével vagy - ami még rosszabb - a teljes erőtlenséggel.
(HU) Szeretettel gratulálok Valenciano asszony kiváló jelentéséhez, nagyon fontos javaslatokat tesz.
Ugyanakkor szeretném felhívni a figyelmet több hiányosságra is, ami nem az ő hibája, hanem az Európai Parlament és az Európai Unió koncepcionális hiányossága.
Például Kína esetében joggal kifogásoljuk az emberi jogi sértéseket vagy a vallásszabadság korlátozását, de meg sem említjük, hogy 700 millió falun élőnek nincs társadalombiztosítása és nincs nyugdíja.
Kérdezem én, ez nem fontos emberi jog?
Tovább megyek.
Az egész jelentésben egyetlen helyen szerepel a nemzeti kisebbség kérdése Kínában.
Hát föl kéne már ébredni az Európai Uniónak végre, hogyha Nyugat-Balkánon akar - vagy bármit a világban -, ha stabilitást akar, akkor végre tisztességesen kellene foglalkozni a kisebbségek ügyével, a nemzeti kisebbségek ügyével!
Hát el kellene mennie az Európai Parlamentnek néhány szemináriumra az Európa Tanács épületébe, hogy megtanulja végre, hogy az emberi jogok és a kisebbségi jogok, az két teljes különálló terület!
Megengedhetetlen, hogy az egész jelentésben nincs szó a nemzeti kisebbségek ügyéről, nincs szó a migráns kisebbségek, a nyugat-európai migráns kisebbségek ügyéről, hiszen ma már ebben a házban szóltam arról, hogy Franciaországban, Nagy-Britanniában, Hollandiában válságban van az új kisebbségeknek az integrációja.
Ezért ha az Európai Parlament és az Európai Unió nem vált szemléletet, akkor képtelen lesz a nemzetközi problémák, a nemzetközi konfliktusok kezelésére, és ugyanakkor nem lesz morális alapja, hogy mi bíráljuk Kínát, joggal, ugyanakkor söpörgethetnénk a saját házunk táján, a megoldatlan nemzeti kisebbségek ügyében, itt Európában.
Elnök asszony! Nem voltak eléggé következetesek a harmadik országokkal folytatott uniós párbeszédek és egy ilyen helyzet alááshatja az EU emberi jogi politikájának saját hitelességét.
Ez a jelentés két következtetése.
Ezért a Bizottsághoz és a Tanácshoz címzett üzenetünk igen egyértelmű: az emberi jogi kérdéseket gyakorlati politikaalkotásba kell emelni.
Más szóval: azok nem függhetnek stratégiai vagy geopolitikai érdekektől.
A legnagyobb kihívás továbbra is e nemes célok jelenlegi kapcsolatainkban való végrehajtása.
Egyértelmű érdek- és véleményütközés van a kazah diktatúrával fenntartott uniós kapcsolatokban.
Kína és Oroszország esetében - kifejezve az ottani helyzetekkel kapcsolatos jogos aggályunkat - azt is meg kellene kérdeznünk, hogy az eleddig folytatott párbeszédek a helyzetben tényleges javulást okoztak-e.
Ha már Oroszországnál tártunk: ennek az országnak be kellene már fejeznie, hogy azt állítja, hogy az EU és Oroszország közötti partnerség közös értékeken alapul.
A jelenlegi helyzetben ez felettébb ironikusnak hangzik.
A nevükön kell neveznünk a dolgokat, mivel Putyin Oroszországa valószínűleg ugyanott tart, ahol Hitler Németországa volt az 1930-as évek közepén.
Akkor, ha ezeket a valós helyzeteken nem kezeljük az EU erejével és tekintélyével, akkor osztoznunk kell az emberi jogok Oroszországban történő brutális megsértésével kapcsolatos felelősségben.
Ugyanakkor Schröder úr felszólította az EU-t, hogy ne terheljen Oroszországra túlzott követeléseket az ottani emberi jogok és demokrácia tekintetében.
Sajnos a tény az, hogy az EU-nak még mindig nincs valós fogása, miközben - a legjobb szándékkal - próbál egyensúlyozni az emberi jogok és gazdasági és stratégiai érdekei között.
(LT) Az ember soha nem fordíthat túl sok figyelmet az emberi jogi párbeszédnek, és ezért szeretnék üdvözölni egy felszólalót, aki számos javaslatot és értékelést ismertetett.
Az Európai Parlament aktívabban akar és tud részt venni a Tanács és Bizottság által harmadik országokkal az emberi jogok kérdését illetően folytatott párbeszédben, mivel rendelkezik a szükséges potenciállal és tapasztalattal.
Az európai parlamenti képviselők találékonysága és függetlensége kiegészítheti a Bizottság és a Tanács realizmusát.
Még hangosabban kell szólnunk az emberi jogi aktivisták státuszáról és arról a környezetről, amelyben működnek, valamint a gazdasági, szociális és ökológiai emberi jogok.
Bár az EU és az Egyesült Államok közötti kapcsolatokra árnyékot vet az iraki háború és Guantanamo, e kapcsolatok közös értékeink miatt egészségesek.
Az EU-t és Oroszországot földgáz- és kőolaj-vezetékek kötik össze, de az oroszországi emberi jogi párbeszédet nem gyengíthetik energiaforrások és kereskedelemi érdekek.
Ez a hatalmas és fontos ország nemzeti ideát és különös ösvényt keres.
Itt említhetnék egy Moszkvában hallott megjegyzést: korábban mi rosszul gondoltuk, hogy Oroszországban a helyes utat jártuk; most helytelenül tartjuk úgy, hogy egy különös ösvényen haladunk.
Senki nem vitatja, hogy Oroszországnak joga van különös ösvényre lépni, ha polgárainak többsége ezt akarja.
Teljesen más dolog, ha ezt a szólás- és sajtószabadság, valamint a nem kormányzati szervezetek tevékenységeinek korlátozásai vagy bizonyos felek számára engedélyezett kivételek kísérik.
Nem törekszünk emberi jogi párbeszédre Belarusszal; én azonban úgy vélem, hogy nemcsak az emberi jogi aktivisták, hanem az EU is érdekelt ebben ezzel az országgal kapcsolatban.
Az, ami miatt aktívan bíráljuk Belaruszt, az a közép-ázsiai és dél-kaukázusi országokra is igaz, amelyek ráadásul még az európai szomszédságpolitikában is részt vesznek.
A nagyobb veszteségek és a kőolaj és földgáz szaga azonban nem szabad, hogy ellágyítsa az emberi jogok megsértésével szembeni hozzáállást.
Elnök asszony! Meg kell mondanom, hogy nehéz volt átrágni magam ezen a jelentésen.
Túl hosszú volt, ismétlésekbe bocsátkozott, de fontos témát taglal.
A valódi emberi jogok rendíthetetlen védelmezője vagyok, de be kell vallanom, hogy problémám van a fogalomnak az emberi tevékenység valamennyi elképzelhető aspektusára - csak hogy néhány olyat említsek, amelyre a jelentés ismételten hivatkozik - a társadalmi, a környezeti, a gazdasági és a kulturális jogokra való kiterjesztésével.
Mindazonáltal az emberi jogokkal világszerte való visszaélés soha nem részesült akkora figyelemben, mint manapság, de paradox módon ez nem pozitív változást hozott sok olyan országban, ahol a legrosszabb visszaélések történnek.
Az EU-nak fontos szerepe van a jogállamiságnak és az emberi jogok tiszteletben tartásának előmozdításában, az a szokása azonban, hogy saját szabályaiból űz gúnyt, nem segít abban, hogy a legrosszabb rezsimekben reformra ösztönözzön.
E tekintetben különösen Zimbabwére és Burmára gondolok, amelyekkel kapcsolatban az EU saját utazási tilalmát és célzott szankcióit és álindokok alapján jó néhányszor hagyták figyelmen kívül.
És még csodálkozunk, hogy intézkedéseink miért hatékonyak és hogy miért nevetnek ki minket a zsarnokok!
Sok afrikai ország nem reagált a felelősségteljes kormányzás teljesítésére irányuló kötelezettségére.
Mindez nem meglepő, ha nincs erre vonatkozó erőteljes üzenet az uniós közvetítőktől.
Már évek óta próbálunk rávenni más afrikai országokat arra, hogy segítsenek nekünk jó irányú változást hozni Zimbabwe számára, de eredménytelenül.
Mindeközben az ország gazdasági káoszba süpped, lakosainak milliói éheznek és nyomorognak Mugabe arrogáns diktatúrájában.
Most úgy tűnik, hogy lehet, hogy az EU megint megszegi saját szabályait és meghívja Mugabe elnököt vagy más tiltott zimbabwei minisztert a decemberben Lisszabonban tartandó EU-afrikai csúcstalálkozóra.
Július 3-án írtam erről Portugália miniszterelnökének.
Még nem kaptam választ.
Mivel a Tanács most nincs jelen, talán az Elnökség megtudhatná, hogy mi a szándéka a Tanácsnak ezzel a kérdéssel kapcsolatban?
Egy jelentésből tudtam meg tegnap, hogy Ferrero-Waldner asszony, a külkapcsolatokért felelős biztos azt mondta, hogy talán a külügyminisztert hívnák meg Mugabe helyett!
Hát, ő is ki van tiltva; ő a 83. a kitiltottak listáján.
Úgyhogy megtudhatnánk végre, hogy mi fog történni ezzel kapcsolatban?
(RO) Elnök úr, kedves kollégák! Felesleges szószaporításnak tartható annak kimondása, hogy a nők jogai az emberi jogok elválaszthatatlan részét képezik, mivel ezek elvileg benne rejlenek.
A valóságban azonban kifejezetten figyelmen kívül hagyják azokat.
Nemrégiben vettük számba a millenniumi fejlesztési célok elérésében bekövetkező késedelmeket, amelyek terén a nők célcsoport, de egyszersmind a folyamat felgyorsításának alapvető tényezői is.
Elena Valenciano kiváló jelentésében felkérték a Bizottságot és a Tanácsot, hogy a partnerországokkal folytatott párbeszédben vegyék fontolóra a nemi vetületet is.
A párbeszéd azonban legalább két felet feltételez és mi csak az egyik fél vagyunk.
Úgy gondoljuk, hogy a nők jogainak előmozdítására és védelmére irányuló intézkedések, valamint azok végrehajtásának ellenőrzése szintén az európai felektől, intézményektől és kormányaink nemi kérdések iránti érzékenységétől függ.
Az a nemek közötti egyenlőséggel kapcsolatos menetrendben meghatározott saját céljaik elérésének függvénye.
Nincs szükség arra, hogy kifinomult mutatókat találjunk ki arra, hogy észrevegyük, az Európai Unióban vannak olyan kormányok, amelyekben nincsenek nők vagy olyan személyek, akik kritika nélkül védik a nők jogait sértő hagyományokat és gyakorlatokat.
Mindannyian tudjuk, hogy az emberi jogi párbeszéd megkezdésére irányuló döntést a Tanács által meghatározott jó néhány kritérium alapján hozzák olyan esetekben, amikor a partnerországban bizonyos helyzeteket aggasztónak találnak.
Még abban az optimális esetben is, ha a Tanács valamennyi tagja támogatja a nők jogait, azon tűnődőm, milyen példával szolgálunk egy olyan ország számára, amely tekintetében az ember a politikai struktúrákban a képviselettel kapcsolatos intézkedéseket kér.
Sajnos ez a megjegyzés az Európai Parlamentre is érvényes, ahol óriási fenntartások övezik azt, hogy saját struktúráink reformja tartalmazzon kiegyensúlyozott nemi egyenjogúságot.
Az európai intézményektől és a tagállamoktól azt kérjük, hogy nyilatkozataik és tetteik között legyen koherencia.
Meg kell őrizni a koherenciát a közösségi politikák és eszközök között, hogy azok ne okozzanak negatív zavart a partnerországokban a nőkkel kapcsolatos intézkedések képességében.
A nőkről beszélni fontos, de beszélni engedni őket még fontosabb a politikai környezet, a békefolyamatok javítása, valamint a világon mindenütt a korrupció csökkentése érdekében.
(PL) Elnök asszony! Az előterjesztett jelentés teljes mértékű jóváhagyásomat élvezi, különösen azért, mert az az egyik olyan legégetőbb problémával foglalkozik, amellyel nemcsak az Unió szembesül, hanem az egész világ is.
A harmadik országokkal az emberi jogok területén folytatott párbeszéd és konzultáció minősége főként az intézkedések koherenciájától és átláthatóságától függ.
Szeretném hangsúlyozni, hogy a párbeszéd előnyeinek maximalizálásához vezető út az együttműködés szorosabbra fűzésében rejlik, különösen az Unió döntéshozatali háromszöge tekintetében.
Pontosan kell meghatároznunk azokat a célokat, amelyek elérésében reménykedünk.
A koherencia javasolt növelésének arra az általános gyakorlatra is ki kell terjednie, hogy az emberi jogi párbeszédet különválasszuk a többi kétoldalú kapcsolattól.
A jelentés kétségkívül hangsúlyozza, hogy egy ilyesfajta képmutatást teljesen ki kell küszöbölni Kína esetében.
A megfogalmazás azonban nem eléggé erőteljes, ami az Oroszországgal meglévő kapcsolatokat illeti.
Az általunk az emberi jogok tárgyában alkalmazott kritériumokat minden ország tekintetében egyértelműen meg kell állapítanunk és az a legfontosabb, hogy azok mindenkor azonosak legyenek.
Sajnálom, hogy ezt kell mondjam, de ezt a szabályt gyakran megszegik.
Az egyetemesen elfogadott normákat szelektíven alkalmazzák, attól függően, hogy az ilyen intézkedésből milyen megtérülés származhat.
Így néz ki a helyzet Oroszországgal kapcsolatban is, amint már mondtam, hiszen az Európai Unió Oroszország legfőbb kereskedelmi partnere.
Kétségtelen, hogy ebből kölcsönös előnyök származnak.
Nem engedhetjük azonban meg azt, hogy az emberi jogok viszonylagossá tétele a jó kereskedelmi kapcsolatok kárára váljon. remélem, nem kell emlékeztetnem arra, hogy az Orosz Föderációban a faji alapú kínzás és üldöztetés igen elterjedt, mint például Csecsenföldön, a "Reporters Without Borders” (Riporterek Határok Nélkül) szervezet pedig az országot a 147. helyre sorolja a világ sajtószabadság besorolásában, ami veszélyesen közelít olyan országokat, mint Kína és Észak-Korea.
Az a következmény, amelyről beszélek, Kínára is áll, amelyet e jelentés egyébként nem említ.
Oroszország esetéhez hasonlóan úgy tűnik, hogy az Európai Unió - mint fő kereskedelmi partner - szándékosan nem veszi észre, hogy mi zajlik ott.
A júniusi állásfoglalás ellenére sem történt különös intézkedés.
Időnként halljuk, hogy az Európai Parlament ezt-azt követelget vagy épp sajnálkozik valami miatt - de vajon végiggondoljuk-e, hogy ennek eredményeként mi történik?
A Szaharov-díjat még mindig nem ítélték oda a havannai fehérruhás nőknek.
Egy másik és igen jelentős elem az emberi jogok területén az, hogy tovább kell fejleszteni azt az eszközt, amely a nem megfelelő demokratikus szinttel rendelkező országokban az ellenzéknek adott pénzügyi támogatás megtalálását és szétosztását szabályozza.
Szeretném különösen hangsúlyozni, hogy mennyire fontos megfelelően azonosítani az igényeket.
Az ellenzéki csoportokat gyakran jellemzi a gyenge szintű alakulás.
Minden tőlünk telhetőt meg kell tennünk annak biztosítása érdekében, hogy a pénz e megfelelő emberekhez és nem a hatalmon lévőkhöz jut.
Kérem, ezt fogadják el tőlem, saját tapasztalatból ismerem ezt a helyzetet, és ezen emberek számára a különös intézkedések sokkal fontosabbak, mint az állásfoglalások és a biztosítékok.
Szeretném kihasználni az emberi jogokról folytatott e vitát arra, hogy felhívjam figyelmüket a közel-keleti országokban a keresztények helyzetére.
E tekintetben riasztó információkat kapunk.
Augusztusban a közel-keleti keresztény szövetség két keresztény aktivistáját tartóztattak le és vádolták meg azzal, hogy agresszív iszlámellenes üzeneteket terjesztettek.
Algériában a kormány korlátozta a nem muzulmánok vallásszabadságát és ez közvetlenül kihatott az országban élő keresztényekre.
Az egyre radikálisabbá váló muzulmánok általi elnyomás olyan országokban is érinti a keresztényeket, mint Irak, Egyiptom és Libanon.
a Bizottság tagja. - Elnök asszony! Nagyon tetszett a jelentéssel kapcsolatos véleménycsere, ami a Parlament emberi jogok ügye iránti elkötelezettségét tanúsítja.
A vita arra ösztönzött, hogy továbbítsam a Bizottságnak a párbeszéd fokozott átláthatóságára, valamint az Európai Parlamentnek és a civil társadalmi szervezeteknek a párbeszéd és a konzultáció valamennyi vonatkozásában való részvételére vonatkozó ajánlásokkal kapcsolatos észrevételeit - amely utóbbi kérdésre számos felszólalásban utaltak.
Míg a jelentés egyik-másik ajánlása már a rendes gyakorlat részévé vált - mint például a tájékoztatásra és kérdezésre vonatkozó ajánlások -, a három intézménynek az EU jogi keretének, valamint a Parlament és a Bizottság közötti, a 2005. májusi keretmegállapodásban előírt rendelkezéseknek a figyelembe vétele mellett kellene gondosan megfontolnia a különböző javaslatokat és megtalálni a megoldásokat.
Ennek során pragmatikusnak kell lennünk.
Ez egyrészt azt jelenti, hogy nem rejtőzünk el szabályzatok és a "rendes kerékvágásra” vonatkozó ürügyek mögött, másfelől pedig azt, hogy körültekintően értékeljük a párbeszéd hatékonyságával kapcsolatos fokozott átláthatóságra irányuló politikai lehetőséget és annak következményét, valamint elsősorban a harmadik országok azon készségességét, hogy párbeszédbe lépjenek.
A harmadik országokkal folytatott tényleges párbeszédre és a velük meglévő kapcsolatokra gyakorolt hatást körültekintően kell súlyozni annak elkerülése érdekében, hogy az Európai Uniót nehogy megfosszuk egy hatékony eszköztől.
Mindenesetre bízom abban, hogy még mindig képesek vagyunk megtalálni azokat a megfelelő rendelkezéseket, amelyek a tájékoztatás iránti igényeket is kielégítik, valamint amelyek mellett fenntartható és növelhető az eszköz hatékonysága.
Az emberi jogoknak a kereskedelmi és ágazati megállapodásokba való felvételével kapcsolatos kérdés tekintetében a Bizottság úgy véli, hogy nem szükséges megismételni a társulási megállapodásokban, a partnerségi és együttműködés megállapodásokban vagy ágazati megállapodásokban szereplő emberi jogi záradékot.
Az ágazati megállapodásokban egy ilyen záradék hiánya nem akadályoz meg minket abban, hogy a kérdéses országgal emberi jogi konzultációkat folytassunk vagy hogy felhasználjuk az Európai Unió emberi jogi palettáján meglévő bármely más eszközt.
Ami a demokráciával és emberi jogokkal kapcsolatos együttműködési programokat illeti, a Bizottság szeretné emlékeztetni a Parlamentet, hogy az új eszköz, a demokráciával és emberi jogokkal kapcsolatos európai kezdeményezés különös pénzeszközöket irányoz elő az e vitában említett nehéz helyzetben lévő országokban - mint például Kubában és Burmában illetve Mianmarban - zajló projektek tekintetében.
Az emberi jogok egyetemességének kérdését tekintve hadd hangsúlyozzam, hogy az Európai Unió azonosul valamennyi emberi jog egyetemességének, oszthatatlanságának, kölcsönös függésének és egymáshoz való kapcsolódásának elvével.
A bécsi emberi jogi világkonferencia által kikiáltott, említett elv értelében az emberi jogokkal globálisan méltányos és egyenlő módon kell foglalkozni, azonos alapokon és azonos hangsúly mellett.
Ez természetesen nem zárja ki azt, hogy egy adott ülésen a jogok egy meghatározott csoportja több figyelmet kapjon a helyszíni események miatt vagy párbeszédpartnereink az iránti készségessége miatt, hogy bizonyos kérdéseket tárgyaljunk meg más kérdések helyett.
A Bizottság különösen örül annak, hogy a jelentés jó néhány ajánlást szentel a nők jogaira és párbeszédekbe való bevonásukra.
Nem szabad a jogok más csoportjait és más olyan rétegeket sem elfelejtenünk, amelyek figyelmet érdemelnek.
A választásmegfigyelői missziók kérdését tekintve a Bizottság egyetért azzal, hogy a politikai párbeszéd és különösen emberi jogi párbeszéd alkalmat kínál arra, hogy a partnerországoknál felhozzuk az uniós választásmegfigyelői missziók ajánlásainak nyomon követését.
Ezzel összefüggésben a Bizottság az Európai Unió misszióelnökének folyamatos alkalmazását is javasolta.
E nyomon követésnek a kérdéses politikai és választási hatóságok által tett intézkedésekre és a civil társadalom aktív szerepére és a demokrácia előmozdítására - beleértve a választási reformot is - kell összpontosítania.
A Bizottság nincs meggyőződve arról, hogy e célból a választások után alkalmazandó különös és önálló protokollmechanizmust kellene életbe léptetni.
A Bizottság azon a véleményen van, hogy a segítségnyújtás, a párbeszéd eszközei és a nyomon követési mechanizmusok már léteznek a választások utáni stratégiák biztosítására és a demokrácia támogatására, valamint hogy ezeket a mechanizmusokat a továbbiakban is használni kell.
Ami Van Orden úr kifejezett kérdését illeti, továbbítani fogom aggályát és kérdését Ferrero-Waldner biztos úrnak, aki kétségtelenül válaszolni fog Önnek.
Befejezésül hadd mondjam el, hogy jegyeztem az egyes helyzetekre vonatkozó különös megjegyzéseket.
Biztosíthatom Önöket, hogy ezeket a megjegyzéseket továbbítom Ferrero-Waldner biztos úrnak, aki azokat minden bizonnyal megfelelően mérlegeli majd.
A vitát lezárom.
A szavazásra 2007. szeptember 6-án, csütörtökön kerül sor.
Írásbeli nyilatkozatok (142. cikk)
írásban. - (IT) Szeretném őszintén megköszönni az előadónak a munkáját, mert úgy vélem, hogy alapvető fontosságú egy, az emberi jogokkal és a demokráciával kapcsolatos, következetes európai politika elfogadása a nemzetközi párbeszédek során.
Valójában túl gyakran kerekedtek felül a gazdasági és stratégiai érdekeken alapuló érvek az e Parlamentben kinyilvánított jó szándékokon és európai értékeken.
Különösen a harmadik országokkal kötött gazdasági és kereskedelmi megállapodásokat illetve a WTO-tárgyalásokat illetően az EU olykor nem fordít elegendő figyelmet a munkavállalók, kisebbségek, nők és gyermekek jogaira az EU-n kívül, ezzel pedig hallgatólagos bűntárssá válik a bűncselekményekben és a tűrhetetlen gyakorlatokban.
Az európai szociális, gazdasági és energiapolitika - amelyek az EU-t a humán és energia-erőforrás tekintetében függetlenebbé tették - abban is segítenék Európát, hogy megszabaduljon bizonyos geopolitikai kötelékektől, amelyek egyes helyzetekben arra kényszerítik, hogy hallgasson az emberi jogokról.
Végül pedig a konkrét helyzetekről szóló számos európai parlamenti állásfoglalás és nyilatkozat süket fülekre talál: fontos, hogy mind a Tanács, mind a Bizottság több figyelmet szenteljen az európai parlamenti képviselők felszólításainak, akik olyan személyek vagy etnikai csoportok kéréseinek adnak hangot, akik vagy amelyek máskülönben a kommunikáció minden formájából kiszorulnak.
Mindazon sok jó dolog között, amit a jelentés megemlít, külön dicséretet érdemel az, hogy felszólítja a Tanácsot és a Bizottságot, hogy teljesebb körűen vonja be a Parlamentet a harmadik országokkal folytatott párbeszédek előkészítésébe és nyomon követésébe.
Az Európai Parlament végül is olyan intézmény, amelynek az emberi jogokkal kapcsolatos véleményét világszerte nagy becsben tartják.
Nem szabad azonban elfelejtenünk, hogy az Unión kívüli országokkal folytatott párbeszéd önmagában nem válhat céllá.
Kategorikusan hangsúlyozni kell, hogy az emberi jogok nem játszhatnak szerepet semmilyen tárgyalásban, illetve nem képezhetik diplomáciai vagy gazdasági alapú alku tárgyát.
E jogok megsértése nem tűrhető el, az Európai Uniónak pedig -ügynökségeivel együtt - teljes egészében óvnia kell ezt az elvet azon történelmi, kulturális és erkölcsi értékek tükrében, amelyek vezérlik.
Amit alapvetően tennünk kell, az az olyan országokra gyakorolt állandó és következetes befolyás, mint például is Oroszország vagy Kína, amelyekkel az intézményesített párbeszéd már egy ideje zajlik.
Létfontosságú a megállapodások eredményeinek és a konzultációk egymást követő fordulóiban általuk megállapított kötelezettségek nyomon követése, mivel csak ily módon érhető el tényleges előrehaladás.
Ezzel összefüggésben örömteli, hogy a jelentés megemlít olyan területeket, ahol ezeknek az országoknak még sokat kell tenniük.
Sajnos azonban még mindig sok ilyen probléma van.
A fenntarthatóság elvének végrehajtása az Európai Unió halászatában a legnagyobb fenntartható hozamon keresztül (vita)
A következő napirendi pont a Halászati Bizottság nevében Fraga Estévez asszonynak az Európai Unió halászatában a legnagyobb fenntartható hozamon keresztül a fenntarthatóság elvének végrehajtásáról szóló jelentése.
előadó. - (ES) Elnök asszony! Először is engedje meg, hogy elmondja, hogy ma egy spanyol halászhajó elsüllyedt az andalúziai partoknál, amelynek következtében három ember meghalt, öt pedig eltűnt.
Kérem a Parlamentet, hogy osztozzon a családok gyászában és fejezze ki azon kívánságát, hogy az eltűnt halászok megmeneküljenek.
Most pedig rátérek arra a jelentésre, amelyet ma tárgyalunk.
Az első dolog, amit szeretnék hangsúlyozni - ahogyan azt maga a Bizottság is elismeri és a Parlament is kimondta sok alkalommal - a közösségi halászati irányítási rendszer egyértelmű kudarca, amely fennállásának sok-sok évében nem biztosította a források fenntarthatóságát és még kevesebbet tett, hogy támogasson a hatékony és nyereséges halászati ágazatot.
Paradox módon az irányítási rendszer az egyetlen, amely nem képezte a 2002. évi nagyobb reformok alapvető részét és emiatt a Bizottságnak itt-ott szépítenie kell a hibákat, kezelve a nem fenntartható visszaengedéseket, nap mint nap ellenőrzési intézkedéseket találva ki és helyreállítási terveket állapítva meg, anélkül azonban, hogy a lényeggel foglalkoznának: a halászati irányítási modell koherens és naprakész keretének kialakításával.
Ilyen keretben kaptuk meg a Bizottság közleményét, amely a legnagyobb fenntartható hozamot választja a hosszú távú halászati tevékenységek mércéjéül, amely olyan elméleti modell, amely megpróbálja kombinálni a fajok leghatékonyabb kiaknázását a biológiai fenntarthatóság garantálásával.
A probléma az, hogy a legnagyobb fenntartható hozamról - amely esetleg szellemi és elméleti koncepcióként feddhetetlen - megállapították, hogy több ellentmondással is bír a gyakorlati alkalmazásban és valójában a tudományos közösség nagy része úgy véli, hogy az már jórészt tárgytalan.
A feladat tehát a modell oly módon való újrafogalmazása, hogy az a halászati közösségek realitásához tudjon igazodni. Ez az a pont, ahol egy sor kérdés vetődik fel arra vonatkozóan, hogy hogyan is lehetne ezt megtenni, amelyre az általunk ma előterjesztett jelentés megpróbált rávilágítani és amelyet a Bizottság - igen kétértelmű és homályos - közleményében semmilyen módon nem válaszoltak meg.
Világos, hogy nem kritizáljuk a Bizottságnak az új irányítási modell meghatározására irányuló szándékát, de a legnagyobb fenntartható hozam jelenlegi kialakításában az a baj, hogy nem képes kifejteni, hogy hogyan fog felülkerekedni a gyakorlatba való átültetésével kapcsolatos nehézségeken és hogyan fogja elkerülni a buktatókat.
Tudjuk, hogy ezek között a legnagyobb fenntartható hozam egy sor megbízható, pontos tudományos adatot igényel, holott a fajok nagy többsége esetében nem lehetséges egy ilyen mérvű bizonyosság megszerzése.
Másodsorban a modellt egyetlen populáció kiaknázására alapozva dolgozták ki, míg a közösségi halászat nagy többsége több fajon alapul, ami sok faj túl- vagy alulhalászását jelenti, ami viszont természetesen ellentétes a legnagyobb fenntartható hozam jelenlegi fogalommeghatározásával.
Nem működik a mélytengeri fajokkal kapcsolatban sem és tudjuk azt is, hogy más tényezők is befolyásolják a populációk státuszát - mint például a toborzási tévedések vagy a környezeti tényezők -, amelyek a legnagyobb fenntartható hozam helytelen meghatározását eredményezhetik.
Ami biztos az az, hogy a legnagyobb fenntartható hozam szigorú alkalmazása rövid távon a halászati lehetőségek - ennélfogva pedig a közösségi flotta tevékenységének, jövedelmének és foglalkoztatásának - olykor drasztikus csökkentését fogja eredményezni.
Elnök asszony! Hadd köszönjem meg valamennyi kollegámnak segítségüket és hadd kérjem annak a jelentésnek az elfogadását, amelynek segítségével a Halászati Bizottság fel kívánja hívni az Európai Bizottságot először is arra, hogy tisztázzon valamennyi ilyen bizonytalanságot mielőtt néhány óriási gazdasági jelentőségű fajra kényszerítené egy olyan típusú modell bevezetését, amelynek hatékonysága - sok halászat számára - tudományosan és gazdaságilag is megkérdőjelezhető.
A bizottság szintén szeretné felszólítani a Bizottságot, hogy először komolyan vizsgáljon meg egy ökoszisztéma alapú megközelítéssel bíró egyértelmű halászati irányítási rendszert és csak azután döntsön arról, hogy hogyan igazítsa ki a referenciapontokat és a kiválasztott modellt, függetlenül attól, hogy ez a legnagyobb fenntartható hozamon vagy valami máson alapul-e.
Ezt nem szabad anélkül megtenni - és ezt hangsúlyoznom kell -, hogy először elvégeznék az annak végrehajtásával és a hatásával szemben tett intézkedésekkel járó utóhatások társadalmi és gazdasági elemzését.
Ezek a kérdések jelenleg igencsak aggasztják ágazatainkat és minket is.
a Bizottság tagja. - Elnök asszony! Először is engedje meg, hogy megköszönjem az előadónak, Fraga Estévez asszonynak és a Halászati Bizottság valamennyi tagjának a legnagyobb fenntartható hozamon alapuló fenntartható halászat végrehajtásáról szóló, igen alapos jelentést.
Örömmel látom, hogy az egyetértés széles körű, különösen azt illetően, hogy el kell mozdulnunk az éves döntéshozataltól, ami fokozatosabb megközelítést és az ágazat részéről jobb tervezést tesz lehetővé.
Egy hosszabb távú megközelítés több stabilitást és fenntarthatóságot is lehetővé fog tenni a halászati erőforrások kiaknázásában.
Biztos vagyok benne, hogy egyetértünk azokkal a célkitűzésekkel, amelyek szerint sürgősen intézkedéseket kell tenni az európai halászati erőforrások igen gyenge állapotának javítása céljából annak érdekében, hogy az állományokat fenntartható szintekre hozzuk, ami ugyanakkor hosszú távon javítani fogja a halászati iparág nyereségességét.
Az ipar részére származó előnyök mellett van egy teljesítendő nemzetközi politikai kötelezettségvállalás is.
Különösen értékelem és osztom a Halászati Bizottság azon nézetét, miszerint a közös halászati politikának új irányítási modellre van szüksége a halászati lehetőségek, a kimerült állományok helyreállításának és a halászati erőfeszítési szintek fenntartható és nyereséges szintekre való igazításának meghatározásához.
Továbbá - és ez igen fontos - a halászati erőfeszítések legnagyobb fenntartható hozamszintekre való felhozatala az egyetlen és legfontosabb intézkedés, amely megtehető annak érdekében, hogy csökkenjen a visszaengedés mértéke az európai vizekben.
Tudom, hogy vannak aggályok is.
Sok aggályt osztok is és tudom, hogy azokkal foglalkozni kell.
Először is: tudom, hogy a legnagyobb fenntartható hozam értékelése nem egyszerű feladat.
Vannak tudományos bizonytalanságok és a az ökoszisztémára gyakorolt hatások és a vegyes halászattal kapcsolatos kérdések miatt is bonyolult.
A halászati tudomány még nem képes pontosan jelezni előre, hogy egy adott állomány vagy állományegyveleg tekintetében mekkora lesz a legnagyobb fenntartható hozam.
Azonban nemcsak a nehézségeket kell néznünk.
A tudomány meg tudja mondani, hogy a halászatnak melyik irányba kell elmozdulnia a hozamok növelése és a költségek csökkentése érdekében.
Még akkor is, ha a cél nem egész pontos, az irány elég jól ismerhető.
El kellene kezdenünk elmozdulni a helyes irányba és fokozatosan értékelni és felülvizsgálni a legnagyobb fenntartható hozammal kapcsolatos referenciapontokat, ahogyan a halászat fejlődik.
A vegyes halászati helyzeteket körültekintően kell tanulmányozni és meg kell határozni a lehető legjobb megoldásokat a teljes halászati rendszer potenciális hozamával kapcsolatban.
Ez a progresszív megközelítés lehetővé fogja tenni a környezeti, gazdasági és társadalmi aspektusok feltárását.
Ez az a megközelítés, amelyet az északi-tengeri sima lepényhalra és nyelvhalra vonatkozó hosszú távú terv tekintetében is elfogadtak az idén és amelyet az e megközelítés végrehajtása tekintetében helyes modellnek tartok.
Amint a jelentés is hangsúlyozza, sürgős megkezdeni a helyes irányba való elmozdulást.
Hadd hangsúlyozzam itt, hogy a hosszú távú irányítási tervek a gyakorlati értelemben a halászat irányítását a helyes irányba terelik: azaz elfordítják a túlzott mértékű kiaknázástól és nem szükségszerűen egy, a legnagyobb fenntartható hozammal kapcsolatban rögzített cél felé.
A tervek rendelkezéseket tartalmaznak a célok rendszeres felülvizsgálataira vonatkozóan, amelyek lehetővé teszik a legnagyobb fenntartható hozammal kapcsolatos célok kiigazítását például akkor, amikor a természetes környezet változik vagy amikor a tudományos tanácsot vizsgálták felül.
Másodsorban egyetértek, hogy fontos a halászati kérdések helyi szinten történő kezelése és az érintetteknek az olyan fontos döntésekbe való bevonása, mint a célkitűzések megválasztása, az a lépték, amellyel e célkitűzések felé haladni kell, valamint az intézkedések - például adó, erőforrás-gazdálkodás és technikai kiigazítások - megfelelő kombinációja.
A Bizottság csak regionális alapon fogja elkészíteni a legnagyobb fenntartható hozammal kapcsolatos terveket és csak azt követően, hogy részletes konzultációt folytatott az érintett ágazatokkal.
A regionális tanácsadó testületek fontos szerephez jutnak majd itt, munkájukat pedig már megkezdték.
A gazdasági és társadalmi elemzések szintén fontosak ebben a folyamatban, a Bizottság pedig az irányítási tervekre vonatkozó valamennyi javaslatot hatásvizsgálattal fogja kísérni, amelyben elemzik majd a javaslatok gazdasági, társadalmi és környezeti aspektusait.
A halászati kutatás megnövekedett mértékű támogatása szükségszerűen része a legnagyobb fenntartható hozammal kapcsolatos tervek kidolgozásának.
A keretprogramok, a halászati tudományos, műszaki és gazdasági bizottságok és a halászati gazdasági bizottság, valamint a Nemzetközi Tengerkutatási Tanács munkája mind lényeges ebben az összefüggésben, ami prioritást képező terület lesz a követező években.
A legnagyobb fenntartható hozammal rendelkező halászat felé való elmozdulás sok esetben a flottakapacitás kiigazítását és a halászati erőfeszítés csökkentését jelenti majd.
Az Európai Halászati Alapot azért hozták létre, hogy a tagállamok meg tudják tervezni a nemzeti flottakapacitás kialakítását és fel tudják használni a flottaméret hosszú távú célkitűzéseknek megfelelő módon történő kiigazításának elősegítésére és a megfelelő társadalmi és gazdasági rendelkezések figyelembe vételére a közösségi költségvetésből érkező társfinanszírozást.
Szeretnék egypár szót szólni a Schlyter úr által javasolt három módosítással kapcsolatban is.
A Bizottság úgy véli, hogy a legnagyobb fenntartható hozammal kapcsolatos feltételek irányába való elmozdulásra vonatkozó fokozatos megközelítésnek kellene az általános szabálynak lennie.
Semmi szükség arra, hogy minden esetben drasztikusan mozduljunk a legnagyobb fenntartható hozam irányába.
Ami a legnagyobb fenntartható hozam elérésére vonatkozó tudományos módszertant illeti, a Bizottság eseti alapon fog tudományos tanácsot kérni.
Nem lehetünk elfogultak a tudományos vitával szemben azzal, hogy előre megítéljük, hogy mely módszerek lehetnek jobbak a többinél.
Végül - mint már említettem -, helyes azt mondani, hogy az Európai Halászati Alap a tagállamok rendelkezésére bocsát állami támogatásokat, hogy a halászati flottáik szerkezetét a legnagyobb fenntartható hozamra vonatkozó stratégiákkal összhangban alakítsák át.
Ezt azonban nem szabad kompenzációnak tekinteni, hanem egy, az átmenetet lehetővé tevő pénzügyi ösztönzőnek, mivel a halászati ipar lesz az új politika tényleges kedvezményezettje.
A Bizottság folytatni fogja a párbeszédet a halászati ágazattal és elkezdi majd megvitatni az egyedi hosszú távú terveket számos halászat vonatkozásában a legnagyobb fenntartható hozam perspektívájával.
Ez ilyen tervek végrehajtása javítani fogja az állományok és az ipar stabilitását és termelékenységét.
Nagyon várom az Önökkel az e tervekről a későbbiekben folytatott további vitákat, miután a Bizottság elvégezte a hatásvizsgálatokat, konzultált az iparral és elkészítette javaslatait.
Sok munka van még hátra és igen hálás leszek az Önök e politikai terület kidolgozásában nyújtott támogatásáért.
a PPE-DE képviselőcsoport nevében. - Elnök asszony! Üdvözlöm Fraga Estévez asszony jelentés, és különösen azt, hogy rávilágított a Bizottság javaslatával kapcsolatos aggályokra, mivel komoly fenntartásaim vannak a biztos úr arra irányuló javaslataival kapcsolatban, hogy a legnagyobb fenntartható hozam modelljét igazítsák ki a halállományok irányítására vonatkozó referenciapontként.
2015 politikai dátum és nem tudományos.
Egyes állományok számára túl korai, mások számára pedig túl késő a túlhalászást illetően.
Miközben a javaslat célja a halászat gazdasági hozamának maximalizálása és egyszersmind az állomány fenntartása annak érdekében, hogy az legnagyobb fenntartható megtérüléseket eredményezhessen hosszú távon, attól tartok, hogy - mivel messze van attól, hogy csökkentse a visszaengedett fogások mennyiségét -, a modellben meglévő kritikus tévedések túlzott mértékű kiaknázáshoz vezethetnek, mivel a fogási szintek kiszámításához használt feltevések egyetlen fajon, sekélyvízi halászaton alapulnak és nem veszik figyelembe a földrajzi és biológiai sokféleséget.
Dicséretesnek tartom azt a célkitűzést, hogy növelni kell a halfajok védelmének hatékonyságát, amit mindannyiunknak meg kell tenni.
Úgy vélem azonban, hogy a Bizottság e téren nem végzett elegendő kutatást.
Nem értékelték mélyrehatóan a legnagyobb fenntartható hozam modelljében rejlő hibakockázatot.
Ezen túlmenően a tudósok többsége, valamint az ENSZ Élelmezési és Mezőgazdasági Szervezete számára a hagyományos legnagyobb fenntartható hozam modellt meghaladták olyan új, csúcstechnológiás megközelítések, amelyek az ökoszisztéma egészére kiterjednek ahelyett, hogy egy, az állatpopuláció dinamikájának elavult fogalmára hagyatkoznának.
A legnagyobb fenntartható hozam olyan életlen eszköz, amely a halászzsákmány-többlet termelésen alapul a populáció magas növekedése idején, mielőtt az elérné a szaporodási kapacitást.
Olyan eszköz egyúttal, amely túlhalászáshoz vezethet, ha azt több fajjal rendelkező halászatra alkalmazzák, mivel nem érhetők el egyszerre valamennyi faj esetében az optimális szintek, vagy akkor, ha azt olyan mélytengeri fajokra alkalmazzák, amelyek olyan mély tengerekben és nyílt vizekben élnek, mint amilyen az Északi-tenger és az Atlanti-óceán.
A modell - elfogadása esetén - egyszerre fogja az állományok összeomlását és a piac összeomlását eredményezni.
Arra buzdítanám a biztos urat, hogy szilárd, tudományos és bizonyítékokon alapuló megközelítést alkalmazzon.
A saját szavai, biztos úr, hogy az ember nem lehet elfogult a tudományos vitával szemben.
Egyetértek Önnel.
Alkalmazzon tudományos, bizonyítékokon alapuló megközelítést és vizsgálja meg újból ezt a javaslatot ahelyett, hogy - és ne vegye tiszteletlenségnek - még ha megkésve is, de úgy táncol, ahogy a Nemzetközi Tengerkutatási Tanács fütyül.
a PSE képviselőcsoport nevében. - (PT) Elnök asszony, biztos úr, halászati bizottsági elnök úr! Azzal szeretném kezdeni, hogy gratulálok az előadónak kiváló munkája miatt és hogy gratulálok a Bizottságnak azon közlemény miatt, amely megfelel az egyik olyan követelménynek, amelyet maga a Bizottság hagyott jóvá a 2002. évi Johannesburgi Világ-csúcstalálkozón és amely megfelel az említett konferencián körvonalazott nyolc kitűzés közül az elsőnek.
Az Európai Bizottság minden bizonnyal már sok mindent elért a nyolc célkitűzés körén belül, de szeretném emlékeztetni a biztos urat arra, hogy 2007-ben járunk egy 2002-ben tartott csúcstalálkozón 2015-ig kitűzött célok tekintetében.
Nem tűnik eléggé gyors, az előttünk álló kihívások léptékére adott reakciónak az a tény, hogy ebben a szakaszban még mindig csak ezt a közleményt tárgyaljuk.
Nagyon örülök annak, amit a biztos úr az új irányítási modell szükségességére vonatkozóan mondott és - mivel a javaslat az ökoszisztéma irányítására helyezi a hangsúlyt - úgy vélem, hogy a helyes úton járunk.
Ha azonban a legnagyobb fenntartható hozam e koncepcióját valamiféle teljesen új dolognak tartjuk - tévedünk, mivel ez a koncepció - ami elméleti elgondolás - mindig is olyan koncepció volt, amely valamennyi kvóta és TAC meghatározása mögött meghúzódott, amelyeket éppen csak e koncepció alapján lehet meghatározni.
A probléma az, hogy a koncepció alkalmazása sok problémával jár, amelyeket az előadó és kollégánk, Doyle asszony igen jól leírt, intézkedéseinket pedig nem alapozhatjuk pusztán a koncepció vakon történő alkalmazására, hanem meg kell próbálnunk javítani annak hatékonyságát, ellenőrizve, hogy hol vallott kudarcot és hol járt jó eredményekkel, és őszintén nem vélem úgy, hogy ezt elérte volna ez a közlemény; minden más eszközt fel kell használnunk, hogy továbblépjünk.
Ez a kihívás a Bizottságra vár, és reméljük, hogy mihamarabb jó hírekkel szolgál számunkra.
a ALDE képviselőcsoport nevében. - Elnök asszony! Sajnálom, hogy ez az egyike azon alkalmaknak, amikor örülök annak, hogy a Parlament ilyen kevés hatáskörrel rendelkezik ezen a területen, különösen azért, mert fennáll annak tényleges lehetősége, hogy ezt a jelentést holnap szavazásra bocsáthatják.
Ha ez így lesz, néhányan majd azt mondhatják: "hát, a Parlament felszólította a Bizottságot, hogy vizsgálja meg újból javaslatait.”
Nem szeretném, ha ez a PR-gesztus megvalósulna. Szeretném, ha a Bizottság tudná, hogy van legalább egypár európai parlamenti képviselő, aki teljességgel ellenzi, amit itt javasolnak.
A Bizottság 2006. évi jelentése gyenge volt - őszintén szólva semmi komoly nem volt benne - és aligha volt érdemes arra, hogy papírra vessék.
Terveket, terveket és újabb terveket javasoltak, de igen csekély volt azok száma, amelyeket intézkedés kísért.
Azonban amit itt a Parlament előadója javasol az - szerintem - még rosszabb.
Különösen, ha ezt a bekezdést olvasom: "Úgy véli, hogy az idő nem érett meg arra, hogy a legnagyobb fenntartható hozam rendszerének bevezetését javasolják.”
Nyilvánvalóan alaposabb elemzésre van szükségünk.
Így - míg a Bizottság terveket akar -, mi csak többet akarunk beszélni a tervekről.
Mikor teszünk már végre valamit?
Ha ezt holnap a Parlament keresztülviszi, akkor remélem, hogy a Bizottság azt teljes egészében figyelmen kívül hagyja, mert ezt teljesen felelőtlen dolognak tartom.
A legnagyobb fenntartható hozam állapotának elérése tekintetében alkalmazott módszerre vonatkozóan van egy kérdés, egy jogos kérdés.
Őszintén? Tudjuk, mire van szükség - ez az idő felében csak játék a szavakkal.
Ha a halállomány kétharmadát biológiai szempontból nem biztonságos eszközökkel halásszák, akkor le kell állítani a halászatot; félre kell állítani a flottákat, le kell tetetni a munkát a halászokkal - talán egyfajta kompenzáció mellett -, mindaddig, amíg helyre nem állítottuk az állományokat és nem biztosítottuk mindenki számára az esélyt egy hosszú távú, egészséges jövőre.
Lehetővé kell tenni, hogy a halállományok helyre álljanak.
Tényleg megvitathatjuk annak a részleteit, hogy hogyan tökéletesíthetjük a legnagyobb fenntartható hozam állapotát, amikor van halunk és szilárdan biztosított a halak rendelkezésre állásának hosszú távú biztonsága.
Biztos úr! Minden tiszteletem az Öné, első találkozásunk óta tetszik, amit mond.
Mondhatok két dolgot?
Először is azt gondolom, hogy Ön háttérszereplővé vált; szerintem a kabinet a hátsó szobába zárja Önt az ülések során.
Véleményem szerint Európának egyfajta bajnokra van szüksége a halak tekintetében és - mint ahogyan Önnek meg kell néhány problémát oldania -, mutatkoznia kell Európa tévékamerái előtt és meg kell mondania, hogy mit kell tenni és.
A második dolog a következő: ötéves megbízatásából most a harmadik évnél tart.
Volt jó néhány jó ötlet, de ez nem párosult elegendő megvalósítással.
Szeretném, ha Ön az Európai Unió szánalmas közös halászati politikájával és annak reformjával kapcsolatos történelemben jelentős fejezet lenne.
Ezért kérem, ne lábjegyzetként gondoljon magára, hanem álljon ki és cselekedjen!
Öt évvel ezelőtt ott voltam Johannesburgban, ahol az Európai Unió vállalta a legnagyobb fenntartható hozam állapota 2015-ig való biztosításának elvét.
Nem beszéltünk arról, hogy 2015-ig egy politikát vezetnénk be; arról beszéltünk, hogy a halat 2015-ig azokra a szintekre hozzuk.
Nem szabad, hogy ez csak egy szelet legyen - annál többnek kell lennie.
Ha ezt nyolc év alatt akarjuk megtenni, akkor valószínűleg már túl késő lesz.
El kell kezdenünk a megvalósítást és ameddig ez meg nem történik, mindennap kudarcként kell magukra tekinteniük.
Ne hallgassanak a Parlamentre!
Ne hallgassanak azokra a miniszterekre, akik mindig megpróbálják megakadályozni magukat! Csak kezdjenek hozzá a megvalósításhoz!
a Verts/ALE képviselőcsoport nevében. - (SV) Elnök asszony! Egyetértek sok mindennek, amit Davies úr mond.
A halak kipusztulóban vannak!
Ha kipusztulnak, nem lesz jövedelmük a halászoknak.
Úgyhogy sokkal bölcsebb dolog most befektetni a jövőbe azzal, hogy legnagyobb fenntartható hozamok vannak az Unió eddigi politikáját képező legnagyobb rendelkezésre álló hozam helyett.
Ez teljesen fenntarthatatlan!
Majd akkor megvitathatjuk a módszerek tudományos hiányosságait és azt, hogy esetleg egy életlen eszköz.
Az EU-ban azonban általános gazdaságpolitikai cél az alacsony infláció és ez egy rendkívül életlen eszköz, mégsem kritizálták hasonlóképpen.
Ilyen esetekben ez sokkal élesebb eszköz és ezt szeretném megköszönni a biztos úrnak.
Rájött arra, hogy a politika teljesen rossz, teljesen sikertelen és most megpróbálja helyrehozni.
Később majd megtárgyaljuk a visszaengedések problémáját és talán az intézkedések egy kombinációja elkezdheti megoldani a problémákat.
De amikor társadalmi-gazdasági értékelésekről beszélünk, perspektívánknak távlatibbnak kell lennie.
Módosításomat ez hajtotta.
Anélkül akár azt is mondhatnánk: "Hát, a halászok manapság nem akarnak semmit csinálni.”
Az összes jövőbeli generáció halászaitól elvenni a munkát az nem más, mint gyenge társadalmi-gazdasági értékelés.
A halászati ágazat számára kulcsfontosságú, most tárgyalt jelentésben szereplő alapvető kérdésekre vonatkozó általános megjegyzésként: fontosnak tartjuk rámutatni a halászat fenntarthatósága elvének hosszú- és rövid távú alkalmazásában rejlő különbségekre.
Azaz arra, hogy a hosszú távú tervek célja célkitűzések vagy témák meghatározása egy viszonylag hosszú időszakot követően elérendő stabil helyzet megvalósítása érdekében, míg a rövid távú intézkedések a hosszú távú célkitűzésként javasolt szint eléréséig a halászat okozta állománypusztulás helyrehozatala érdekében évente megállapított javaslatokon alapulnak.
Ami a halászatra vonatkozó hosszú távú célkitűzést illeti, a Johannesburgban megállapított fő célkitűzés - a halállományok legnagyobb fenntartható fogásának elérése - elfogadható.
Fontos azonban hangsúlyozni, hogy a legnagyobb fenntartható hozammal kapcsolatos célkitűzés kialakítása érdekében elengedhetetlen tudományos elemzés alkalmazása a halászat okozta azon állománypusztulás meghatározása érdekében, amely garantálja azt a legnagyobb fogási arányt, amelyet a halászati erőforrások fenntartható módon képesek biztosítani.
Ehhez alapvető fontosságú az egyes halászati erőforrások természetes jellemzőinek, valamint a halászati módszerek jellegének és típusának figyelembe vétele.
A hosszú távú célkitűzés tekintetében megfelelő halászati szint értékeléséhez ellenőrizni kell a tudósok által kidolgozott előrejelzéseket, ami feltételezi, hogy az előrejelzések megbízható információkon alapulnak, hogy azokat elfogadják a vezetők, elfogadják és betartják a halászok, mindenkor - és hangsúlyozom: mindenkor - óvva a halászati ágazat és a halászati közösségek társadalmi-gazdasági helyzetét.
A gyakorlatban a cél a hosszú távú fogások és az ennek megfelelő állománypusztulás felbecslése.
Ehhez fenntarthatósági kritériumot kell kiválasztanunk és meg kell határoznunk azt a halászati szintet, amely legnagyobb fenntartható fogásszintet tesz lehetővé.
És itt kezdődik az igazi vita.
A halászat okozta állománypusztulás tekintetében különböző értékeket javasoltak a hosszú távú állománygazdálkodás számára a tagállamok kizárólagos gazdasági övezeteiben.
Több tudós véli úgy, hogy célszerű a halászat okozta állománypusztulást F0,1-ben meghatározni mint például FMSY-ben, amelyet kevésbé tartanak megfelelőnek.
Meg kell jegyezni, hogy az FMSY - ami a halászat okozta állománypusztulás - nem téveszthető össze a legnagyobb fenntartható hozammal, ami a fogási szint.
Végül pedig egyetértek azzal, hogy alapvető fontosságú, hogy a fenntarthatósági intézkedéseket a társadalmi-gazdasági következmények és az azok végrehajtásával járó költségek értékelése kísérje.
az IND/DEM képviselőcsoport nevében. - Elnök asszony! Nem túl gyakran fordul elő, hogy az egyesült királyságbeli Függetlenség Párt valamely tagja gratulál egy európai parlamenti előadónak.
Ez esetben én képezem a ritka kivételek egyikét.
Az Egyesült Nemzetek Élelmezési és Mezőgazdasági Szervezetének becslései szerint a bolygó kifogott halfajainak 70%-a már elérte vagy meghaladta a legnagyobb fenntartható hozamot.
A közös halászati politika - az abból eredő visszaengedések szégyenteljes problémájával - igen nagy mértékben hozzájárult ahhoz, ami potenciálisa, különösen az Északi-tengerben, súlyos ökológiai katasztrófa.
Az 1980-as években a kanadai kormányt figyelmeztették a halászok, hogy a tőkehalat veszélyes mértékekben halásszák túl.
A kormány tudomást sem vett a figyelmeztetésekről és 1992-re a tőkehal-halászat teljesen összeomlott.
Most úgy tűnik, hogy az európai vizekben hasonló helyzet van kialakulóban.
Az előadó a Bizottság közleményében szereplő hiányos elemzésre és az ott felkínált - az előadó által a továbbiakban primitívként leírt -, nem megfelelő megoldásokra utal.
A Bizottságot nemrégiben bírálták amiatt, ahogyan gyűjti és értelmezi a tengerrel kapcsolatos kérdésekre vonatkozó statisztikákat.
Egy új keletű tájékoztatásban a brit kormány arra utal, hogy "hiányoznak az ahhoz szükséges adatok, hogy mik lehetnének megfelelő célok.”
A legnagyobb fenntartható hozam Bizottság általi értelmezése elavult modelleken és dogmatikus ökológiai elgondolásokon alapul.
Egyértelműen bizonyítja azt az óhajt, hogy bármi áron is, de további hatásköröket szerezzen.
Halállományunk elvesztése túl magas ár és köszönöm az előadónak, hogy őszinte volt a tekintetben, hogy elítélte a Bizottság közleményét.
Az azért mindenesetre elárul valamit, ha az egyesült királyságbeli Függetlenség Párt szavait visszhangozza.
Viszont előbb-utóbb mindenki eljut ide!
Elnök asszony, biztos úr! Két kollégánk jelentése - beleértve Fraga asszonyét is - ezzel a halászattal kapcsolatos, feloldhatatlan problémával foglalkozik, feloldhatatlan, mert a halállományok korlátozottak, a kereslet pedig folyamatosan nő.
Következésképpen a halászati politika nem a KAP.
1968 és a Sicco Mansholt óta a Bizottság 40 éve követ el stratégiai hibát a KAP-pal, ami az emberiség elleni bűncselekménnyé nőtte ki magát: az emberiségnek gabonára és tejre van szüksége, a készlet pedig kevés, amint azt az áremelkedés is bizonyítja.
A halászati politikával más a helyzet.
A Bizottság hibái pusztán rendes, technokrata tévedéséből erednek és nem stratégiai bűnből.
A halállományok TAC-okkal, kvótákkal, HOPE-val, TOP-pal való kezelése kudarcot vallott.
A Bizottság mindenről jogszabályokat alkotgatott: a hálókról, az űrtartalomról, a flottateljesítményről, az egységek számáról és amikor mindezt már kimondták és megtették, akkor - amint arra az előadó rámutat - kevesebb a halász, kevesebb a tonhal és még kevesebb a kékúszójú tonhal a Földközi-tengerben, ezért is voltak dühösek a halászok júniusban és júliusban.
Ahonnan én érkeztem, a sète-i vagy Le Grau-du-Roi-i kikötőben például a kisebb hálókkal folytatott part menti halászat hagyományos részét képező "thonaille”-jal (tonhal halászására szolgáló háló) halászó halászok amiatt tiltakoztak, hogy nem tudnak júliustól már halászni.
Mindazonáltal ezen ellenőrzések, e pusztítás, mindezen szankciók ellenére - talán egy nap még elektronikus címkéket is adnak a halászoknak, hogy nyomon követhessék őket - az állományok veszélyben vannak, ezt mondja az előadó.
A közös halászati politika nem működik és miért?
Mert a probléma világméretű: Kínában, Indonéziában, a Fülöp-szigeteken és Peruban is halásznak.
A borhoz hasonlóan, megállunk, míg a világ többi része dolgozik, szétszereljük hajóinkat, míg az Egyesült Államok egyre többet épít és miközben Oroszország, Izland és Norvégia hajómotorjaik méretét növeli.
Az ember kitalálhat mutatókat, egyfajta legnagyobb fenntartható hozamot, de ha a szomszédja többet halászik, akkor nem fognak javulni az állományok, ha ő maga kevesebbet halászik.
Ezen túlmenően mivel a gazdálkodás vagy az akvakultúra nem igazán megoldás sem a halliszt miatt, a halászat ennélfogva tökéletesen bizonyítja, hogy a közösségi szint egyszerre túl magas, ha a part menti halászatról van szó, a döntéseket pedig helyi szinten kellene meghozni vagy pedig túl alacsony, amikor a mélytengeri halászatról beszélünk.
Mindezekben az esetekben vagy nagyon gyorsan felemelkedünk a globális szintre a tudósok segítségével, vagy a XXI. század végére a moziba mehetünk, hogy az utolsó Némókat még kifogjuk.
Elnök asszony! Üdvözlöm és támogatom ezt a jelentést és dicsérem az előadó munkáját.
Évekig beszéltünk a fenntartható halászatról és legalább ennyi évig a bürokratikus ellenőrzésekről.
