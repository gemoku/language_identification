Kroky podniknuté na základe uznesení Parlamentu: pozri zápisnicu
Predložené dokumenty: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Zaslanie textu zmlúv poskytnutých Radou: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Budúce akcie v oblasti patentov (predložené návrhy uznesení): pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 23.55)
Otvorenie rokovania
(" συνεδρίαση αρχίζει στις 9 π.μ.)
Predložené dokumenty: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
1.
Dohoda ES/Bulharsko: účasť na práci Európskeho strediska pre monitorovanie drog a drogovej závislosti (hlasovanie)
2.
Dohoda ES/Rumunsko: účasť na práci Európskeho strediska pre monitorovanie drog a drogovej závislosti (hlasovanie)
3.
Dohoda ES/Turecko: účasť na práci Európskeho strediska pre monitorovanie drog a drogovej závislosti (hlasovanie)
4.
Dohoda medzi Európskym spoločenstvom a Singapurom o určitých aspektoch leteckých služieb (hlasovanie)
5.
Dohoda medzi Európskym spoločenstvom a Austráliou o určitých aspektoch leteckých služieb (hlasovanie)
6.
Dohoda medzi Európskym spoločenstvom a Novým Zélandom o určitých aspektoch leteckých služieb (hlasovanie)
7.
Dohoda medzi Európskym spoločenstvom a Uruguajom o určitých aspektoch leteckých služieb (hlasovanie)
8.
Dohoda medzi Európskym spoločenstvom a Maldivami o určitých aspektoch leteckých služieb (hlasovanie)
9.
Riadenie európskych programov satelitnej rádiovej navigácie (hlasovanie)
10.
Kvalita vôd mäkkýšov (kodifikované znenie) (hlasovanie)
11.
Klamlivá a porovnávacia reklama (kodifikované znenie) (hlasovanie)
12.
Lehota ochrany autorského práva a niektorých príbuzných práv (kodifikované znenie) (hlasovanie)
13.
Nájomné právo a výpožičné právo a určité práva súvisiace s autorskými právami v oblasti duševného vlastníctva (kodifikované znenie) (hlasovanie)
14.
Kontrola štítničky nebezpečnej (kodifikované znenie) (hlasovanie)
15.
Glukóza a laktóza (kodifikované znenie) (hlasovanie)
16.
Zmeny a doplnenia článkov 3 a 4 rokovacieho poriadku Európskeho parlamentu (hlasovanie)
19.
Štatistická klasifikácia ekonomických činností (hlasovanie)
20.
Mimoriadna finančná pomoc Spoločenstva Kosovu (hlasovanie)
21.
Európska agentúra pre obnovu (hlasovanie)
25.
Ochrana a dobré životné podmienky zvierat (2006 - 2010) (hlasovanie)
26.
Nadviazanie na správu o hospodárskej súťaži v oblasti slobodných povolaní (hlasovanie)
Opravy hlasovania a zámery pri hlasovaní: pozri zápisnicu
Zloženie Parlamentu: pozri zápisnicu
Rozhodnutia týkajúce sa určitých dokumentov: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
(Se levanta la sesión a las 12.10 horas)
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Podpis aktov prijatých v spolurozhodovacom postupe: pozri zápisnicu
Oznámenie predsedníctva: pozri zápisnicu
Vzťahy medzi Európskou úniou a Ruskom po vražde novinárky Anny Politkovskej (predložené návrhy uznesení)
Predložené dokumenty: pozri zápisnicu
Petície: pozri zápisnicu
Presun finančných prostriedkov: pozri zápisnicu
Zaslanie textu zmlúv poskytnutých Radou: pozri zápisnicu
Kroky podniknuté na základe uznesení Parlamentu: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 22.20)
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
OSN: homologizácia vozidiel kategórie M2 alebo M3 z hľadiska ich celkovej konštrukcie (hlasovanie)
2.
Pristúpenie Bulharska a Rumunska: prijímanie úradníkov Európskych spoločenstiev (hlasovanie)
3.
Zmeny a doplnenia stanov spoločného podniku Galileo (hlasovanie)
4.
Nórsko a Európske monitorovacie centrum pre drogy a drogovú závislosť (hlasovanie)
5.
Žiadosť o zbavenie Bogdana Golika poslaneckej imunity (hlasovanie)
6.
Žiadosť o ochranu imunity a výsad Maria Borghezia (hlasovanie)
7.
Opravný rozpočet 3/2006 (hlasovanie)
8.
Návrh opravného rozpočtu č. 5/2006 (hlasovanie)
9.
Strategické partnerstvo medzi EÚ a Juhoafrickou republikou (hlasovanie)
10.
Finančný nástroj pre životné prostredie (LIFE +) (hlasovanie)
11.
Program na podporu európskeho audiovizuálneho sektora (MEDIA 2007) (hlasovanie)
12.
Program Kultúra (2007-2013) (hlasovanie)
13.
Mechanizmus Spoločenstva v oblasti civilnej ochrany (hlasovanie)
14.
Vykonávacie opatrenia (2. stupeň) smerníc "Transparentnosť" a "Prospekt" (hlasovanie)
15.
Vykonávacie opatrenia (2. stupeň) smerníc "Transparentnosť" a "Prospekt" (hlasovanie)
16.
Úloha a miesto prisťahovalkýň v Európskej únii (hlasovanie)
17.
Vymáhanie finančných prostriedkov Spoločenstva (hlasovanie)
That concludes the vote.
Hlasovanie
The next item is the vote.
(For the results and other details on the vote: see Minutes)
Opravy hlasovania a zámery pri hlasovaní: pozri zápisnicu
(The sitting was suspended at 12.35 and resumed at 15.00)
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Zloženie Parlamentu: pozri zápisnicu
Program nasledujúcej schôdze: pozri zápisnicu
Skončenie rokovania
(Posiedzenie zostało zamknięte o godz. 23.50.)
Otvorenie rokovania
(Se abre la sesión a las 9.05 horas)
Zloženie politických skupín: pozri zápisnicu
3.
Program "Mládež v akcii" na obdobie 2007 - 2013 (hlasovanie)
4.
Akčný program v oblasti celoživotného vzdelávania (hlasovanie)
5.
Program "Európa pre občanov" (2007 - 2013) (hlasovanie)
6.
Obmedzenie uvádzania na trh a používania perfluóroktánsulfonátov (hlasovanie)
9.
Zavedenie, prevádzka a používanie SIS II (rozhodnutie) (hlasovanie)
10.
Vzťahy medzi Európskou úniou a Ruskom po vražde novinárky Anny Politkovskej (hlasovanie)
11.
Rakovina prsníka (hlasovanie)
Schválenie zápisnice z predchádzajúceho rokovania: pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 00.10)
Otvorenie rokovania
(Posiedzenie zostało otwarte o godz. 10.05)
Predložené dokumenty: pozri zápisnicu
2.
Návrh všeobecného rozpočtu na rok 2007 (oddiel III) (hlasovanie)
4.
Rybárske flotily z najvzdialenejších regiónov (hlasovanie)
6.
Moldavsko (Podnestersko) (hlasovanie)
7.
Gruzínsko (Južné Osetsko) (hlasovanie)
8.
Vývoz toxického odpadu do Afriky (hlasovanie)
9.
Trestnoprávna ochrana životného prostredia (hlasovanie)
10.
Európsko-stredomorská dohoda o pridružení EÚ/Sýria (hlasovanie)
11.
Konferencia o klimatických zmenách v Nairobi (hlasovanie)
12.
Vnútrozemská vodná doprava (hlasovanie)
Hlasovanie
Pasamos al turno de votaciones.
(Para los resultados y otros detalles de la votación: véase el Acta)
Opravy hlasovania a zámery pri hlasovaní: pozri zápisnicu
(La sesión, suspendida a las 13.50 horas, se reanuda a las 15.05 horas)
Zloženie výborov a delegácií: pozri zápisnicu
Oznámenie spoločných pozícií Rady: pozri zápisnicu
Schválenie zápisnice z predchádzajúceho rokovania: pozri zápisnicu
1.
Tibet (hlasovanie)
2.
Rios Montt (hlasovanie)
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
Je déclare interrompue la session du Parlement européen.
(La séance est levée à 16h25)
Presun finančných prostriedkov: pozri zápisnicu
Petície: pozri zápisnicu
Zaslanie textu zmlúv poskytnutých Radou: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Písomné vyhlásenia a otázky na ústne zodpovedanie (predložené dokumenty) : pozri zápisnicu
Predložené dokumenty: pozri zápisnicu
Rozhodnutia týkajúce sa určitých dokumentov: pozri zápisnicu
Zloženie výborov a delegácií: pozri zápisnicu
Podpis aktov prijatých v spolurozhodovacom postupe: pozri zápisnicu
Návrh všeobecného rozpočtu na rozpočtový rok 2007 (lehota na predloženie pozmeňujúcich a doplňujúcich návrhov) : pozri zápisnicu
Program rokovania na nasledujúci deň: pozri zápisnicu
Skončenie rokovania
(The sitting was closed at 22.45)
Otvorenie rokovania
(Die Sitzung wird um 9.00 Uhr eröffnet.)
Predložené dokumenty: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Režimy priamej podpory v rámci SPP a podpora rozvoja vidieka prostredníctvom EPFRV (hlasovanie)
2.
Dohoda ES/Kanada o spolupráci v oblastiach vyššieho vzdelávania, odbornej prípravy a mládeže (hlasovanie)
3.
Dohoda ES/USA v oblasti vyššieho vzdelávania a odbornej prípravy (hlasovanie)
4.
Systémy sociálneho zabezpečenia, ktoré sa uplatňujú na zamestnancov a ich rodinných príslušníkov, ktorí sa pohybujú v rámci Spoločenstva (hlasovanie)
5.
Využívanie cudzích a oblastne sa nevyskytujúcich druhov v akvakultúre (hlasovanie)
6.
Spoločná organizácia trhov s výrobkami rybolovu a akvakultúry (hlasovanie)
7.
Prístup k informáciám, účasť verejnosti na rozhodovacom procese a prístup k spravodlivosti v záležitostiach životného prostredia (hlasovanie)
8.
Oslobodenie tovaru dovážaného osobami cestujúcimi z tretích krajín od dane z pridanej hodnoty a spotrebnej dane (hlasovanie)
9.
Tretí príspevok Spoločenstva pre Fond na ochranný kryt černobyľského reaktora (hlasovanie)
11.
Podpora rozvoja vidieka prostredníctvom EPFRV (hlasovanie)
12.
Žiadosť o ochranu poslaneckej imunity Gabriela Albertiniho (hlasovanie)
13.
Žiadosť o ochranu poslaneckej imunity Gabriela Albertiniho (hlasovanie)
14.
Žiadosť o ochranu poslaneckej imunity Gérarda Onestu (hlasovanie)
15.
Politika Spoločenstva v oblasti námornej environmentálnej politiky (hlasovanie)
16.
Meracie prístroje s obsahom ortuti (hlasovanie)
18.
Spoločný podnik pre európsky systém riadenia leteckej prevádzky (SESAR) (hlasovanie)
Nous interrompons à présent les votes pour faire place à la séance solennelle.
2.
Stratégia na zlepšenie morského prostredia (hlasovanie)
3.
Hypotekárne úvery (hlasovanie)
Nous en avons à présent terminé avec les votes.
Hlasovanie (pokračovanie)
Opravy hlasovania a zámery pri hlasovaní: pozri zápisnicu
(La séance, suspendue à 13h10, est reprise à 15h10)
Schválenie zápisnice z predchádzajúceho rokovania: pozri zápisnicu
Program nasledujúcej schôdze: pozri zápisnicu
Skončenie rokovania
(La séance est levée à 24 heures)
Otvorenie rokovania
(Se abre la sesión a las 9.05 horas)
Písomné vyhlásenia (predložené dokumenty): pozri zápisnicu
2.
Systém všeobecných preferencií Európskej únie (hlasovanie)
1.
Služby na vnútornom trhu (hlasovanie)
Se cierra el turno de votaciones.
Hlasovanie (pokračovanie)
Continuamos con el turno de votaciones.
Opravy hlasovania a zámery pri hlasovaní: pozri zápisnicu
(La sesión, suspendida a las 13.10 horas, se reanuda a las 15.00 horas)
Schválenie zápisnice z predchádzajúceho rokovania: pozri zápisnicu
Zloženie politických skupín: pozri zápisnicu
Program rokovania na nasledujúci deň: pozri zápisnicu
Skončenie rokovania
(Zasedání skončilo ve 23:30)
Oznámenie spoločných pozícií Rady: pozri zápisnicu
3.
Dohovor o zákaze biologických a toxických zbraní (BTWC), trieštivých bômb a konvenčných zbraní (hlasovanie)
4.
Stratégia pre oblasť Baltického mora v rámci Severnej dimenzie (hlasovanie)
7.
Ženy v medzinárodnej politike (hlasovanie)
Schválenie zápisnice z predchádzajúceho rokovania: pozri zápisnicu
Program nasledujúcej schôdze: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
1.
Etiópia (hlasovanie)
2.
Bangladéš (hlasovanie)
3.
Irán (hlasovanie)
Tím je hlasování ukončeno.
Žiadosť o ochranu poslaneckej imunity: pozri zápisnicu
Žiadosť o zbavenie poslaneckej imunity: pozri zápisnicu
Zloženie výborov a delegácií: pozri zápisnicu
Presun finančných prostriedkov: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
Přerušuji zasedání Evropského parlamentu.
(Zasedání skončilo v 17:05)
Schválenie zápisnice z predchádzajúceho rokovania: pozri zápisnicu
Predložené dokumenty: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia (predložené dokumenty): pozri zápisnicu
Zaslanie textu zmlúv poskytnutých Radou: pozri zápisnicu
Presun finančných prostriedkov: pozri zápisnicu
Program: pozri zápisnicu
Preskúmanie osvedčení o zvolení za poslanca
Zloženie Parlamentu: pozri zápisnicu
Oznámenie spoločných pozícií Rady: pozri zápisnicu
Program rokovania na nasledujúci deň: pozri zápisnicu
Skončenie rokovania
(La séance est levée à 0h25)
Otvorenie rokovania
(Se abre la sesión a las 9.00 horas)
Predložené dokumenty: pozri zápisnicu
Farmaceuticky účinné látky (písomné vyhlásenie): pozri zápisnicu
1.
Harmonizácia technických požiadaviek a správnych postupov v oblasti civilného letectva (hlasovanie)
2.
Technické požiadavky na plavidlá vnútrozemskej vodnej dopravy (hlasovanie)
3.
Dohoda o partnerstve v oblasti rybného hospodárstva medzi ES a Kapverdskou republikou (hlasovanie)
4.
Záruka Spoločenstva Európskej investičnej banke (hlasovanie)
5.
Zmena a doplnenie článku 139 rokovacieho poriadku (hlasovanie)
9.
Pristúpenie Rumunska (hlasovanie)
11.
Pravidlá účasti na 7. rámcovom programe ES (2007 - 2013), šírenie výsledkov výskumu (hlasovanie)
12.
Umiestňovanie pyrotechnických výrobkov na trh (hlasovanie)
13.
Európsky systém integrovanej štatistiky sociálnej ochrany (ESSPROS) (hlasovanie)
14.
Pravidlá účasti na 7. rámcovom programe Euratomu (2007 - 2011), šírenie výsledkov výskumu (hlasovanie)
15.
Osobitný program "Ľudia" 2007 - 2013 (7. rámcový program ES v oblasti výskumu, technického rozvoja a demonštračných činností) (hlasovanie)
16.
Osobitný program "Myšlienky" 2007 - 2013 (7. rámcový program ES v oblasti výskumu, technického rozvoja a demonštračných činností) (hlasovanie)
17.
Osobitný program "Kapacity" 2007 - 2013 (7. rámcový program ES v oblasti výskumu, technického rozvoja a demonštračných činností) (hlasovanie)
18.
Osobitný program "Spolupráca" (siedmy rámcový program v oblasti výskumu, technického rozvoja a demonštračných činností, 2007 - 2013) (hlasovanie)
19.
Osobitný program, ktorý sa má vykonať prostredníctvom priamych akcií Spoločného výskumného centra (Siedmy rámcový program v oblasti výskumu, technického rozvoja a demonštračných činností, 2007 - 2013) (hlasovanie)
20.
Osobitný program, ktorý sa má vykonávať prostredníctvom priamych akcií Spoločného výskumného centra (siedmy rámcový program v oblasti jadrového výskumu a vzdelávania, 2007 - 2011) (hlasovanie)
22.
Priestor slobody, bezpečnosti a spravodlivosti (hlasovanie)
25.
Čas zaradiť vyššiu rýchlosť - vytváranie Európy podnikania a rastu (hlasovanie)
That concludes the vote.
Opravy hlasovania a zámery pri hlasovaní: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
I declare adjourned the session of the European Parliament.
(The sitting was closed at 12.20 p.m.)
Zloženie Parlamentu: pozri zápisnicu
Žiadosť o ochranu poslaneckej imunity: pozri zápisnicu
Podpis aktov prijatých v spolurozhodovacom postupe: pozri zápisnicu
Predložené dokumenty: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Petície: pozri zápisnicu
Zaslanie textu zmlúv poskytnutých Radou: pozri zápisnicu
Rozhodnutia týkajúce sa určitých dokumentov: pozri zápisnicu
Program rokovania na nasledujúci deň: pozri zápisnicu
Skončenie rokovania
(Posiedzenie zostało zamknięte o godz.23.45)
Otvorenie rokovania
(Zasedání začalo v 9:00)
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
Predložené dokumenty: pozri zápisnicu
Presun finančných prostriedkov: pozri zápisnicu
	Legislatívny plán a plán práce Komisie na rok 2007 (predložené návrhy uznesení) : pozri zápisnicu
	Samit Rusko/Európska únia (predložené návrhy uznesení) : pozri zápisnicu
Hlasovanie
2.
Menovanie rumunského člena Dvora audítorov (hlasovanie)
3.
Formy účasti Islandu a Nórska na činnosti Európskej agentúry pre riadenie operačnej spolupráce na vonkajších hraniciach (hlasovanie)
5.
Prevencia, kontrola a eradikácia niektorých prenosných spongiformných encefalopatií (hlasovanie)
6.
Predkladanie štatistických údajov o vyloďovaní produktov rybolovu v členských štátoch (hlasovanie)
7.
Ochrana neplnoletých osôb a ľudskej dôstojnosti v súvislosti s konkurencieschopnosťou audiovizuálnych a informačných služieb (hlasovanie)
8.
Colníctvo 2013 (hlasovanie)
9.
Colné a obchodné prostredie bez dokumentov v papierovej forme (hlasovanie)
10.
Prieskum štruktúry poľnohospodárskych podnikov v Spoločenstve (hlasovanie)
11.
Spolupráca medzi úradmi pre vyhľadávanie majetku (hlasovanie)
12.
Výdavky na veterinárnom úseku (hlasovanie)
13.
Ochrana podzemných vôd pred znečistením a zhoršením kvality (hlasovanie)
14.
Nástroj financovania rozvojovej spolupráce (hlasovanie)
15.
Colný kódex Spoločenstva (hlasovanie)
16.
Obeh kŕmnych zmesí (hlasovanie)
17.
Štatistika Spoločenstva o štruktúre a činnosti zahraničných afiliácií (hlasovanie)
20.
Nástroj financovania spolupráce s industrializovanými krajinami a územiami a inými krajinami a územiami s vysokými príjmami (hlasovanie)
Notre séance de vote est close.
Hlasovanie (pokračovanie)
Nous reprenons à présent l'Heure des votes.
Opravy hlasovania a zámery pri hlasovaní: pozri zápisnicu
(La séance, suspendue à 13h05, est reprise à 15 heures)
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Program nasledujúcej schôdze: pozri zápisnicu
Skončenie rokovania
(The sitting was closed at 23.40)
Otvorenie rokovania
(Se abre la sesión a las 9.05 horas)
Predložené dokumenty: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Zloženie politických skupín: pozri zápisnicu
2.
Zmena a doplnenie smernice 67/548/EHS o nebezpečných látkach (REACH) (hlasovanie)
3.
Zaradenie bulharského a rumunského jazyka medzi jazyky konania Súdneho dvora Európskych spoločenstiev (hlasovanie)
4.
Zaradenie bulharského a rumunského jazyka medzi jazyky konania Súdnu prvého stupňa Európskych spoločenstiev (hlasovanie)
5.
Európsky rok medzikultúrneho dialógu (2008) (hlasovanie)
6.
Nariadenie o rozpočtových pravidlách, ktoré sa vzťahujú na všeobecný rozpočet Európskych spoločenstiev (hlasovanie)
7.
Opravný rozpočet č. 6/2006 (hlasovanie)
10.
Homologizácia motorových vozidiel so zreteľom na emisie a prístup k informáciám o opravách vozidiel (hlasovanie)
13.
Obdobie uplatňovania úprav týkajúcich sa DPH vzhľadom na služby rozhlasového a televízneho vysielania a určité elektronicky poskytované služby (hlasovanie)
14.
Legislatívny plán a plán práce Komisie na rok 2007 (hlasovanie)
Vykonávanie smernice 85/611/EHS (Podniky kolektívneho investovania do prevoditeľných cenných papierov) (hlasovanie)
Opravy hlasovania a zámery pri hlasovaní: pozri zápisnicu
(Die Sitzung wird um 14.05 Uhr unterbrochen und um 15.00 Uhr wieder aufgenommen.)
Schválenie zápisnice z predchádzajúceho rokovania: pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 23.25).
Otvorenie rokovania
(Die Sitzung wird um 9.05 Uhr eröffnet.)
Predložené dokumenty: pozri zápisnicu
Podpis aktov prijatých v spolurozhodovacom postupe: pozri zápisnicu
2.
Návrh všeobecného rozpočtu na rok 2007 v znení zmien a doplnení Rady (všetky oddiely) (hlasovanie)
3.
Postup pre predbežné preskúmanie a konzultácie vzhľadom na niektoré právne predpisy týkajúce sa dopravy, navrhnuté v členských štátoch (kodifikované znenie) (hlasovanie)
4.
Odstránenie kontrol vykonávaných na hraniciach (cestná a vnútrozemská vodná doprava) (kodifikované znenie) (hlasovanie)
5.
Prenos dôverných štatistických údajov (kodifikované znenie) (hlasovanie)
6.
Predkladanie štatistických údajov o rybolove v severovýchodnom Atlantiku (kodifikované znenie) (hlasovanie)
7.
Kritériá Spoločenstva na eradikáciu a monitorovanie niektorých chorôb zvierat (kodifikované znenie) (hlasovanie)
8.
Dohoda ES-Paraguaj o určitých aspektoch leteckých služieb (hlasovanie)
9.
Výskumné a vývojové činnosti v oblasti inteligentných výrobných systémov (dohoda EÚ/Austrália, Kanada, Nórsko, Švajčiarsko, Kórea, Japonsko a USA) (hlasovanie)
10.
Spoločná organizácia trhu v sektore cukru (dočasný režim pre reštrukturalizáciu cukrovarníckeho priemyslu z dôvodu rozšírenia) (hlasovanie)
11.
Drogová prevencia a informovanosť (2007 - 2013) (hlasovanie)
12.
Civilná justícia (2007-2013) (hlasovanie)
13.
Zriadenie Európskeho fondu pre utečencov (2008-2013) (hlasovanie)
14.
Požiadavky na dvojitý alebo ekvivalentný trup pre ropné tankery s jednoduchým trupom (hlasovanie)
15.
Zriadenie Európskeho fondu pre integráciu štátnych príslušníkov tretích krajín (2007-2013) (hlasovanie)
17.
Počet členov výborov (hlasovanie)
18.
Európsky inštitút pre rodovú rovnosť (hlasovanie)
19.
Vodičské preukazy (prepracované znenie) (hlasovanie)
21.
Zmena a doplnenie rokovacieho poriadku (výbory, kvestori) (hlasovanie)
24.
Lieky používané v pediatrii (hlasovanie)
26.
Základné práva a občianstvo (2007-2013) (hlasovanie)
27.
Trestná justícia (2007-2013) (hlasovanie)
28.
Predchádzanie trestnej činnosti a boj proti nej (hlasovanie)
29.
Vývoj Schengenského informačného systému druhej generácie (SIS II) (nariadenie) (hlasovanie)
30.
Vývoj Schengenského informačného systému druhej generácie (SIS II) (rozhodnutie) (hlasovanie)
32.
Vízum na prekračovanie vonkajších hraníc členských štátov (hlasovanie)
34.
Ochrana údajov v rámci policajnej spolupráce v trestných veciach (hlasovanie)
Hlasovanie
El punto siguiente es el turno de votaciones.
Opravy hlasovania a zámery pri hlasovaní: pozri zápisnicu
(La seduta, sospesa alle 13.00, è ripresa alle 15.00)
Schválenie zápisnice z predchádzajúceho rokovania: pozri zápisnicu
1.
Situácia na Fidži (hlasovanie)
2.
Účasť príslušníkov jednotiek OSN na sexuálnom zneužívaní v Libérii a na Haiti (hlasovanie)
3.
Mjanmarsko (Barma) (hlasovanie)
4.
Haagsky dohovor o cenných papieroch (hlasovanie)
Nous en avons à présent terminé avec l'Heure des votes.
Zloženie výborov a delegácií: pozri zápisnicu
Preskúmanie osvedčení o zvolení za poslanca
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
Je déclare interrompue la session du Parlement européen.
(La séance est levée à 16h35)
Predložené dokumenty: pozri zápisnicu
Termíny nasledujúcich schôdzí: pozri zápisnicu
Zloženie Parlamentu: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Preskúmanie osvedčení o zvolení za poslanca
Predložené dokumenty: pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Petície: pozri zápisnicu
Zaslanie textu zmlúv poskytnutých Radou: pozri zápisnicu
Kroky podniknuté na základe uznesení Parlamentu: pozri zápisnicu
Program rokovania na nasledujúci deň: pozri zápisnicu
Skončenie rokovania
(Se levanta la sesión a las 19.45 horas)
Voľba podpredsedov Európskeho Parlamentu (konečný termín na predkladanie návrhov kandidátov): pozri zápisnicu
(Die Sitzung wird um 12.40 Uhr unterbrochen und um 15.00 Uhr wiederaufgenommen).
Voľba kvestorov Európskeho parlamentu (konečný termín na predkladanie návrhov kandidátov): pozri zápisnicu
(Die Sitzung wird um 15.25 Uhr unterbrochen und um 18.00 Uhr wiederaufgenommen).
Program rokovania na nasledujúci deň: pozri zápisnicu
Skončenie rokovania
(Die Sitzung wird um 18.15 Uhr geschlossen.)
Otvorenie rokovania
(Die Sitzung wird um 9.35 Uhr eröffnet.)
Predložené dokumenty: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Zloženie výborov (oznámenie konečných termínov na predkladanie): pozri zápisnicu
(La seduta, sospesa alle 19.00, è ripresa alle 21.00)
Program rokovania na nasledujúci deň: pozri zápisnicu
Skončenie rokovania
(Die Sitzung wird um 23.25 Uhr geschlossen.)
Predložené dokumenty: pozri zápisnicu
Oznámenie spoločných pozícií Rady: pozri zápisnicu
(La séance, suspendue à 11h35 dans l'attente de l'Heure des votes, est reprise à midi)
Schválenie zápisnice z predchádzajúceho rokovania: pozri zápisnicu
Vyšetrovací výbor vo veci úpadku spoločnosti Equitable Life Assurance Society (predĺženie mandátu): pozri zápisnicu
Oznámenie predsedníctva: pozri zápisnicu
1.
Zloženie výborov (hlasovanie)
2.
Zmena a doplnenie dohody o partnerstve AKT/ES ("Dohoda z Cotonou") (hlasovanie)
4.
Certifikácia rušňovodičov rušňov a vlakov (hlasovanie)
6.
Rozhodné právo pre mimozmluvné záväzky ("Rím II") (hlasovanie)
8.
Siedma a ôsma výročná správa o vývoze zbraní (hlasovanie)
Opravy hlasovania a zámery pri hlasovaní: pozri zápisnicu
Zloženie výborov a delegácií: pozri zápisnicu
Žiadosť o zbavenie poslaneckej imunity: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
Dichiaro interrotta la sessione del Parlamento europeo.
(La seduta è tolta alle 13.00)
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Žiadosť o ochranu poslaneckej imunity: pozri zápisnicu
Nominácie do výborov (návrh konferencie predsedov): pozri zápisnicu
Predložené dokumenty: pozri zápisnicu
Zaslanie textu zmlúv poskytnutých Radou: pozri zápisnicu
Kroky podniknuté na základe uznesení Parlamentu: pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Program: pozri zápisnicu
1.
Nominácie do parlamentných výborov (hlasovanie): pozri zápisnicu
Hlasovanie
Program rokovania na nasledujúci deň: pozri zápisnicu
Skončenie rokovania
(La seduta è tolta alle 24.00)
Otvorenie rokovania
(The sitting was opened at 09.05)
Predložené dokumenty: pozri zápisnicu
Schválenie zápisnice z predchádzajúceho rokovania: pozri zápisnicu
1.
Ochrana cestujúcich proti nezabezpečenej batožine (hlasovanie)
2.
Homologizácia motorových vozidiel, pokiaľ ide o výhľad vodiča motorového vozidla dopredu (hlasovanie)
3.
Dohoda o vedecko-technickej spolupráci medzi ES a Kórejskou republikou (hlasovanie)
4.
Začleňovanie trvalej udržateľnosti do politík rozvojovej spolupráce (hlasovanie)
5.
Návrh opravného rozpočtu č. 1/2007 (hlasovanie)
7.
Dohoda o partnerstve v sektore rybolovu medzi Európskym spoločenstvom a Gabonskou republikou (hlasovanie)
10.
Premlčacia doba pre cezhraničné nároky na náhradu škody v prípadoch ujmy na zdraví a smrteľných úrazov (hlasovanie)
12.
Vzťahy EÚ s tichomorským ostrovmi - stratégia pre posilnené partnerstvo (hlasovanie)
13.
Stanovy európskej súkromnej spoločnosti (hlasovanie)
Damit ist die Abstimmungsstunde beendet.
Opravy hlasovania a zámery pri hlasovaní: pozri zápisnicu
Poverenie poslanca: pozri zápisnicu
Zloženie výborov a delegácií: pozri zápisnicu
Rozhodnutia týkajúce sa určitých dokumentov: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Predložené dokumenty: pozri zápisnicu
Rozhodnutia týkajúce sa určitých dokumentov: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Petície: pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Program rokovania na nasledujúci deň: pozri zápisnicu
Skončenie rokovania
(Posiedzenie zostało zamknięte o godz. 22.05)
Otvorenie rokovania
(Die Sitzung wird um 10.05 Uhr eröffnet.)
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Zrušenie smernice 68/89/EHS týkajúcej sa klasifikácie surového dreva (hlasovanie)
5.
Infraštruktúra pre priestorové informácie v Európskom spoločenstve (INSPIRE) (hlasovanie)
7.
Tematická stratégia recyklovania odpadu (hlasovanie)
8.
Úloha žien v spoločenskom, hospodárskom a politickom živote v Turecku (hlasovanie)
Ciò conclude il turno di votazioni.
Hlasovanie
Opravy hlasovania a zámery pri hlasovaní: pozri zápisnicu
(La seduta, sospesa alle 13.10, è ripresa alle 15.00)
Schválenie zápisnice z predchádzajúceho rokovania: pozri zápisnicu
(Das Protokoll der vorangegangenen Sitzung wird genehmigt.)
Oznámenie predsedníctva: pozri zápisnicu
(A sessão, suspensa às 19h05, é reiniciada às 21h00)
Klimatické zmeny (predložené návrhy uznesení): pozri zápisnicu
PNR, SWIFT (predložené návrhy uznesení): pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta a mezzanotte)
Otvorenie rokovania
(La seduta è aperta alle 9.00)
2.
Makrofinančná pomoc Moldavsku (hlasovanie)
3.
Technické opatrenia na zachovanie stavov niektorých druhov rýb migrujúcich na veľké vzdialenosti (hlasovanie)
4.
Unášané siete (hlasovanie)
6.
Osobitná správa Dvora audítorov č. 6/2005 o transeurópskych dopravných sieťach (hlasovanie)
10.
Smerovanie k európskej politike rádiového frekvenčného spektra (hlasovanie)
Nous en avons terminé avec les votes.
Hlasovanie (pokračovanie)
L'ordre du jour appelle la suite de l'Heure des votes.
Opravy hlasovania a zámery pri hlasovaní: pozri zápisnicu
(La séance, suspendue à 14 heures, est reprise à 15 heures)
Schválenie zápisnice z predchádzajúceho rokovania: pozri zápisnicu
Program nasledujúcej schôdze: pozri zápisnicu
Skončenie rokovania
(The sitting closed at 23.15)
Otvorenie rokovania
(La seduta è aperta alle 10.00)
Predložené dokumenty: pozri zápisnicu
1.
Uplatňovanie hlasovacích práv akcionárov (hlasovanie)
2.
Rozpočtová pomoc rozvojovým krajinám (hlasovanie)
3.
Akčný plán proti nezákonnému, nehlásenému a neregulovanému rybolovu (hlasovanie)
4.
Strategický dokument podľa jednotlivých krajín, Malajzia, Brazília a Pakistan (hlasovanie)
5.
Dohoda medzi ES a Ruskom o vydávaní krátkodobých víz (hlasovanie)
6.
Dohoda o readmisii medzi ES a Ruskou federáciou (hlasovanie)
8.
Reforma spoločnej organizácie trhu s vínom (hlasovanie)
10.
Všeobecné usmernenia hospodárskej politiky na rok 2007 (hlasovanie)
12.
Výročná správa EIB (2005) (hlasovanie)
Opravy hlasovania a zámery pri hlasovaní: pozri zápisnicu
(Die Sitzung wird um 13.05 Uhr unterbrochen und um 15.00 Uhr wieder aufgenommen.)
Schválenie zápisnice z predchádzajúceho rokovania: pozri zápisnicu
Rozprava o prípadoch porušenia ľudských práv, demokracie a princípov právneho štátu (rozprava)
1.
Dialóg medzi čínskou vládou a vyslancami Dalajlámu (hlasovanie)
Zloženie výborov a delegácií: pozri zápisnicu
Rozhodnutia týkajúce sa niektorých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termín nasledujúcej schôdze: pozri zápisnicu
Prerušenie zasadania
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 16.25)
Predložené dokumenty: pozri zápisnicu
Písomné vyhlásenia (článok 118 rokovacieho poriadku): pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Zaslanie textu zmlúv poskytnutých Radou: pozri zápisnicu
Petície: pozri zápisnicu
Presun finančných prostriedkov: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Zloženie politických skupín: pozri zápisnicu
Podpis aktov prijatých v spolurozhodovacom postupe: pozri zápisnicu
Počet a početné zloženie medziparlamentných delegácií (termín na predloženie pozmeňujúcich a doplňujúcich návrhov): pozri zápisnicu
Program rokovania na nasledujúci deň: pozri zápisnicu
Skončenie rokovania
(Se levanta la sesión a las 23.10 horas)
Skončenie zasadania
Declaro cerrado el periodo de sesiones 2006-2007 del Parlamento Europeo.
Otvorenie zasadania
Ich erkläre die Sitzungsperiode 2007-2008 des Europäischen Parlaments für eröffnet.
Predložené dokumenty: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Financovanie intervencií záručnou sekciou EPUZF (hlasovanie)
2.
Výnimka z nariadenia (ES) č. 2597/97, pokiaľ ide o konzumné mlieko vyrábané v Estónsku (hlasovanie)
3.
Zrušenie nariadenia Rady (ES) č. 2040/2000 o rozpočtovej disciplíne (hlasovanie)
4.
Obozretné posudzovanie nadobudnutí a zvyšení akciových podielov (hlasovanie)
5.
Podniková sociálna zodpovednosť: nové partnerstvo (hlasovanie)
7.
Kolektívna cezhraničná správa autorských práv a s nimi súvisiacich práv na oprávnené online hudobné služby (2005/737/ES) (hlasovanie)
L'Heure des votes est terminée.
Program rokovania na nasledujúci deň: pozri zápisnicu
Skončenie rokovania
(" συνεδρίαση διακόπτεται στις 11.20 μ.μ.)
Otvorenie rokovania
(Die Sitzung wird um 9.00 Uhr eröffnet.)
2.
Počet a číselné zloženie medziparlamentých delegácií (hlasovanie)
4.
Obchodovanie s mäsom z hovädzieho dobytka vo veku maximálne dvanástich mesiacov (hlasovanie)
5.
Ratifikácia konsolidovaného znenia Dohovoru Medzinárodnej organizácie práce o pracovných normách v námornej doprave z roku 2006 (hlasovanie)
6.
Verejnoprospešné sociálne služby v Európskej únii (hlasovanie)
7.
Uzavretie dohody o leteckej doprave medzi Európskym spoločenstvom a jeho členskými štátmi na jednej strane a Spojenými štátmi americkými na strane druhej (hlasovanie)
Opravy hlasovania a zámery pri hlasovaní: pozri zápisnicu
(La sesión, suspendida a las 13.10 horas, se reanuda a las 15.00 horas)
Schválenie zápisnice z predchádzajúceho rokovania: pozri zápisnicu
Menovanie členov medziparlamentných delegácií (návrh Konferencie predsedov): pozri zápisnicu
Hepatitída C (písomné vyhlásenie): pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 23.40)
Predložené dokumenty: pozri zápisnicu
1.
Menovanie členov do medziparlamentných delegácií (hlasovanie)
2.
Opatrenia Spoločenstva týkajúce sa poskytovania cezhraničnej zdravotnej starostlivosti (hlasovanie)
6.
Bosna a Hercegovina (hlasovanie)
8.
Rokovanie o dohode o pridružení medzi EÚ a Strednou Amerikou (hlasovanie)
11.
Obmedzenia regionálnej politiky vyplývajúce z ostrovného charakteru, prírodných a hospodárskych podmienok (hlasovanie)
12.
Miestne spoločenstvá a rozvojová spolupráca (hlasovanie)
Damit ist die Abstimmungsstunde beendet.
Opravy hlasovania a zámery pri hlasovaní: pozri zápisnicu
(Die Sitzung wird um 12.55 Uhr unterbrochen und um 15.00 Uhr wieder aufgenommen.)
Schválenie zápisnice z predchádzajúceho rokovania: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
2.
Kambodža (hlasovanie)
3.
Nigéria (hlasovanie)
4.
Útok na Galinu Kozlovovú, členku správnej rady organizácie Mari Ušem a šéfredaktorku literárneho časopisu Ontšõko (hlasovanie)
L'Heure des votes est close.
Rozhodnutia týkajúce sa určitých dokumentov: pozri zápisnicu
Oznámenie spoločných pozícií Rady: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Predložené dokumenty: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Kroky podniknuté na základe uznesení Parlamentu: pozri zápisnicu
Program: pozri zápisnicu
Program rokovania na nasledujúci deň: pozri zápisnicu
Skončenie rokovania
(Se cierra la sesión a las 00.05 horas)
Otvorenie rokovania
Zloženie politických skupín: pozri zápisnicu
Predložené dokumenty: pozri zápisnicu
Zaslanie textu zmlúv poskytnutých Radou: pozri zápisnicu
(Die Sitzung wird um 9.10 Uhr eröffnet.)
Schválenie zápisnice z predchádzajúceho rokovania: pozri zápisnicu
2.
Účasť Spoločenstva na navýšení kapitálu Európskeho investičného fondu (hlasovanie)
3.
Žiadosť o ochranu imunity Guiseppe Garganiho (hlasovanie)
6.
Plnenie povinností vlajkových štátov (hlasovanie)
7.
Občianskoprávna zodpovednosť a finančné záruky vlastníkov lodí (hlasovanie)
9.
Bezpečnosť počas futbalových zápasov (hlasovanie)
10.
Budúcnosť Kosova a úloha EÚ (hlasovanie)
11.
Budúcnosť vlastných zdrojov EÚ (hlasovanie)
12.
Rozpočtové usmernenia na rok 2008 - oddiely I, II, IV, V, VI, VII, VIII a IX (hlasovanie)
13.
Budúcnosť profesionálneho futbalu v Európe (hlasovanie)
14.
Integrácia nových členských štátov do SPP (hlasovanie)
Se cierra el turno de votaciones.
Opravy hlasovania a zámery pri hlasovaní: pozri zápisnicu
Oznámenie spoločných pozícií Rady: pozri zápisnicu
Zloženie medziparlamentných delegácií: pozri zápisnicu
Zloženie Parlamentu: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Predložené dokumenty: pozri zápisnicu
Zaslanie textu zmlúv poskytnutých Radou: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia a otázky na ústne zodpovedanie (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Kroky podniknuté na základe uznesení Parlamentu: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Podpis aktov prijatých v spolurozhodovacom postupe: pozri zápisnicu
Vyhlásenie o finančných záujmoch: pozri zápisnicu
Program rokovania na nasledujúci deň: pozri zápisnicu
Skončenie rokovania
(Posiedzenie zostało zamknięte o godz. 00.05)
Otvorenie rokovania
(La seduta è aperta alle 9.00)
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Dohoda medzi ES a Malajziou o určitých aspektoch leteckých služieb (hlasovanie)
- Relazione: Costa
3.
Colné kvóty na dovoz trstinového cukru do Bulharska a Rumunska (hlasovanie)
- Relazione: Graefe zu Baringdorf
4.
Žiadosť o zbavenie imunity pána Vurala Ögera (hlasovanie)
- Relazione: Speroni
5.
Absolutórium 2005: oddiel IV - Súdny dvor (hlasovanie)
- Relazione: Caspary
6.
Absolutórium 2005: oddiel V - Dvor audítorov (hlasovanie)
- Relazione: Caspary
7.
Absolutórium 2005: oddiel VI - Európsky hospodársky a sociálny výbor (hlasovanie)
- Relazione: Caspary
8.
Absolutórium 2005: oddiel VIII A - Európsky ombudsman (hlasovanie)
- Relazione: Caspary
9.
Absolutórium 2005: oddiel VIII B - Európsky dozorný úradník pre ochranu osobných údajov (hlasovanie)
- Relazione: Caspary
10.
Absolutórium 2005: 6., 7., 8. a 9. Európsky rozvojový fond (ERF) (hlasovanie)
- Relazione: Camre
11.
Absolutórium 2005: Európske stredisko pre rozvoj odborného vzdelávania (CEDEFOP) (hlasovanie)
- Relazione: Herczog
12.
Absolutórium 2005: Európska nadácia pre zlepšovanie životných a pracovných podmienok (hlasovanie)
- Relazione: Herczog
13.
Absolutórium 2005: Európske stredisko pre monitorovanie rasizmu a xenofóbie (hlasovanie)
- Relazione: Herczog
14.
Absolutórium 2005: Európske monitorovacie centrum pre drogy a drogovú závisloť (hlasovanie)
- Relazione: Herczog
15.
Absolutórium 2005: Európska environmentálna agentúra (hlasovanie)
- Relazione: Herczog
16.
Absolutórium 2005: Európska agentúra pre bezpečnosť a ochranu pri práci (hlasovanie)
- Relazione: Herczog
17.
Absolutórium 2005: Prekladateľské stredisko pre inštitúcie Európskej únie (hlasovanie)
- Relazione: Herczog
18.
Absolutórium 2005: Európska agentúra na hodnotenie liekov (hlasovanie)
- Relazione: Herczog
19.
Absolutórium 2005: Eurojust (hlasovanie)
- Relazione: Herczog
20.
Absolutórium 2005: Európska nadácia pre odborné vzdelávanie (hlasovanie)
- Relazione: Herczog
21.
Absolutórium 2005: Európska námorná bezpečnostná agentúra (hlasovanie)
- Relazione: Herczog
22.
Absolutórium 2005: Európska agentúra pre bezpečnosť letectva (hlasovanie)
- Relazione: Herczog
23.
Absolutórium 2005: Európsky úrad pre bezpečnosť potravín (hlasovanie)
- Relazione: Herczog
24.
Absolutórium 2005: Európske stredisko na prevenciu a kontrolu chorôb (ECDC) (hlasovanie)
- Relazione: Herczog
25.
Absolutórium 2005: Európska agentúra pre bezpečnosť sietí a informácií (hlasovanie)
- Relazione: Herczog
33.
Absolutórium 2005: oddiel VII - Výbor regiónov (hlasovanie)
- Relazione: Caspary
34.
Absolutórium 2005: Európska agentúra pre obnovu (hlasovanie)
- Relazione: Herczog
35.
Boj proti HIV/AIDS v rámci Európskej únie a v susedných krajinách, 2006-2009 (hlasovanie)
- Relazione: Andrejevs
Ciò conclude il turno di votazioni.
Opravy hlasovania a zámery pri hlasovaní: pozri zápisnicu
(La seduta, sospesa alle 13.20, è ripresa alle 15.05)
Schválenie zápisnice z predchádzajúceho rokovania: pozri zápisnicu
Námietka neprípustnosti veci (homofóbia v Európe): pozri zápisnicu
(A sessão, suspensa às 19h35, é reiniciada às 21h00)
Program rokovania na nasledujúci deň: pozri zápisnicu
Skončenie rokovania
(La seduta è tolta alle 23.45)
Otvorenie rokovania
(La séance est ouverte à 9h00)
1.
Zasielanie údajov národných účtov (hlasovanie)
- Rapport García-Margallo y Marfil
(Certains députés continuent de protester et de demander la parole)
2.
Mnohostranná dohoda o vytvorení Spoločného európskeho vzdušného priestoru (SEVP) (hlasovanie)
- Rapport Lichtenberger
(Après le vote, le tumulte s'amplifie)
2.
Rámcová dohoda o viacstrannom jadrovom environmentálnom programe v Ruskej federácii a Protokol o pohľadávkach, súdnych konaniach a vylúčení zodpovednosti za škodu k tejto rámcovej dohode (hlasovanie)
- Rapport Remek
Hlasovanie (pokračovanie)
1.
Hodnotenie a manažment povodňových rizík (hlasovanie)
- Recommandation Seeber
Hlasovanie (pokračovanie)
6.
Štátny prístavný dozor (hlasovanie)
- Rapport Vlasto
7.
Organizácie vykonávajúce inšpekcie a prehliadky lodí (hlasovanie)
- Rapport de Grandes Pascual
9.
Dočasný výbor pre klimatické zmeny (hlasovanie)
- Proposition de décision
10.
Žaloby o náhradu škody pre porušenie antitrustových pravidiel Spoločenstva (Zelená kniha) (hlasovanie)
- Rapport Sánchez Presedo
11.
Mnohostranná dohoda o vytvorení spoločného európskeho vzdušného priestoru (hlasovanie)
- Proposition de résolution
12.
Tematická stratégia trvalo udržateľného využívania prírodných zdrojov (hlasovanie)
- Rapport Liotard
Hlasovanie (pokračovanie)
Opravy hlasovania z predchádzajúcich schôdzí (viď zápisnicu)
(La seduta, sospesa alle 14.00, è ripresa alle 15.00)
Schválenie zápisnice z predchádzajúceho rokovania: pozri zápisnicu
Program rokovania na nasledujúci deň: pozri zápisnicu
Skončenie rokovania
(La séance est levée à 23h25)
Predložené dokumenty: pozri zápisnicu
Presun finančných prostriedkov: pozri zápisnicu
Oznámenie spoločných pozícií Rady: pozri zápisnicu
(La sesión, suspendida a las 11.20 horas, se reanuda a las 12.00 horas)
1.
Zjednodušenie a racionalizácia správ týkajúcich sa praktického vykonávania smerníc o ochrane zdravia a bezpečnosti pri práci (hlasovanie)
- Bericht: Figueiredo
2.
Kompenzácia dodatočných nákladov vzniknutých pri obchodovaní s určitými výrobkami rybolovu z Azor, Madeiry, Kanárskych ostrovov a z Guyany a Réunionu (2007 - 2013) (hlasovanie)
- Bericht: Freitas
3.
Zmena a doplnenie rozhodnutia 2004/585/ES, ktorým sa zriaďujú regionálne poradné rady v rámci spoločnej politiky v oblasti rybolovu (hlasovanie)
- Bericht: Attwooll (0078/2007)
4.
Situácia žien so zdravotným postihnutím v Európskej únii (hlasovanie)
- Bericht: Herranz García
5.
Základné informácie o parite kúpnej sily (hlasovanie)
- Bericht: Bowles
6.
Jednotky rýchleho nasadenia na hraniciach (hlasovanie)
- Bericht: Deprez
7.
Ochrana a trvalo udržateľné využívanie zdrojov rybného hospodárstva (hlasovanie)
- Bericht: Gklavakis
8.
Galileo (hlasovanie)
- Entschließungsantrag:
12.
Verejné financie v EMÚ za rok 2006 (hlasovanie)
- Bericht: Lauk
Damit ist die Abstimmungsstunde beendet.
Opravy hlasovania a zámery pri hlasovaní: pozri zápisnicu
(Die Sitzung wird um 12.50 Uhr unterbrochen und um 15.00 Uhr wieder aufgenommen.)
Schválenie zápisnice z predchádzajúceho rokovania: pozri zápisnicu
Program: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
1.
Nedávne potlačenie demonštrácií v Rusku (hlasovanie)
- Joint motion for a resolution:
2.
Únos novinára Alana Johnstona v Gaze (hlasovanie)
- Joint motion for a resolution:
3.
Situácia v oblasti ľudských práv na Filipínach (hlasovanie)
- Joint motion for a resolution:
4.
Zimbabwe (hlasovanie)
- Joint motion for a resolution:
Hlasovanie
(For the results and other details on the vote: see Minutes)
Opravy hlasovania a zámery pri hlasovaní: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Preskúmanie osvedčení o zvolení za poslanca
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
I declare adjourned the session of the European Parliament.
(The sitting closed at 17.00)
Zloženie dočasného výboru pre zmenu klímy (termín na predkladanie pozmeňujúcich a doplňujúcich návrhov): pozri zápisnicu
Vyhlásenie o finančných záujmoch: pozri zápisnicu
Písomné vyhlásenia (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Zaslanie textu zmlúv poskytnutých Radou: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Posilnenie európskych právnych predpisov v oblasti informovania zamestnancov a konzultácií s nimi (predložené návrhy uznesení): pozri zápisnicu
Program rokovania na nasledujúci deň: pozri zápisnicu
Skončenie rokovania
(" συνεδρίαση λήγει στις 11.25 μ.μ.)
Otvorenie rokovania
(La seduta è aperta alle 9.05)
Predložené dokumenty: pozri zápisnicu
Zaslanie textu zmlúv poskytnutých Radou: pozri zápisnicu
Presun finančných prostriedkov: pozri zápisnicu
Schválenie zápisnice z predchádzajúceho rokovania: pozri zápisnicu
1.
Zjednodušenie právnych predpisov Spoločenstva (úpravy Rokovacieho poriadku Európskeho parlamentu) (hlasovanie)
- Informe: Reynaud
3.
Pravidlá pre menovité množstvá spotrebiteľsky balených výrobkov (hlasovanie)
- Recomendación: Toubon
4.
Automobilový priemysel: typové schválenie motorových vozidiel, prípojných vozidiel a systémov (hlasovanie)
- Recomendación: Harbour
5.
Dodatočná montáž spätných zrkadiel na ťažké nákladné vozidlá (hlasovanie)
- Informe: Costa
6.
Zloženie dočasného výboru pre zmenu klímy (hlasovanie)
Propuestas de la Conferencia de Presidentes
9.
Africký roh: regionálne politické partnerstvo EÚ za mier, bezpečnosť a rozvoj (hlasovanie)
- Informe: Kaczmarek
10.
Hodnotenie Euratomu - 50 rokov európskej politiky v oblasti jadrovej energetiky (hlasovanie)
- Informe: Maldeikis
11.
Ochrana životného prostredia pred žiarením v dôsledku pádu vojenského lietadla v Grónsku (petícia č. 720/2002) (hlasovanie)
- Informe: Wallis
12.
Bývanie a regionálna politika (hlasovanie)
- Informe: Andria
13.
Prínos budúcej regionálnej politiky k inovačnej kapacite EÚ (hlasovanie)
- Informe: Janowski
Opravy hlasovania a zámery pri hlasovaní: pozri zápisnicu
Žiadosť o ochranu poslaneckej imunity: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Podpis aktov prijatých v spolurozhodovacom postupe: pozri zápisnicu
Vytvorenie ekologického vodíkového hospodárstva a naštartovanie tretej priemyselnej revolúcie v Európe (písomné vyhlásenie): pozri zápisnicu
Predložené dokumenty: pozri zápisnicu
Zaslanie textu zmlúv poskytnutých Radou: pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Petície: pozri zápisnicu
Presun finančných prostriedkov: pozri zápisnicu
Vyhlásenie o finančných záujmoch: pozri zápisnicu
Program rokovania na nasledujúci deň: pozri zápisnicu
Skončenie rokovania
(Se levanta la sesión a las 22.10 horas)
Otvorenie rokovania
(La seduta è aperta alle 9.00)
Kalendár schôdzí: pozri zápisnicu
Predložené dokumenty: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Dohoda ES/Rusko o rybolove a ochrane zdrojov v Baltskom mori (hlasovanie)
- Rapport: Morillon
2.
Finančný nástroj pre životné prostrednie (LIFE+) (hlasovanie)
- Rapport: Isler Béguin
3.
Daphne III: osobitný program "Potlačenie násilia" (hlasovanie)
- Recommandation: Gröner
5.
Normy kvality životného prostredia v oblasti vodného hospodárstva (hlasovanie)
- Rapport: Laperrouze
7.
Partnerstvo v sektore rybolovu medzi ES na jednej strane a Dánskom a Grónskom na strane druhej (hlasovanie)
- Rapport: Post
8.
Stála delegácia EUROLAT (hlasovanie)
- Décision:
10.
Zastavenie straty biodiverzity do roku 2010 (hlasovanie)
- Rapport: Adamou
Opravy hlasovania a zámery pri hlasovaní: pozri zápisnicu
(La séance, suspendue à 12h50, est reprise à 15h05)
Schválenie zápisnice z predchádzajúceho rokovania: pozri zápisnicu
Zloženie stálej delegácie EUROLAT: pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Program rokovania na nasledujúci deň: pozri zápisnicu
Skončenie rokovania
(Posiedzenie zostało zamknięte o godz. 23.55)
Otvorenie rokovania
(Se abre la sesión a las 9.00 horas)
Predložené dokumenty: pozri zápisnicu
1.
Finančná pomoc Spoločenstva v oblasti transeurópskych dopravných a energetických sietí (hlasovanie)
- Report: Mauro
3.
Druhý dodatkový protokol k Dohode o hospodárskom partnerstve, politickej koordinácii a spolupráci medzi ES a Mexikom na účely zohľadnenia pristúpenia Bulharska a Rumunska k EÚ (hlasovanie)
- Report: Markov
5.
Zloženie stálej delegácie EUROLAT (hlasovanie)
7.
Vplyv a dôsledky štrukturálnych politík na súdržnosť EÚ (hlasovanie)
- Report: Pleguezuelos Aguilar
8.
Pomoc poskytovaná Európskou úniou v oblasti obchodu (hlasovanie)
- Report: David Martin
11.
Podpora dôstojnej práce pre všetkých (hlasovanie)
- Report: Panayotopoulos-Cassiotou
That concludes the vote.
Hlasovanie
The next item is the vote.
(For the results and other details on the vote: see Minutes)
Opravy hlasovania a zámery pri hlasovaní: pozri zápisnicu
(The sitting was suspended at 13.10 and resumed at 15.00)
Schválenie zápisnice z predchádzajúceho rokovania: pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 24.00)
Predložené dokumenty: pozri zápisnicu
Presun finančných prostriedkov: pozri zápisnicu
1.
Spoločná organizácia trhov v oblasti poľnohospodárstva (hlasovanie)
- Bericht: Busk
4.
Situácia v Nigérii (hlasovanie)
- Entschließungsantrag
5.
Medzinárodný obchod s ohrozenými druhmi voľne žijúcich živočíchov a rastlín (CITES) (hlasovanie)
- Entschließungsantrag
1.
Uvedenie poznatkov do praxe: Všeobecná inovačná stratégia pre EÚ (hlasovanie)
- Bericht: Gierek
2.
Vypracovanie strategickej koncepcie boja proti organizovanej trestnej činnosti (hlasovanie)
- Bericht: Newton Dunn
4.
Estónsko (hlasovanie)
- Entschließungsantrag
Hlasovanie (pokračovanie)
Opravy hlasovania a zámery pri hlasovaní: pozri zápisnicu
(La sesión, interrumpida a las 12.45 horas, se reanuda a las 15.00 horas)
Schválenie zápisnice z predchádzajúceho rokovania: pozri zápisnicu
Program: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
Nous en avons à présent terminé avec les votes.
Preskúmanie osvedčení o zvolení za poslanca
Zloženie Parlamentu: pozri zápisnicu
Žiadosť o ochranu poslaneckej imunity: pozri zápisnicu
Zloženie výborov a delegácií: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Rozhodnutia týkajúce sa určitých dokumentov: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
Je déclare interrompue la session du Parlement européen.
(La séance est levée à 16 h 25)
Schválenie zápisnice z predchádzajúceho rokovania: pozri zápisnicu
Predložené dokumenty: pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Písomné vyhlásenia (článok 116 rokovacieho poriadku): pozri zápisnicu
Žiadosť o ochranu poslaneckej imunity: pozri zápisnicu
Kroky podniknuté na základe uznesení Parlamentu: pozri zápisnicu
Zaslanie textu zmlúv poskytnutých Radou: pozri zápisnicu
Rozhodnutia týkajúce sa určitých dokumentov: pozri zápisnicu
Zloženie výborov a delegácií: pozri zápisnicu
Program rokovania na nasledujúci deň: pozri zápisnicu
Skončenie rokovania
(Posiedzenie zostało zamknięte o godz. 00.05)
Otvorenie rokovania
(" συνεδρίαση αρχίζει στις 9.40 π.μ.)
Predložené dokumenty: pozri zápisnicu
Schválenie zápisnice z predchádzajúceho rokovania: pozri zápisnicu
1.
Dohoda EÚ - Rusko: protokol k Dohode o partnerstve a spolupráci po pristúpení Bulharska a Rumunska (hlasovanie)
- Informe: Saryusz-Wolski
2.
Ochranné a kontrolné opatrenia uplatniteľné v regulačnej oblasti Organizácie pre rybolov v severozápadnom Atlantiku (hlasovanie)
- Informe: Capoulas Santos
4.
Mobilizácia Fondu solidarity: záplavy v Maďarsku a Grécku (hlasovanie)
- Informe: Böge
5.
Návrh opravného rozpočtu č. 2/2007 (hlasovanie)
- Informe: Elles
6.
Návrh opravného rozpočtu č. 3/2007 (hlasovanie)
- Informe: Elles
7.
Pridávanie vitamínov a minerálnych látok a niektorých ďalších látok do potravín (hlasovanie)
- Informe: Scheele
8.
Výživové a zdravotné tvrdenia o potravinách (hlasovanie)
- Informe: Poli Bortone
9.
Vízový informačný systém (VIS) (hlasovanie)
- Informe: Ludford
10.
Prümská zmluva: zintenzívnenie cezhraničnej spolupráce, najmä v boji proti terorizmu a cezhraničnej trestnej činnosti (hlasovanie)
- Informe: Correia
12.
Ochrana osobných údajov (hlasovanie)
- Informe: Roure
13.
Viacročný plán pre zásoby tresky v Baltickom mori a rybolov využívajúci zásoby tresky (hlasovanie)
- Informe: Chmielewski
15.
Regionálna stratégia a programy pre Mercosur a Latinskú Ameriku (hlasovanie)
- Propuesta de resolución:
17.
Rada OSN pre ľudské práva (hlasovanie)
- Propuesta de resolución:
19.
Odhad príjmov a výdavkov Európskeho parlamentu na rozpočtový rok 2008 (hlasovanie)
- Informe: Itälä
Se cierra el turno de votaciones.
Opravy hlasovania a zámery pri hlasovaní: pozri zápisnicu
Zloženie výborov a delegácií: pozri zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Preskúmanie osvedčení o zvolení za poslanca
Zloženie výborov: pozri zápisnicu
Podpis aktov prijatých v spolurozhodovacom postupe: pozri zápisnicu
Predložené dokumenty: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Petície: pozri zápisnicu
Zaslanie textu zmlúv poskytnutých Radou: pozri zápisnicu
Program rokovania na nasledujúci deň: pozri zápisnicu
Skončenie rokovania
(Die Sitzung wird um 23.00 Uhr geschlossen.)
Otvorenie rokovania
(Die Sitzung wird um 9.05 Uhr eröffnet)
Predložené dokumenty: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
Lehota na predkladanie pozmeňujúcich a doplňujúcich návrhov: pozri zápisnicu
1.
Ochrana zamestnancov pri platobnej neschopnosti ich zamestnávateľa (kodifikované znenie) (hlasovanie)
- Rapport Wallis
2.
Integrovaná prevencia a kontrola znečisťovania životného prostredia (kodifikované znenie) (hlasovanie)
- Rapport Wallis
3.
Identifikácia ovládačov, oznamovačov a indikátorov pre dvoj- alebo trojkolesové motorové vozidlá (kodifikované znenie) (hlasovanie)
- Rapport Wallis
4.
Súdne príkazy na ochranu spotrebiteľských záujmov (kodifikované znenie) (hlasovanie)
- Rapport Wallis
5.
Riadiace zariadenia kolesových poľnohospodárskych alebo lesných traktorov (kodifikované znenie) (hlasovanie)
- Rapport Wallis
6.
Maximálna konštrukčná rýchlosť a nákladné plošiny pre kolesové poľnohospodárske alebo lesné traktory (kodifikované znenie) (hlasovanie)
- Rapport Wallis
7.
Kolesové poľnohospodárske a lesné traktory (kodifikované znenie) (hlasovanie)
- Rapport Wallis
8.
Zorné pole výhľadu a stierače predného skla poľnohospodárskych alebo lesných traktorov (kodifikované znenie) (hlasovanie)
- Rapport Wallis
10.
Aproximácia právnych predpisov členských štátov v oblasti ochranných známok (kodifikované znenie) (hlasovanie)
- Rapport Mayer
11.
Ochrana pracovníkov pred účinkami azbestu (kodifikované znenie) (hlasovanie)
- Rapport Mayer
12.
Záruka Spoločenstva Európskej investičnej banke na projekty mimo Spoločenstva (kodifikované znenie) (hlasovanie)
- Rapport Wallis
13.
Minimálne normy na ochranu ošípaných (kodifikované znenie) (hlasovanie)
- Rapport Wallis
14.
Čistokrvné plemenné zvieratá hovädzieho dobytka (kodifikované znenie) (hlasovanie)
- Rapport Mayer
15.
Ochranná známka Spoločenstva (kodifikované znenie) (hlasovanie)
- Rapport Mayer
16.
Produkcia násadových vajec a jednodňovej hydiny a ich uvádzanie na trh (kodifikované znenie) (hlasovanie)
- Rapport Mayer
17.
Kontrola opatrení tvoriacich súčasť systému financovania Európskeho poľnohospodárskeho záručného fondu (kodifikované znenie) (hlasovanie)
- Rapport Mayer
18.
Vzájomná pomoc pri vymáhaní pohľadávok (kodifikované znenie) (hlasovanie)
- Rapport Mayer
19.
Dohoda o partnerstve v sektore rybolovu Svätý Tomáš a Princov ostrov/ES (hlasovanie)
- Rapport Capoulas Santos
20.
Dohoda o partnerstve v sektore rybolovu ES/Kiribati (hlasovanie)
- Rapport Morillon
21.
Ochrana imunity a výsad Maria Borghezia (hlasovanie)
- Rapport Gargani
22.
Definovanie, popis, prezentácia a označovanie liehovín (hlasovanie)
- Rapport Schnellhardt
23.
Kožušiny z mačiek a psov (hlasovanie)
- Rapport Svensson
24.
Širokopásmové pripojenie (hlasovanie)
- Rapport Hökmark
Opravy hlasovania a zámery pri hlasovaní: pozri zápisnicu
(La séance, suspendue à 12 h 55, est reprise à 15 heures)
Schválenie zápisnice z predchádzajúceho rokovania: pozri zápisnicu
(Das Protokoll der gestrigen Sitzung wird genehmigt.)
Program rokovania na nasledujúci deň: pozri zápisnicu
Skončenie rokovania
(Se levanta la sesión a las 23.10 horas)
Otvorenie rokovania
(" συνεδρίαση αρχίζει στις 9.00 π.μ.)
2.
Zákaz vývozu a bezpečné uskladnenie kovovej ortuti (hlasovanie)
- Bericht: Papadimoulis
4.
Prenosnosť práv na doplnkový dôchodok (hlasovanie)
- Bericht: Oomen-Ruijten
5.
Prijatie jednotnej meny Cyprom od 1. januára 2008 (hlasovanie)
- Bericht: Langen
6.
Prijatie jednotnej meny Maltou od 1. januára 2008 (hlasovanie)
- Bericht: Langen
7.
Galileo (hlasovanie)
- Entschliessungsantrag: Galileo
8.
Konkrétne problémy pri transpozícii a vykonávaní právnych predpisov v oblasti verejného obstarávania a vzťah týchto predpisov k lisabonskej stratégii (hlasovanie)
- Bericht: McCarthy
11.
Zlepšenie konzultačného postupu Európskeho parlamentu v oblasti rozširovania eurozóny (hlasovanie)
- Entschliessungsantrag: Euro-Zone
Opravy hlasovania a zámery pri hlasovaní: pozri zápisnicu
(Die Sitzung wird um 13.00 Uhr unterbrochen und um 15.00 Uhr wieder aufgenommen.)
Zloženie Parlamentu: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Program rokovania na nasledujúci deň: pozri zápisnicu
Skončenie rokovania
(Se levanta la sesión a las 23.25 horas)
Otvorenie rokovania
(A sessão tem início às 10h00)
Predložené dokumenty: pozri zápisnicu
Presun finančných prostriedkov: pozri zápisnicu
3.
Výmena informácií z registra trestov medzi členskými štátmi (hlasovanie)
- Relazione: Díaz de Mera García Consuegra
4.
Regionálna stratégia a viacročný indikatívny program pre Áziu (hlasovanie)
- Proposta di risoluzione:
6.
Smerom k zmluve o obchode so zbraňami (hlasovanie)
- Proposta di risoluzione:
9.
Napredovanie rokovaní o rámcovom rozhodnutí o boji proti rasizmu a xenofóbii (hlasovanie)
- Relazione: Roure
10.
Praktická spolupráca, kvalita prijatých rozhodnutí v rámci spoločného európskeho azylového režimu (hlasovanie)
- Relazione: Pirker
Opravy hlasovania a zámery pri hlasovaní: pozri zápisnicu
Oznámenie spoločných pozícií Rady: pozri zápisnicu
Kalenár schôdzí: pozri zápisnicu
Ciò conclude il turno di votazioni.
(La seduta, sospesa alle 13.05, è ripresa alle 15.00)
Schválenie zápisnice z predchádzajúceho rokovania: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
2.
Ľudské práva v Etiópii (hlasovanie)
- Joint motion for a resolution
3.
Barma/Mjanmarsko (hlasovanie)
- Joint motion for a resolution
Hlasovanie
The next item is the vote.
(For the results and other details on the vote, see Minutes.)
Opravy hlasovania a zámery pri hlasovaní: pozri zápisnicu
Zloženie výborov a delegácií: pozri zápisnicu
Rozhodnutia týkajúce sa určitých dokumentov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termíny nasledujúcich schôdzí: pozri zápisnicu
Prerušenie zasadania
I declare adjourned the session of the European Parliament.
(The sitting was closed at 16.10)
Schválenie zápisnice z predchádzajúceho rokovania: pozri zápisnicu
Termíny nasledujúcich schôdzí: pozri zápisnicu
Schválenie zápisnice z predchádzajúceho rokovania: pozri zápisnicu
Zloženie Parlamentu: pozri zápisnicu
Zloženie výborov: pozri zápisnicu
Podpis aktov prijatých v spolurozhodovacom postupe: pozri zápisnicu
Predložené dokumenty: pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Zaslanie textu zmlúv poskytnutých Radou: pozri zápisnicu
Písomné vyhlásenia (článok 116 rokovacieho poriadku): pozri zápisnicu
Petície: pozri zápisnicu
Kalendár schôdzí na rok 2008
Program rokovania na nasledujúci deň: pozri zápisnicu
Skončenie rokovania
La séance est levée à 23h45.
Otvorenie rokovania
(Se abre la sesión a las 9.00 horas)
Predložené dokumenty: pozri zápisnicu
Presun finančných prostriedkov: pozri zápisnicu
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
1.
Voľba podpredsedu Európskeho parlamentu (hlasovanie)
2.
Žiadosť o konzultáciu s Výborom regiónov: Príspevok dobrovoľnosti k hospodárskej a sociálnej súdržnosti (článok 118 rokovacieho poriadku) (hlasovanie)
3.
Protokol k Euro-stredomorskej dohode o pridružení medzi ES a Alžírskom po rozšírení z 1. mája 2004 (hlasovanie)
- Recommendation: Jacek Saryusz-Wolski
4.
Protokol k Dohode o partnerstve a spolupráci medzi Európskymi spoločenstvami a Moldavskom po rozšírení z 1. januára 2007 (hlasovanie)
- Report: Jacek Saryusz-Wolski
5.
Protokol k Dohode o partnerstve a spolupráci medzi Európskymi spoločenstvami a Ukrajinou po rozšírení z 1. januára 2007 (hlasovanie)
- Report: Jacek Saryusz-Wolski
6.
Protokol k Dohode o partnerstve a spolupráci medzi Európskymi spoločenstvami a Arménskom po rozšírení z 1. januára 2007 (hlasovanie)
Report: Jacek Saryusz-Wolski
7.
Protokol k Dohode o partnerstve a spolupráci medzi Európskymi spoločenstvami a Azerbajdžanom po rozšírení z 1. januára 2007 (hlasovanie)
Report: Jacek Saryusz-Wolski
8.
Protokol k dohode o partnerstve a spolupráci medzi Európskymi spoločenstvami a Gruzínskom po rozšírení z 1. januára 2007 (hlasovanie)
- Report: Jacek Saryusz-Wolski
9.
Pristúpenie Bulharska a Rumunska k dohovoru z 26. júla 1995 o využívaní informačných technológií na colné účely (hlasovanie)
Report: Jean-Marie Cavada
11.
Podniky kolektívneho investovania do prevoditeľných cenných papierov (vykonávacie právomoci prenesené na Komisiu) (hlasovanie)
Report: Pervenche Berès
13.
Nová štatistická klasifikácia výrobkov podľa činností (CPA) (hlasovanie)
Report: Guntars Krasts
16.
Dohovor OSN o Kódexe rokovania pri líniových konferenciách (zrušenie nariadenia Rady (EHS) č. 954/79) (hlasovanie)
Report: Corien Wortmann-Kool
17.
Kontrola rybolovnej činnosti v Antarktíde (hlasovanie)
Report: Rosa Miguélez Ramos
18.
Pristúpenie Bulharska a Rumunska k Dohovoru o Europole z 26. júla 1995 (hlasovanie)
Report: Genowefa Grabowska
19.
Pristúpenie Bulharska a Rumunska k dohovoru o vzájomnej pomoci v trestných veciach z 29. mája 2000 (hlasovanie)
Report: Genowefa Grabowska
20.
Pristúpenie Bulharska a Rumunska k dohovoru zo 17. júna 1998 o zákaze riadenia motorového vozidla (hlasovanie)
Report: Genowefa Grabowska
21.
Pristúpenie Bulharska a Rumunska k dohovoru z 26. mája 1997 o boji proti korupcii úradníkov Európskych spoločenstiev alebo úradníkov členských štátov EÚ (hlasovanie)
Report: Jörg Leichtfried
22.
Korigendá (nový článok 204a rokovacieho poriadku) (hlasovanie)
Report: Richard Corbett
23.
Použitie a výklad rokovacieho poriadku (zmena a doplnenie článku 201) (hlasovanie)
Report: Richard Corbett
24.
Konzultácia o imunite a výsadách Alessandry Mussoliniovej (hlasovanie)
Report: Klaus-Heiner Lehne
25.
Žiadosť o ochranu imunity a výsad Ashleyho Motea (hlasovanie)
Report: Francesco Enrico Speroni
26.
Návrh opravného rozpočtu č. 4/2007 (hlasovanie)
Report: James Elles
27.
Osobitná správa Dvora audítorov č. 9/2006 týkajúca sa výdavkov na preklady, ktoré vznikli Komisii, Európskemu parlamentu a Rade (hlasovanie)
Report: Alexander Stubb
28.
Minimalizácia administratívnych nákladov uložených právnymi predpismi (hlasovanie)
Report: Jan Mulder
29.
Rozhodné právo pre mimozmluvné záväzky ("Rím II") (hlasovanie)
Report: Diana Wallis
30.
Akčný program Spoločenstva v oblasti zdravia (2007-2013) (hlasovanie)
Recommendation for second reading: Antonios Trakatellis
31.
Meracie prístroje obsahujúce ortuť (hlasovanie)
Recommendation for second reading: Sornosa Martínez
33.
Potravinárske prídavné látky (hlasovanie)
Report: Åsa Westlund
34.
Potravinárske enzýmy (hlasovanie)
Report: Avril Doyle
35.
Arómy a určité potravinové prísady s aromatickými vlastnosťami (hlasovanie)
Report: Mojca Drčar Murko
37.
Identifikácia, označenie a ochrana európskej kritickej infraštruktúry (hlasovanie)
Report: Jeanine Hennis-Plasschaert
Hlasovanie
The next item is the vote.
(For the results and other details on the vote, see Minutes.)
Zvolanie medzivládnej konferencie (lehota na predloženie pozmeňujúcich a doplňujúcich návrhov): pozri zápisnicu
Opravy hlasovania a zámery pri hlasovaní: pozri zápisnicu
(The sitting was suspended at 13.15 and resumed at 15.05)
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Program rokovania na nasledujúci deň: pozri zápisnicu
Skončenie rokovania
(La seduta è tolta alle 24.00)
Otvorenie rokovania
(Die Sitzung wird um 9.05 Uhr eröffnet.)
Zaslanie textu zmlúv poskytnutých Radou: pozri zápisnicu
Dohoda o prenose údajov podľa mena cestujúceho s USA (predložené návrhy uznesení): pozri zápisnicu
1.
Kalendár schôdzí na rok 2008 (hlasovanie)
3.
Zlúčenia, splynutia a rozdelenia akciových spoločností (hlasovanie)
- Informe: Kauppi
5.
Opatrenia Spoločenstva v oblasti vodného hospodárstva (vykonávacie právomoci prenesené na Komisiu) (hlasovanie)
- Informe: Lienemann
6.
Vozidlá po dobe životnosti (vykonávacie právomoci prenesené na Komisiu) (hlasovanie)
- Informe: Florenz
7.
Odpad z elektrických a elektronických zariadení (vykonávacie právomoci prenesené na Komisiu) (hlasovanie)
- Informe: Florenz
8.
Nebezpečné látky v elektrických a elektronických zariadeniach (vykonávacie právomoci prenesené na Komisiu) (hlasovanie)
- Informe: Florenz
9.
Požiadavky na ekodizajn výrobkov využívajúcich energiu (vykonávacie právomoci prenesené na Komisiu) (hlasovanie)
- Informe: Ries
Opravy hlasovania a zámery pri hlasovaní: pozri zápisnicu
(La sesión, suspendida a las 14.25 horas, se reanuda a las 15.05 horas)
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Program rokovania na nasledujúci deň: pozri zápisnicu
Skončenie rokovania
(The sitting closed at 23.35)
Otvorenie rokovania
(Se abre la sesión a las 9.30 horas)
Predložené dokumenty: pozri zápisnicu
Časový rozvrh prijímania rozpočtu: pozri zápisnicu
1.
Štatistický program Spoločenstva na roky 2008 až 2012 (hlasovanie)
- Bericht: Becsey
4.
Vykonávanie prvého železničného balíka (hlasovanie)
- Bericht: Cramer
6.
Opatrenia na boj proti srdcovo-cievnym ochoreniam (hlasovanie)
- Entschließungsantrag
8.
Eurozóna (2007) (hlasovanie)
- Bericht: Rosati
9.
Európska centrálna banka (2006) (hlasovanie)
- Bericht: Mitchell
10.
Palestína (hlasovanie)
- Gemeinsamer Entschließungsantrag
13.
Dohoda TRIPS a prístup k liekom (hlasovanie)
- Entschließungsantrag
14.
Demokratická kontrola v rámci nástroja rozvojovej spolupráce (hlasovanie)
- Entschließungsantrag
Opravy hlasovania a zámery pri hlasovaní: pozri zápisnicu
Schválenie zápisnice z predchádzajúceho rokovania: pozri zápisnicu
Rozpravy o prípadoch porušovania ľudských práv, demokracie a princípov právneho štátu (rozprava)
Zloženie výborov a delegácií: pozri zápisnicu
Schválenie pozícií prijatých Parlamentom v prvom čítaní Radou (článok 66 rokovacieho poriadku): pozri zápisnicu
Rozhodnutia týkajúce sa niektorých dokumentov: pozri zápisnicu
Presun finančných prostriedkov: pozri zápisnicu
Písomné vyhlásenia zapísané v registri (článok 116 rokovacieho poriadku): viď zápisnicu
Zaslanie textov prijatých počas rokovania: pozri zápisnicu
Termín nasledujúcej schôdze: pozri zápisnicu
Prerušenie zasadania
Ogłaszam przerwę w sesji Parlamentu Europejskiego.
(Posiedzenie zostało zamknięte o godz.16.20)
Obnovenie zasadania
Otváram zasadanie prerušené vo štvrtok, 12. júla 2007.
Vyhlásenie predsedníctva
Všetci ste si zaslúžili dovolenku.
Vyzeráte odpočinutí a dúfam, že sa tešíte na návrat k práci, ktorú je potrebné vykonať v oblasti európskych záležitostí.
Obávam sa však, že budem musieť začať smutnou správou.
Po našom poslednom stretnutí sme sa s hlbokým zármutkom rozlúčili s dvomi veľkými Európanmi, Gastonom Thornom a Raymondom Barreom, významnými mužmi, ktorí svoje životy obetovali službe svojej vlasti ako vynikajúci premiér a komisár Európskej komisie.
Gaston Thorn bol desať rokov (od roku 1959 do roku 1969) poslancom Európskeho parlamentu.
V rokoch 1969 až 1974 bol ministrom zahraničných vecí Luxemburska a v rokoch 1974 až 1979 jeho premiérom.
Od roku 1981 až do roku 1985 vykonával funkciu predsedu Európskej komisie.
Pod jeho vedením Európske spoločenstvo prerokovalo podmienky vstupu Španielska a Portugalska, iniciovalo spoločnú politiku rybného hospodárstva a dosiahlo riešenie sporných otázok v oblasti rozpočtových zdrojov a budúceho financovania Spoločenstva.
Raymond Barre bol v rokoch 1967 až 1973 podpredsedom Európskej komisie a v rokoch 1976 až 1981 premiérom Francúzska.
Ako komisár pre hospodárske a finančné záležitosti predložil v rokoch 1969 a 1970 pôvodné návrhy na vytvorenie európskej hospodárskej a menovej únie v rámci Barreho plánu.
Obaja neúnavne pracovali na európskej integrácii až do svojej smrti a významne a prakticky prispeli k podpore tohto procesu, ktorý sa v tom čase realizoval v zložitých podmienkach.
Na konci minulého týždňa by svoje 100. narodeniny oslávil Altiero Spinelli.
Tento muž bol jedným z tvorcov súčasných európskych inštitúcií a desať rokov zastával funkciu poslanca Európskeho parlamentu.
Z nich sedem rokov, až do jeho smrti v roku 1986, som mal tú obrovskú česť pracovať s ním.
Počas desiatich rokoch vo funkcii poslanca Európskeho parlamentu, a najmä počas vykonávania funkcie predsedu Výboru pre inštitucionálne záležitosti, zohrával kľúčovú úlohu pri presadzovaní ambiciózneho programu inštitucionálnej reformy.
Jeho návrh Zmluvy o založení Európskej únie, ktorý Európsky parlament v roku 1984 väčšinou hlasov prijal, vytvoril základ pre mnohé ďalšie dôležité zmeny zavedené reformami podľa zmluvy vrátane významného rozšírenia legislatívnych právomocí Európskeho parlamentu.
Počas letnej prestávky sme boli svedkami mnohých prírodných katastrof: dramatických záplav v Spojenom kráľovstve, teplých vĺn vo východnom Stredozemí a nedávnych tragických požiarov v Grécku.
Tieto udalosti priniesli mnohým Európanom veľa utrpenia.
V Grécku zomrelo na následky veľkých požiarov 60 ľudí.
Je preto vhodné, aby sa táto tragédia stala prvým dôležitým bodom dnešného programu a som si istý, že budem hovoriť za každého v tejto inštitúcii, keď vyjadrím hlbokú ľútosť nad obeťami týchto a ďalších tragických udalostí.
Sústrasť vyjadrujeme tiež pozostalým viac než 500 obetí zemetrasenia v Peru z 15. augusta a tisíckam tých, ktorí od nášho posledného stretnutia stratili svoje životy pri nezmyselných násilnostiach v Iraku.
Súženie nespočetného množstva utečencov umierajúcich pri pokuse prekročiť na člnoch Stredozemné more a Atlantický oceán s cieľom dostať sa do Európskej únie v nás tiež vyvoláva smútok a obavy.
Zostáva povinnosťou nás všetkých nájsť riešenia, aby sa tieto tragédie už neopakovali.
Žiadam vás, aby ste povstali a minútou ticha vzdali česť pamiatke zosnulých.
(Prítomní povstali a zachovali minútu ticha.)
Schválenie zápisnice z predchádzajúceho rokovania: pozri zápisnicu
Predložené dokumenty: pozri zápisnicu
Zloženie Parlamentu: pozri zápisnicu
Zloženie výborov a delegácií: pozri zápisnicu
Podpis aktov prijatých v spolurozhodovacom postupe: pozri zápisnicu
Oznámenie spoločných pozícií Rady: pozri zápisnicu
Zaslanie textu zmlúv poskytnutých Radou: pozri zápisnicu
Petície: pozri zápisnicu
Presun finančných prostriedkov: pozri zápisnicu
Otázky na ústne zodpovedanie a písomné vyhlásenia (predložené dokumenty): pozri zápisnicu
Opatrenia prijaté v následnosti na pozície a uznesenia Parlamentu: pozri zápisnicu
Program práce pozri zápisnicu
Jednominútové vystúpenia k otázkam politického významu
Nasledujúcim bodom sú jednominútové vystúpenia k otázkam politického významu podľa článku 144.
(BG) Vážený pán predseda, vážení kolegovia,
Prírodné katastrofy, ktorých sme boli tento rok v Európe svedkami, nám ukázali, že spôsob riešenia problémov v tejto oblasti musíme v dvoch veciach zmeniť.
Ako prvé je potrebné zaviesť flexibilnejšie mechanizmy na pomoc krajinám pri procese obnovy po prírodných katastrofách.
Po druhé, tieto problémy odhaľujú nutnosť zavedenia integrovaných európskych síl rýchlej reakcie ako pomocných zložiek pre národy, ktoré sa musia s takýmito katastrofami vyrovnať.
Tento rok sa v mojej krajine, Bulharsku, vyskytli požiare aj záplavy.
Keď bolo potrebné uhasiť rozsiahly požiar okolo jedného veľkého mesta, Starej Zagory, vláda požiadala o pomoc členské štáty Európskej únie, ale nedostala ju z dôvodu vyčerpania kapacít.
Namiesto toho jej poskytlo na základne dvojstrannej dohody pomoc Rusko.
Tým sa obraz Európskej únie v mojej krajine výrazne zhoršil.
Preto Vás všetkých žiadam, aby ste vyzvali Európsku komisiu na vypracovanie podrobnej analýzy a návrhov na zavedenie spoločných európskych síl na pomoc členským štátom pri odstraňovaní následkov katastrof a nehôd.
Ďakujem.
Pán predseda, medzinárodný terorizmus predstavuje temnú stránku globalizácie.
Teroristi zneužívajú demokratické slobody poskytované našimi krajinami, ako je sloboda cestovania, pokrytie médiami a občianske práva, na to, aby dosiahli svoje ciele prostredníctvom strachu a násilia voči nevinným ľuďom.
Riešenie tohto problému si žiada úsilie o úplné odhalenie a pochopenie dôverných mechanizmov terorizmu vrátane jeho náboženských, spoločenských a dokonca i civilizačných základov.
My v demokratických štátoch sme v tejto oblasti už od začiatku znevýhodnení.
Zatiaľ čo my sa usilujeme životy chrániť, teroristi sa snažia o čo najviac obetí, pretože dúfajú, že budú môcť manipulovať citmi, ktoré sa nahromadia pri sledovaní obrazov krviprelievania na našich televíznych obrazovkách.
Musíme rozlišovať medzi samovražedným atentátnikom a tým, kto ho, alebo ju, pre túto činnosť získal.
Veľmi často sa stáva, že motiváciou samovražedného útočníka nie je nenávisť, ktorú cítia ľudia, ktorí ho pre túto činnosť získali, ale sľub večného šťastia po hrdinskej smrti, čo ich nájomcovia politicky zneužívajú.
Prevencia je lepšia ako nutnosť následnej reakcie.
Z tohto dôvodu musíme vystihnúť správnu rovnováhu medzi okamžitými a dlhodobejšími požiadavkami na boj proti terorizmu.
Preto potrebujeme posilniť spravodajskú, policajnú a justičnú spoluprácu medzi našimi štátmi a zároveň riešiť štrukturálne príčiny terorizmu, a to najmä v krajinách, kde sa pre takéto činy získava najviac nových prívržencov.
(RO) Vážený pán predseda, po desiatkach rokov politického väznenia boli do Európskeho parlamentu pozvaní členovia skupiny Ilaşcu z Moldavskej republiky, ktorých vypočul Podvýbor pre ľudské práva.
Adrian Ivanţoc, Tudor Petru Popa a Alexandru Leşko dojímavo popisovali utrpenie, ktorému boli vystavení v podnesterských väzniciach, a opakované zneužívanie a porušovanie ľudských práv, ku ktorému tam dochádzalo.
Vyzvali Európske spoločenstvo, aby prijalo viac opatrení na riešenie regionálneho konfliktu v súvislosti s vykonávaním všetkých medzinárodných dohôd, najmä tých, ktoré sa týkajú odchodu ruských vojsk z Podnesterska.
S cieľom premeniť tieto legitímne želania na realitu by mal Európsky parlament zvolať Helsinský výbor pre ľudské práva a spoľahnúť sa na jeho návrhy aktuálnych opatrení na podporu mimovládnych organizácií v Moldavsku, ako aj podporiť vydávanie novín a časopisov v tejto oblasti a vybudovať sieť vysielačov na pravom brehu rieky Dnister s cieľom zabezpečiť dostupnosť signálu moldavského národného rozhlasu a televíznych kanálov.
V neposlednom rade treba radikálne zmeniť spôsob rokovania o riešení problému Podnesterska.
Európska únia, ako aj Rumunko ako člen Únie, musia zmeniť štatút pozorovateľov na štatút riadnych členov.
(PL) Vážený pán predseda, pred niekoľkými mesiacmi Európsky parlament prijal uznesenie o odsúdení xenofóbie a rastúceho nacionalizmu v Európe.
Spôsob, akým sa v tomto dokumente poukazovalo na niektoré krajiny vrátane Poľska, bol príliš tvrdý a neprimeraný rozsahu problému.
Isteže, záležitosti týkajúce sa rasovej neznášanlivosti sa musia veľmi vážne riešiť.
Preto ma prekvapuje, že Európska komisia neprijíma rozhodujúce kroky proti stranám s fašistickou orientáciou, ktoré sú v niektorých krajinách na vzostupe.
Dokonca existujú krajiny, v ktorých predstavitelia takýchto strán získali vo voľbách kreslo na regionálnej úrovni.
Zásahové skupinky týchto strán obťažujú cudzincov na uliciach a verejne vyzývajú na revíziu hraníc.
Tento problém závažne ovplyvňuje množstvo krajín takzvanej starej Únie.
Dotknuté krajiny tento problém riešia už dlho, pritom vedúci predstavitelia Spoločenstva ukazujú prstom na nové členské štáty aj v prípade nepodstatných incidentov.
- (ES) Vážený pán predseda, 12. augusta sa v Gibraltárskej úžine zrazili nákladná loď New Flame a ropný tanker Torm Gertrud.
Je to už deviata nehoda na jednej z najrušnejších námorných trás na svete, ktorú ročne využije viac než 100 000 lodí.
Táto nehoda poukazuje na čoraz intenzívnejšiu potrebu vytvorenia prístavného úradu pre dozor a monitorovanie Španielskeho kráľovstva, Spojeného kráľovstva a Gibraltáru.
Fakt, že takáto námorná kontrola ešte neexistuje, ohrozuje životy a logicky predstavuje hrozbu miestneho prostredia.
Dodnes nevieme, a podľa môjho názoru by Európska komisia mala žiadať informácie o tom, čo potopená nákladná loď vlastne prepravovala: 27 000 ton kovového šrotu, pravdepodobne škodlivého kontaminovaného šrotu.
Myslím, že je mimoriadne dôležité, aby Parlament a Európska komisia naliehavo vyzvali orgány Španielska, Spojeného kráľovstva a Gibraltáru na vytvorenie takéhoto námorného orgánu pre dohľad a monitorovanie.
Pán predseda, rád by som upozornil na inováciu týkajúcu sa zachovania morského prostredia v Európe.
V sobotu sa Škótsko stalo prvou krajinou v Európe, ktorá zaviedla dobrovoľný systém uzatvárania lovísk rýb v reálnom čase, s cieľom ochrániť zásoby tresky.
Dúfame, že tento systém, ktorý bol vyvinutý ako spoločná iniciatíva novej škótskej vlády a rybárskeho priemyslu, bude vzorom pre budúce projekty zachovania morského prostredia.
Podľa mojich informácií škótska vláda oslovila svojich partnerov v Dánsku a Nórsku s úmyslom poučiť sa z tohto konkrétneho projektu.
Až do súčasnosti bola spoločná politika rybného hospodárstva pre Škótsko iba pohromou, ale pevne verím, že budúcnosť riadenia rybného hospodárstva nespočíva v centrálnom riadení z Bruselu, ale v priamej spolupráci krajín zaoberajúcich sa rybným hospodárstvom.
Treba uvítať, že škótska vláda a dané odvetvie zaujali v tomto smere takýto inovačný postoj.
Zatiaľ dúfam, že kým nadíde čas decembrového zasadnutia Rady, bude ich dobrovoľné úsilie zohľadnené, uznané a ocenené.
(PL) Vážený pán predseda, vpád nacistov do Poľska 1. septembra 1939 bol aktom násilia spáchanom na mojej vlasti.
Počas nasledujúcich šiestich rokov vojny zahynulo viac než šesť miliónov Poliakov.
To je 17 % poľského obyvateľstva, ktoré v tom čase dosahovalo 35 miliónov.
O dva týždne neskôr, 17. septembra 1939 napadol Poľsko aj Sovietsky zväz na základe Molotovovho-Ribbetropovho paktu.
Svoje životy stratilo viac než 22 000 predstaviteľov poľskej intelektuálnej elity, ktorých do temena alebo do hlavy zastrelili Sovieti ešte mnoho nasledujúcich rokov okupujúci moju domovinu.
Tým sa vysvetľuje, prečo boli milióny mojich rodákov plní nádeje, keď sme znovu získali nezávislosť.
Hoci v Únii sa pekne reční o rovnakých právach a nediskriminácii, určití nemeckí politici a určitá časť nemeckých médií neustále útočia na moju vlasť, poľský ľud, poľskú vládu a katolícke médiá, najmä na Radio Maryja.
To dokazuje, že ešte stále pretrvávajú silné protipoľské nálady.
Pri príležitosti výročia vpádu do Poľska a v mene živých aj mŕtvych vyzývam na ukončenie tohto násilia, ktoré sa dá vysvetľovať ako pokus dosiahnuť ciele, ktoré sa nepodarilo dosiahnuť počas vojny.
Ďakujem.
Zmierenie bolo v Európe vždy veľmi dôležité.
(RO) Vážený pán predseda, moja intervencia sa týka práv Rumunov v Srbsku a Bulharsku.
Územie na pravom brehu Dunaja v severozápadnom Srbsku a severozápadnom Bulharsku vrátane oblasti od Ratanských hôr k Dunaju a od Moravského údolia k Timockému údoliu v Srbsku a Vidinskému regiónu v oblasti Lom v Bulharsku je zväčša osídlené Rumunmi.
Tvoria menšiu viac než 300 000 ľudí, ktorí žijú vo viac než 130 malých a stredne veľkých dedinách a 20 mestečkách.
Nie sú uznaní za národnostnú menšinu, nevyužívajú výhody náboženských služieb a vzdelávania vo svojom materinskom jazyku.
V školách sa neučia rumunsky.
Rumunský jazyk, literatúra a história sa študujú sa v poloutajení v súkromných domoch.
Jediný rumunský kostol v Mălăiniţe bude čoskoro zničený.
Helsinský výbor pre ľudské práva v Srbsku zameral svoju pozornosť na zúfalú situáciu rumunského ľudu žijúceho v tejto krajine a na jeho právo na zachovanie národnej identity.
Týmto vyzývam európske inštitúcie na naliehavé prešetrenie tejto situácie a intervenciu v prospech dodržiavania práv rumunskej menšiny v Srbsku a Bulharsku.
(RO) Vážený pán predseda, článok 29 Zmluvy o Európskej únii vymedzuje pojmy terorizmus a závažný trestný čin.
V Zmluve o Európskej únii sa za teroristické trestné činy považujú skutky, ktorých následkom je ohrozenie životov ľudí, podpora násilia a ktoré sú zamerané na zastrašenie obyvateľstva.
To, čoho sme boli svedkom v Budapešti pri založení Maďarskej gardy, tiež patrí do rozsahu tejto definície.
Pri tejto príležitosti urobil vodca Maďarskej gardy niekoľko naozaj šokujúcich vyhlásení týkajúcich sa jeho obáv z napadnutia Maďarska Slovenskom a Rumunskom, krajinami, v ktorých žije maďarská menšina.
Myslím si, že takéto organizácie a extrémistické akcie povzbudzujú separatistické hnutie v rámci menšín, ktoré majú autonomistické snahy, a takáto situácia nie je v súlade so správaním členského štátu EÚ.
Takéto organizácie by sa mali rozpustiť a postoje podobné tým, ktoré vyjadrila Maďarská garda, by sa mali zakázať a trestať podľa zákona.
Preto si dovoľujem vyzvať vedúcich predstaviteľov inštitúcií EÚ, aby jasne odsúdili takéto postoje a požiadali Agentúru pre základné práva, aby vypracovala správu o skutočnostiach a monitorovala situáciu menšín v Maďarsku.
(FR) Vážený pán predseda, rôzne dramatické situácie v rôznych krajinách nás privádzajú naspäť k našim európskym povinnostiam.
Je to aj prípad mojej krajiny, v ktorej nákladná loď spôsobila smrť rybára.
To nás privádza k námornej bezpečnosti. Už aj Francúzsko sa dozvedelo, kde leží Kiribatská republika.
Pozrite sa do atlasu: nie je veľmi známa, ale je to lacná vlajka.
Európska únia musí so všetkou naliehavosťou sprísniť lacné vlajky, urýchliť prijatie právnych predpisov v balíku Erika III a pripraviť balík Erika IV o sociálnych záležitostiach tréningových a pracovných podmienok námorníkov a zároveň pripraviť lepšiu koordináciu činností našich krajín v Medzinárodnej námornej organizácii.
Je to stará záležitosť, ktorá však v pravidelných intervaloch vystrčí rožky a prostredníctvom dramatických udalostí nás prinúti znova sa ňou zaoberať.
Nalieham na Vás, pán komisár či pani komisárka, zastupujúci Radu v neprítomnosti, aby ste v tomto smere podnikli potrebné kroky.
(RO) Vážený pán predseda, 18. októbra 2007 Európska komisia spustí Deň boja proti obchodovaniu s ľuďmi.
S potešením vítam túto iniciatívu, ktorou sa tento citlivý a pre väčšinu neznámy problém zodpovedný za 2,5 milióna obetí ročne dostane do pozornosti európskych občanov.
Preto by som znovu chcela upozorniť na skutočnosť, že ak chceme v boji proti tomuto javu dosiahnuť úspechy, členské štáty musia efektívnejšie skoordinovať svoje snahy.
V súčasnosti to vnútroštátne zákony neumožňujú.
Členské štáty však majú k dispozícii Dohovor Európskej rady o činnostiach proti obchodovaniu s ľuďmi z roku 2005, ktorý predstavuje najkomplexnejší právny nástroj na boj proti tomu to javu.
Doteraz však tento dohovor podpísalo iba 18 z 27 členských štátov a len 3 členské štáty ho ratifikovali.
Preto si dovoľujem požiadať Európsku komisiu, aby požiadala Radu o právomoc podpísať Dohovor o činnostiach proti obchodovaniu s ľuďmi v mene Európskeho spoločenstva.
Vážený pán predseda, obchodovanie s ľuďmi je závažným porušením ľudských práv.
Je načase, aby sme prešli od slov k činom.
Je čas konať, aby bolo jednoduchšie potrestať obchodníkov s bielym mäsom a chrániť práva obetí.
Tieto obete sú v modernej Európe opätovne predávané ako otroci; v Európe, v ktorej sme takí hrdí na dodržiavanie ľudských práv.
(PL) Vážený pán predseda, chcel by som začať vyjadrením úprimnej sústrasti pozostalým obetí prírodných katastrof v Grécku a ďalších krajinách.
V srdci s nimi cítim.
Ja sám som pred 10 rokmi zažil ničivé záplavy, preto si veľmi dobre uvedomujem, čo to obnáša.
Katastrofy sa nanešťastie budú diať stále.
Ustanovenie európskych síl rýchlej reakcie je preto nevyhnutné.
Dôrazne podporujem vytvorenie takýchto síl pri najbližšej možnej príležitosti.
Je zvláštne, že vlastne nikdy neprotestujeme proti zakladaniu nových európskych agentúr, aj keď už takýchto byrokratických subjektov existuje niekoľko tuctov.
Keď však ide o ľudské životy, vždy máme množstvo výhrad.
Je načase ich prekonať a založiť európske jednotky vytvorené podľa takzvaných "modrých baretov" OSN, ktorých farbou však bude napríklad červená alebo biela.
Tieto jednotky by mali za úlohu chrániť nás pred neustálou hrozbou zo strany prírody, a nie ľudských bytostí.
(HU) Život rýchlo dokázal pravdivosť odborných argumentov, prostredníctvom ktorých som so svojimi kolegami v Európskom parlamente vystupoval proti Európskej komisii a jej rozhodnutiu ukončiť intervencie na kukuricu.
Komisia mala obavy z toho, že systém intervencií sa nebude dať udržať pre prebytok kukurice, hoci trhový vývoj tomu nenasvedčoval.
Komisia nakúpila za 101 EUR a teraz predáva za dvojnásobok, takže zisk z celej intervencie na kukuricu je výrazný, pretože Európu postihli suchá a chovatelia dobytka nemali dostatok obilia.
Tým sa nastoľuje otázka o dôveryhodnosti Únie: stále existujú zásoby, ale nadnárodní špekulanti skupujú dodávky, zatiaľ čo poctiví chovatelia dobytka si nemôžu dovoliť získať krmivo pre svoje zvieratá.
To podkopáva dôveru v Európsku komisiu a Európsku úniu.
(RO) Vážený pán predseda, milí kolegovia, rumunská vláda rozhodla, že 25. november 2007 bude dňom volieb do Európskeho parlamentu.
V tento deň budeme súčasťou historickej chvíle, ako sa hovorí.
Rumunskí občania budú môcť priamo voliť poslancov EP.
TenTO deň bude skúškou našej serióznosti a záväzkov ako členského štátu EÚ.
V Rumunsku bude volebná kampaň šancou na diskusiu o zaujímavých otázkach týkajúcich sa Európskej únie: budúcnosti EÚ, ústavnej zmluvy, ďalšieho rozširovania, vnútornej reformy, efektívnosti európskych inštitúcií, voľného prístupu na pracovný trh.
Práve o týchto témach by sa malo počas volebnej kampane diskutovať, a nie o politických témach, ktoré nie sú súčasťou každodenného života občanov: predpokladaných voľbách, návrhu na vyslovenie nedôvery, nepodložených politických útokoch.
S cieľom zlepšiť kvalitu diskusií počas predvolebného obdobia a volebnej kampane vyzývam skúsených poslancov EP, bez ohľadu na ich politické názory, aby počas obdobia pred voľbami navštívili Rumunsko a do kampane Európskeho parlamentu prispeli európskymi témami, ktoré je potrebné konzistentne a seriózne prediskutovať v Rumunsku, ako aj iných európskych krajinách.
(FR) Vážený pán predseda, chcem Vás informovať o procese vedenom v súčasnosti v Agrigente na Sicílii so siedmimi tuniskými rybármi obvinenými z napomáhania nelegálneho prisťahovalectva, hoci 8. augusta zachránili 44 ľudí vrátane 11 žien, z ktorých dve boli tehotné, a dvoch detí.
V súčasnosti čelia obvineniam z napomáhania nelegálneho prisťahovalectva a toto sa deje na európskej pôde.
Verím, že zločin solidarity, ktorý bol spáchaný, ako dokazuje tento proces, by mal Parlament odsúdiť.
Do Agrigente tento piatok cestuje delegácia a ja môžem len vyzvať jej členov a ich vedúceho predstaviteľa, čiže Vás, pán predseda, aby ste týmto siedmim tuniským rybárom vyjadrili svoju podporu.
Pán predseda, tento týždeň sa do Parlamentu vrátila skupina Freedom Drivers.
Freedom Drivers sú ľudia s postihnutím, ľudia, ktorí sú závislí na pomoci iných osôb, a ktorí by rovnako radi využívali slobodu pohybu, ktorú Európa predstavuje, ako ju užívajú všetci ostatní.
Prišli, aby žiadali o prijatie takých právnych predpisov, ktoré by im takúto slobodu pohybu umožnili.
Vysvetlia prekážky, s ktorými musia bojovať.
Mnoho z týchto prekážok je naším dielom a ich odstránenie by malo byť výzvou pre tento Parlament vzhľadom na národy a ľudí, ktorých zastupujeme.
Mojou výzvou pre vás, pán komisár, je, že toto je už tretí rok, keď prišli navštíviť Európsky parlament, no zmenilo sa len veľmi málo.
Áno, zlepšili sa práva cestujúcich v leteckej doprave, no inak im nemáme veľmi čo povedať.
Kedy možno očakávať prijatie dlho očakávanej smernice o osobách s postihnutím, ktorá poskytne skutočnú legislatívnu váhu rovnosti pre osoby s postihnutím?
V strednej Európe si niektorí pred vstupom do Únie mysleli, že členstvo v nej vyrieši všetky problémy.
Nestalo sa tak.
Aj keď Únia vznikla, aby zabezpečila mier v Európe, musím poukázať na radikalizáciu situácie v Maďarsku.
Pred pár dňami zložili prísahu členovia tzv. maďarskej gardy.
Ich vodcovia hovoria o spoločných hraniciach pre všetkých Maďarov a ich stanovy o povinnom výcviku streľby.
Majú uniformy a podporu bývalého ministra vlády.
Slovensko-maďarské vzťahy sa v ostatnom čase zhoršujú.
Pred pár mesiacmi sa maďarský premiér odmietol stretnúť so slovenským a opäť sa hovorí o revízii výsledkov II. svetovej vojny.
Vyzýva maďarskú vládu, aby zasiahla proti paramilitaristickej garde a rozpustila ju.
Na Slovensku sme podobne radikálnu organizáciu postavili mimo zákon.
Nič podobné do Európy 21. storočia nepatrí.
V našom spoločnom záujme je zmierenie a vzájomné ospravedlnenie. Príklad nám už minulý rok v Ostrihome dali slovenskí a maďarskí katolícki biskupi.
Tak vyzerá odmietanie extrémizmu vpraxi.
Pán predseda, s kolegami sme v poslednom čase boli na termináli 1B Frankfurtského letiska svedkami veľmi zvláštneho javu.
Cestujúci do Sofie letiaci spoločnosťou Bulgaria Air museli prejsť cez dve za sebou nasledujúce bezpečnostné kontroly, ktoré boli úplne rovnaké.
Na otázku, ktorú som položil zamestnancom pracujúcim v termináli, prečo je potrebné, aby cestujúci stáli dvakrát za sebou v dlhých radoch a podstupovali rovnakú bezpečnostnú kontrolu, som dostal absurdnú odpoveď, že Frankfurtské letisko je preťažené a druhé kontroly sú potrebné z dôvodu ďalších cestujúcich prichádzajúcich z iných miest.
Spoľahlivý zdroj ma neskôr informoval, že uvedené zdvojené kontroly sa v určitých dňoch v týždni uplatňujú na termináli 1B na lety do nasledovných krajín Európskej únie: Bulharsko, Poľsko a Rumunsko.
Pán predseda, očakával by som, že Komisia bude na takéto praktiky reagovať, pretože to súvisí nielen s právami cestujúcich v leteckej doprave, ale tiež s ľudskými právami občanov Európy.
(RO) V prístupovej zmluve k Európskej únii sa Rumunsko zaviazalo zorganizovať voľby do Európskeho parlamentu na konci tohto roka.
Rumunská vláda nanešťastie odložila pôvodný dátum volieb, čiže 13. máj, až do 25. novembra.
Podľa analytikov bol hlavným dôvodom na odloženie volieb strach z určitých politických strán vrátane vládnych týkajúci sa výsledkov volieb.
Ako hovorí staré rumunské príslovie: Môžeš utekať, koľko chceš, aj tak sa neschováš.
Rumunská vláda sa nebojí len týchto volieb, ale nanešťastie aj žien.
Vo vláde nesedí ani jedna žena a v rámci členských štátov EÚ je to rarita.
Medzi súčasnými 35 rumunskými poslancami EP je 12 žien.
Po novembrových voľbách by mali politické strany zmeniť pomer mužov a žien a vymenovať aspoň 18 žien do Európskeho parlamentu.
Môžem vás ubezpečiť, že Demokratická strana ako člen Európskej ľudovej strany túto podmienku splní.
Preto by som chcela pripomenúť rumunskému premiérovi, že Rumunsko je od 1. januára súčasťou Európskej únie a že rok 2007 je Európskym rokov rovnakých príležitostí pre všetkých.
(PL) Vážený pán predseda, minulý piatok demonštrovali členovia poľských odborov z gdanskej lodenice pred sídlom Európskej komisie v Bruseli.
V júli Európska komisia vydala ultimátum, ktorým dala Poľsku mesiac na predloženie plánov na zníženie výrobných kapacít lodenice.
Komisia vyzýva na uzatvorenie dvoch z troch šikmých rovín na stavbu lodí v Gdansku, ak sa od lodenice nebude žiadať vrátenie štátnej pomoci, ktorú dostala od poľskej vlády od 1. mája 2004.
Komisári EÚ vyhlasujú, že zámerom Komisie je lodenicu modernizovať, nie ju zatvoriť.
V skutočnosti sa však takým drastickým znížením výrobných kapacít a zatvorením dvoch z troch šikmých rovín na stavbu lodí zabráni podniku vytvárať zisk.
Prakticky to bude znamenať stratu mnohých pracovných miest a krach lodenice.
Gdanská lodenica nie je však len obyčajným podnikom na výrobu lodí, ktorý zamestnáva veľké množstvo zamestnancov.
Je aj jedným z najvýznamnejších symbolov súčasnej histórie Poľska a zjednotenej Európy, konkrétne je rodiskom hnutia Solidarita.
Európsky parlament by mal naliehavo požiadať Európsku komisiu, aby začala hľadať vhodné riešenie tejto situácie, ktorým sa uprednostní blaho podniku a jeho zamestnancov.
Keďže sme hlasom európskej spoločnosti, mali by sme vyjadriť svoju solidaritu so zamestnancami lodenice a trvať na riešení, ktorým sa zabezpečí stabilita lodenice a rešpektovanie tohto symbolu histórie súčasnej Európy.
Pán predseda, Amnesty International je organizácia s bezchybnou reputáciou, ktorá - vďaka dlhoročnej tvrdej práci - významne pomohla v oblasti boja proti porušovaniu ľudských práv na celom svete. Organizácia si získala úctu všetkých tých, ktorým záleží na spravodlivosti, slobode a demokracii.
No Amnesty International si taktiež vytvorilo mnohých nepriateľov, čo sa v konečnom dôsledku dalo aj očakávať.
Jeden z takýchto nepriateľov sa nachádza v Turecku.
Mnoho správ organizácie Amnesty International sa týka Turecka, čo znervóznilo armádou ovládané vedenie tejto krajiny.
Spomínané vedenie krajiny nedávno opäť agresívne zareagovalo.
Ako už pravdepodobne dobre viete, prostredníctvom miestnych úradov v Istanbule vydalo rozhodnutie o tzv. "nezákonnom získavaní finančných prostriedkov" a následne zmrazilo bankové účty Amnesty International v Turecku.
Je to jasná snaha o ochromenie činnosti Amnesty International v tejto krajine.
Naliehavo Vás žiadam, aby ste tureckej vláde dali jasným spôsobom najavo, že Parlament vyššie spomenutý útok na Amnesty International nebude akceptovať, a že takéto útoky významným spôsobom spomalia pokrok Turecka smerom k pristúpeniu do EÚ.
Pán predseda, koľko stojí Veľkú Britániu členstvo v Európskej únii?
Minulý týždeň som zverejnil svoju druhú výročnú správu na túto tému.
Spočítaním priamych a nepriamych nákladov som dospel k tomu, že členstvo v EÚ stojí Veľkú Britániu v hrubom vyjadrení minimálne 60,1 miliardy GBP ročne, čo zodpovedá sume 50,6 miliardy GBP ročne v čistom vyjadrení.
Táto suma sa rovná viac ako 1 000 GBP v hrubom a 843 GBP v čistom vyjadrení na každého muža, ženu a dieťa, ktorí žijú v Spojenom kráľovstve.
Inými slovami, je to 114 tisíc GBP za minútu v hrubom a 96 tisíc GBP za minútu v čistom vyjadrení.
Väčšina obyvateľov Veľkej Británie si uvedomuje, že je to obrovská strata peňazí.
Niet sa čo čudovať, že britský premiér Gordon Brown odmieta vyhlásiť referendum, v ktorom by britskí občania rozhodli o novej reformnej zmluve.
Ak si myslí, že Európska únia sú dobre vynaložené peňažné prostriedky, mal by prijať moju výzvu a predložiť nezávislú analýzu nákladov a výnosov, aby tak podložil svoje tvrdenie.
Ak by to urobil, zachoval by sa správne.
Panelové domy v krajinách V4, v Bulharsku a Rumunsku vznikali pred štyridsiatimi rokmi a potrebujú obnovu.
Príjmu podpory zo štrukturálnych fondov bráni pravidlo "de minimis".
Podľa tejto podmienky nesmie štát jednému prijímateľovi vyplatiť bez súhlasu Európskej komisie v priebehu troch rokov podporu viac ako 200 tisíc eur (približne 6,8 milióna slovenských korún).
Panelové sídliská spravuje iba niekoľko subjektov, bytových družstiev alebo správcov.
Priemerná cena obnovy panelového domu je 580 tisíc Sk, na jeden byt približne 17 tisíc eur.
Záujmom nových členských krajín je, aby Komisia v určitých prípadoch toto pravidlo "de minimis" nepoužila.
Ministri týchto krajín sa koncom júna dohodli na vytvorení expertnej skupiny pre rokovania s Komisiou.
Jej úlohou bude zosúladenie legislatívy s podmienkami na využívanie fondov pomoci EÚ na obnovu panelových sídiel zo štrukturálnych fondov.
Panelové domy sú hlavným problémom obnovy miest nových členských krajín Európskej únie.
Keďže sú v havarijnom stave, chcem požiadať Európsku komisiu a Vás, kolegov poslancov, o podporu tejto iniciatívy.
Pán predseda, rád by som obrátil pozornosť snemovne na tragický požiar v hoteli Penhallow na pobreží v mestečku Newquay, v Cornwalle, v mojom volebnom obvode.
Pri požiari zahynuli traja ľudia: jeden preto, že vyskočil z okna na druhom poschodí, ďalší dvaja zahynuli vo svojich izbách. O jednom z nich sa hovorilo, že bol postihnutý.
Ak by títo ľudia boli niekde inde v Európskej únii, pravdepodobne by nezomreli.
Napríklad v Maďarsku by hotel takejto výšky musel mať zabudované stabilné hasiace zariadenia (tzv. sprinklery).
Za posledné štyri roky zahynulo v Európe pri požiaroch hotelov, ktoré neboli vybavené stabilnými hasiacimi zariadeniami, šesťdesiat ľudí. Pri požiaroch v hoteloch, ktoré boli vybavené stabilnými hasiacimi zariadeniami, nezahynula ani jedna osoba.
Žiadam Komisiu, aby zohľadnila túto skutočnosť a aby pripravila návrhy právnych predpisov týkajúcich sa požiarnej bezpečnosti hotelov v Európskej únii.
(IT) Vážený pán predseda, dámy a páni, počas posledného volebného obdobia kládol náš kolega z radikálnej strany, Maurizio Turco, Európskej komisii otázky o daňových zvýhodneniach katolíckej cirkvi a spoločnostiach, ktoré sa okolo nej točia v Taliansku a Španielsku.
Odpovede Komisie na žiadosť o informácie dostalo Taliansko len pred niekoľkými týždňami.
V Španielsku viedli tieto otázky k prijatiu právneho predpisu o DPH takým spôsobom, ktorým sa odstránili tieto výhody a privilégiá.
V Taliansku, na druhej strane, vyvolali sériu absolútne nevhodných reakcií: niektorí, vrátane bývalého ministra Maurizia Gasparriho, zašli tak ďaleko, že hovorili o akciách v Bin-Ládinovskom štýle, zatiaľ čo iní o antiklerikálnom rasizme.
Dokonca aj podpredseda Európskeho parlamentu, pán Mauro, sa zmienil o protikatolíckej a protispoločenskej ruke ministerky z radikálnej strany, pani Bonino.
Podľa môjho názoru by mal Parlament tešiť, že otázky na Európsku komisiu konečne priniesli taký hmatateľný výsledok, a verím, že by sme mali túto iniciatívu podporiť.
- (NL) Vážený pán predseda, ako isto viete, 11. septembra sa mala v Bruseli konať pokojná demonštrácia proti islamizácii Európy.
Túto akciu chceli zorganizovať občania z rôznych členských štátov a cieľom samotnej demonštrácie bolo predovšetkým apelovať na európske inštitúcie všeobecne a konkrétne na Parlament.
Preto bolo ako miesto demonštrácie určené Luxemburgplein napravo od vchodu do Parlamentu.
Socialistický starosta Bruselu však túto demonštráciu okamžite zakázal.
Tento zákaz je výsmechom slobody vyjadrovania a práva na slobodu zhromažďovania.
Nie je to ani tak vnútorná záležitosť Bruselu alebo Belgicka, ako skôr záležitosť, ktorá by mala v nás v Parlamente vzbudiť obavy, a preto by bolo vhodné, aby ste zaznamenali protest proti zákazu tejto demonštrácie v Bruseli.
Nie je možné, aby sme ako Európa na celom svete presadzovali základné demokratické práva prostredníctvom európskych inštitúcií a v Bruseli, samom srdci Európskej únie, tie isté základné práva pošliapavali.
Pán predseda, vystupujem s veľkou ľútosťou, pretože si vás veľmi vážim a ctím.
Napriek tomu však chcem protestovať proti skutočnosti, že sa v budove Parlamentu v Bruseli minulý týždeň povolilo konanie konferencie, ktorá bola údajne venovaná mieru na Strednom východe, no v skutočnosti sa z nej vykľul jednostranný, zaujatý, neobjektívny, nereprezentatívny útok na štát Izrael.
Obávam sa, že to bolo v prudkom rozpore s tým, čo sa v regióne skutočne deje. Napredujú tam totiž pod dohľadom Spojených štátov amerických veľmi trpezlivo vedené rokovania medzi premiérom Izraela a prezidentom Palestínskej samosprávy.
Ako viete, táto konferencia nebola konferenciou Európskeho parlamentu.
Konala sa v budove Parlamentu, čo umožnilo organizátorom získať uznanie a náš súhlas s tým, čo povedali.
Vám osobne sa poďakovali za to, že ste pomohli konaniu tejto konferencie.
Myslím, že by sme sa mali najprv poriadne zamyslieť, než urobíme znova niečo podobné.
Budova Európskeho parlamentu nie je miestom, kde sa môže stretávať akákoľvek skupina, ktorá chce protestovať proti tomu či onomu problému na svete.
Určite by sa nemalo dovoliť, aby bola zneužitá takými extrémistami, ktorí nikdy nepriznajú, že mier na Strednom východe, tak ako aj všade inde na svete, možno dosiahnuť len rokovaním a nie nábojmi a bombami.
Lesné požiare v Grécku, ich dôsledky a z toho vyplývajúce závery pre preventívne a varovné opatrenia (rozprava)
Ďalším bodom rokovania je vyhlásenie Komisie o lesných požiaroch v Grécku, ich dôsledkoch z toho vyplývajúcich záverov pre preventívne a varovné opatrenia.
člen Komisie. - (FR) Vážený pán predseda, najskôr by som chcel ospravedlniť neprítomnosť svojho kolegu Stravrosa Dimasa, ktorý sa chcel tejto rozpravy zúčastniť, ale zabránila mu v tom operácia oka.
Dámy a páni, Európska komisia chce vyjadriť svoju najhlbšiu ľútosť nad škodami spôsobenými lesnými požiarmi v Grécku.
Naše myšlienky patria obetiam a ich rodinám.
Predseda Barroso odcestoval tento týždeň do Grécka zistiť rozsah škôd.
Komisárka Hübnerová taktiež navštívila postihnuté miesta, aby zhodnotila, do akej miery sa má z európskych prostriedkov prispieť k rekonštrukčným prácam, a o svojej ceste podá správu na zajtrajšom zasadnutí kolégia.
Komisár Dimas, ktorý bol v Grécku v čase vypuknutia požiarov, bol svedkom nasadenia medzinárodných síl na pomoc gréckym hasičom a taktiež o tom podal správu kolégiu s cieľom informovať celú Komisiu o poskytnutej pomoci a požiadať o mobilizáciu všetkých dostupných nástrojov na rýchlu obnovu.
Tieto požiare boli nielen ľudskou tragédiou, ale aj ekologickou katastrofou.
Zničili nielen ľudské životy a domovy, ale aj hospodársky rámec celého národa.
Rozsah škôd je značný: zhorelo minimálne 180 000 hektárov pôdy a zničených bolo 130 miest a dedín.
V najviac zasiahnutých oblastiach, napríklad na Peloponéze a v strednom a východnom Grécku, boli výrazne ochromené regionálne hospodárstva.
Ľudí v celej Európe zasiahli zábery požiarov a keď Grécko požiadalo o pomoc, Európa rýchlo reagovala a prijala opatrenia.
Monitorovacie a informačné stredisko Komisie dokázalo koordinovať pomoc ponúknutú 14 členskými štátmi a medzinárodné spoločenstvo poskytlo ďalšiu pomoc pri hasení požiarov, a tak zohralo významnú úlohu pri zabránení ich šíreniu.
S pomocou Komisie dokázali európski partneri Grécka poskytnúť odbornú vzdušnú pomoc v podobe 13 vrtuľníkov Canadair s vakmi na vodu a 20 helikoptér (táto informácia bude aktualizovaná v pondelok), ako aj hasičských jednotiek na mieste, vozidiel a iných zariadení.
Najcennejšiu pomoc poskytli Nórsko, Švajčiarsko, Srbsko, Rusko a Izrael.
Išlo o najväčšiu európsku civilnú operáciu v členskom štáte.
Pomoc bola rýchla a účinná, bol to obdivuhodný príklad európskej solidarity.
Škoda spôsobená požiarmi v Grécku bola nesmierne vysoká a stalo sa to v čase zvýšeného výskytu prírodných katastrof tohto druhu.
V júli a auguste tohto roku Komisia dostala tucet žiadostí o medzinárodnú pomoc: z Grécka, Cypru, Talianska, Bulharska, Albánska a z Bývalej juhoslovanskej republiky Macedónsko.
Vo všeobecnosti platilo, že členské štáty reagovali vždy veľkoryso a okamžite.
Z dôvodu zvýšeného počtu žiadostí o pomoc však nastala situácia, v ktorej sa ukázali operačné obmedzenia vzdušných hasičských činností.
Európska únia by mala na prvé miesto klásť možnosť mobilizácie dodatočných kapacít a zriadiť mimoriadne hasičské zariadenia, a to tým, že osloví buď nečlenské krajiny EÚ alebo súkromný sektor.
Grécka vláda odhadla škody na približne 4 miliardy EUR, resp. 2 % gréckeho HDP.
Vláda vypracúva súdržný akčný plán na nápravu situácie a informovala Komisiu, že sa bude inšpirovať dostupnými programami EÚ.
Tieto nesmierne environmentálne škody v Grécku ešte sprevádza riziko prudkých dažďov napĺňajúcich rieky, ktoré ešte viac poškodia oslabený ekosystém, a erózie pôdy, ktorá môže spôsobiť zosuvy pôdy a znečistenie vody.
Bolo zničené veľké množstvo chránených oblastí a Komisia teraz skúma, ako možno uvoľniť prostriedky z dostupných fondov, a najmä fondu Life+, na pomoc pri obnove zničených habitatov.
Komisári tieto otázky podrobne prediskutovali a Komisia prijala všetky potrebné opatrenia na pomoc gréckej vláde pri riešení spoločenských, environmentálnych a hospodárskych dôsledkov požiarov.
Jedným z možných nástrojov dostupných na riešenie potrieb gréckeho ľudu je preprogramovanie štrukturálnych fondov na priamo postihnuté regióny a programy.
Okrem toho, na základe požiadavky predloženej gréckymi orgánmi sa môžu uvoľniť prostriedky z Fondu solidarity.
V tejto súvislosti bude na čo najväčšie skrátenie procesu prijatia opravného rozpočtu navrhnutého Komisiou s cieľom uvoľniť prostriedky z tohto fondu základným predpokladom spolupráca Parlamentu a Rady.
Čo sa týka podpory predpokladanej v operačných programoch na rok 2006, Komisia s maximálnou flexibilitou preskúma v rámci existujúcich regulačných ustanovení žiadosť gréckych orgánov o úpravu ihneď po jej predložení.
Všetky dostupné finančné prostriedky sa presunú na riešenie okamžitých potrieb ľudí a regiónov postihnutých krízou.
Na zabezpečenie prijatia rýchleho rozhodnutia Komisia použije zrýchlený postup.
Na základe žiadosti gréckych orgánov a následného októbrového plánu Komisia prijme nové programy na obdobie rokov 2007 až 2013.
Programy sa môžu prijať neskôr v závislosti od určených potrieb a dotknutých regiónov a sektorov na základe celkového plánu preloženého gréckymi orgánmi.
V súvislosti s Európskym sociálnym fondom musíme požiadať grécke orgány, aby do prebiehajúceho akčného plánu začlenili dôležitú časť o ľudských zdrojoch.
Plán sa musí týkať všetkých oblastí: reformy zamestnanosti, začlenenia do spoločnosti a zdravotníctva, vzdelávania a školení, ako aj verejnej správy.
Klimatické zmeny môžu priniesť suchšie zimy a horúcejšie letá, čiže ideálne podmienky na vznik požiarov.
V súčasnosti sa zvyšuje riziko vzniku lesných požiarov a reakcia Európy na túto tragédiu musí zohľadňovať kroky na zníženie vplyvu budúcich požiarov.
Správa lesov je vo veľkej miere zodpovednosťou členských štátov.
Je to pochopiteľné, keďže národné vlády majú lepšiu možnosť spravovať svoje vlastné územia, investovať do opatrení na predchádzanie požiarom a plánovať reakcie zásahových služieb.
Existuje aj veľa možností, pri ktorých môže v tejto oblasti EÚ poskytnúť svoje zálohy v prípadoch reakcií na národnej úrovni.
Komisia pripravuje oznámenie o lesných požiaroch a preskúma počet praktických opatrení, ktorými sa môže zlepšiť predchádzanie požiarom a prestavba hospodárstiev a ekosystémov.
Hoci reakcia EÚ v oblasti civilnej ochrany bola pôsobivá, Komisia zastáva názor, že v tejto oblasti je potrebné zvýšiť kapacity.
Tento aspekt sa zvažuje už od roku 2006 a predseda Barroso už požiadal Michaela Barniera o vypracovanie správy o tejto záležitosti.
Po predložení návrhov dôkladne preskúmame odporúčania Barnierovej správy.
Je povzbudivé, že Parlament vždy podporil ambiciózny vývoj európskych kapacít v oblasti civilnej ochrany.
Prijímanie nových opatrení sa však nemôže diať bez jednomyseľnej podpory členských štátov, a práve táto záležitosť sa často ukazuje ako problematická.
V roku 2006 Komisia navrhla použitie finančných prostriedkov Spoločenstva z Finančného nástroja civilnej ochrany na zriadenie mimoriadnych zariadení civilnej ochrany, napríklad leteckých hasičských jednotiek pre požiare veľkého rozsahu.
Ide o takmer doslovné znenie bodu 9 uznesenia z tohto dňa.
Množstvo členských štátov však, bohužiaľ, tento postoj nezdieľa, a preto sa tento program nemohol realizovať.
V dôsledku toho Komisia naliehavo vyzýva členské štáty, aby pri budúcich návrhoch predložených v tejto oblasti prijali ambicióznejší prístup.
v mene skupiny PPE-DE. - (EL) Vážený pán predsedajúci, komisár Špidla podrobne popísal veľkú katastrofu, ktorá zasiahla moju vlasť.
Predseda Európskej komisie, pán Barroso, a komisárka Hübnerová navštívili Grécko a ďalšie regióny postihnuté katastrofou.
V mene všetkých Grékov by som rád využil túto možnosť na poďakovanie Európskej únii, členským štátom a ďalším krajinám za okamžité vyslanie špeciálne vycvičených hasičov a leteckej podpory, teda za poskytnutie životne dôležitej pomoci mojej krajine pri hasení katastrofálnych požiarov.
Rád by som tiež poukázal na to, že podobné katastrofálne požiare sa za rovnakých podmienok (hoci nie v rozsahu, v akom postihli Grécko) vyskytli vo všetkých juhoeurópskych krajinách.
Našim prvotným záujmom je teraz zvládnuť ďalšiu fázu, ktorá už prebieha.
Prvé opatrenia hospodárskej pomoci obetiam sa už ukazujú ako účinné.
Väčšina tých, ktorí mali nárok na peniaze na uspokojenie svojich základných potrieb a opravu domácností, už finančnú podporu v priebehu niekoľkých dní dostali.
Veľa ľudí bez domova získalo dočasné ubytovanie v karavanoch.
Po uzatvorení dohody medzi gréckou vládou a Európskou komisiou získajú poľnohospodári a chovatelia dobytka (ktorí, ako musím dodať, prišli pri požiaroch o viac než 73 000 kusov dobytka) preddavky na kompenzáciu stratených plodín, dobytka a zariadenia.
Rád by som tiež informoval pána komisára, že to, o čom hovoril, sa už uskutočňuje: vypracúva sa štúdia a návrh plánu na rekonštrukciu všetkých požiarom zničených oblastí.
Cieľom plánu je rýchlo a účinne vyriešiť ľudské a ekonomické potreby obetí, ako aj čo najrýchlejšie odstrániť škody na životnom prostredí.
Osobitnou časťou plánu je obnova krajiny v okolí archeologického náleziska v Olympii, ktoré sa, rovnako aj staroveký štadión, múzeum a ďalšie budovy, vďaka nadľudskému úsiliu hasičov podarilo zachrániť.
Musíme oceniť, že v rámci mechanizmu civilnej ochrany Spoločenstva bola poskytnutá Grécku najvyššia finančná pomoc, aká bola kedy poskytnutá od jeho zriadenia v roku 2001.
Touto pomocou sa ukázalo, že zásady spolupráce a solidarity sú primárnym záujmom Európskej únie.
Čo sa týka uznesenia, o ktorom budeme hlasovať zajtra, našim cieľom je, aby Európska komisia rýchlo uvoľnila prostriedky z Fondu solidarity EÚ a zabezpečila všetky predpokladané finančné zdroje na odstraňovanie strednodobých a dlhodobých následkov.
Po druhé, pre veľké prírodné katastrofy by sa mal zriadiť osobitný mechanizmus rýchlej reakcie; určité prípravné práce sa už v tejto oblasti vykonali.
Taktiež veríme - zmienil to aj pán Špidla, ale rád by som tento bod zdôraznil - že Komisia by mala zvážiť vytvorenie nezávislých pomocných síl pozostávajúcich zo súkromných hasičských lietadiel alebo európskych krajín, ktoré v letných mesiacoch nemusia čeliť závažným hrozbám požiarov.
Tieto sily by sa mali umiestniť do vysokorizikových krajín a byť pripravené na zásah od leta 2008.
Som si istý, že EÚ bude stáť pri mojej vlasti a v praxi dokáže, že solidarita je základnou zásadou, ktorou sa riadia naše vzájomné vzťahy.
Na záver by som chcel ešte raz poďakovať za všetku podporu, ktorú ste nám poskytli.
(potlesk)
v menej skupiny PSE. - (DE) Vážený pán predsedajúci, dámy a páni, cez víkend som mal v Grécku možnosť vidieť túto katastrofu a jej vplyv na vlastné oči.
S kolegami sme pricestovali do niektorých postihnutých oblastí a musím povedať, že som ešte nikdy v živote nevidel nič také tragické.
Ľudia tam v dôsledku požiarov za minútu prišli o všetko, čo vlastnili, o svoje domovy a majetok.
Hovoril som s ľuďmi, ktorí si pred požiarmi útekom zachránili život doslova v jedných šatách, ktoré mali oblečené.
Situácia je kritická.
Existencia mnohých ľudí je ohrozená a títo ľudia potrebujú pomoc v čo najkratšom čase.
Komisár Špidla má preto pravdu, keď hovorí, že potrebujeme rýchlu pomoc bez byrokratických prekážok.
Hovorím v mene svojej skupiny, a keď tvrdím, že potrebujeme rýchlu pomoc bez byrokratických prekážok, neznamená to, ako si myslia niektorí úradníci Komisie, pomoc o dva až tri mesiace.
Nie, hovorím o pomoci, ktorá sa musí poskytnúť teraz, okamžite a priamo.
Ľudia nepotrebujú pomoc o dva mesiace; potrebujú ju hneď.
Preto žiadame o to, aby boli finančné zdroje dostupné priamo z Fondu solidarity. Ak sú k dispozícii aj peniaze zo štrukturálnych fondov alebo iných rozpočtov, taktiež by sa mali sprístupniť čo najskôr.
O týchto katastrofách nerokujeme prvýkrát.
Sedíme a diskutujeme o tom, čo robiť, už desať rokov.
Netýka sa to len Grécka; týka sa to aj ľudí v zaplavených oblastiach Veľkej Británie, ktorí boli toto leto postihnutí podobne, ale aj ľudí postihnutých zemetraseniami, ako aj všetkých ostatných oblastí postihnutých katastrofami.
Nasledujúci bod je dôležitý: centralistický prístup nepomôže, ak sa bude pokúšať zmierniť účinky katastrofy na miestnej úrovni.
Ak vypuknú požiare v okolí Atén, potrebuje účinné miestne hasičské služby, nie komisára pre katastrofy v Bruseli.
Toto je kľúčové: riadenie katastrof sa musí organizovať na decentralizovanom základe.
Vlády Európskej únie musia preto zriadiť svoju vlastnú infraštruktúru vo vlastných krajinách na základe svojich miestnych podmienok a v rámci svojich právomocí.
Infraštruktúra je v prípade záplav alebo požiarov nevyhnutá na vykonanie rýchlych a účinných krokov na miestnej úrovni.
Európska únia musí využiť príležitosti podľa vlastného uváženia s cieľom zabezpečiť efektívnu koordináciu.
Existujú vlády, ktoré chcú všetko robiť samé, aj keď za posledných desať rokov premrhali všetky príležitosti na vybudovanie infraštruktúry, a potom, keď už je príliš neskoro, žiadajú s nemiestnymi rozpakmi a ambíciami pomoc ostatných.
Vyjasnime si teda jednu vec: žiadosť o medzinárodnú pomoc, dámy a páni vo vláde, nie je priznanie chyby.
Naopak, je dôkazom zmyslu pre zodpovednosť a poukazuje na efektívny riadiaci prístup.
Vlády musia takto reagovať oveľa rýchlejšie.
V tom prípade musíme vyvinúť koordinačné mechanizmy, ktoré sú nevyhnutne potrebné na prijatie účinných krokov.
Ako politici si musíme vyjasniť jednu vec: ľudia nemajú radi štát.
Ich skúsenosti so štátom sa obmedzujú na jeho úlohu regulátora alebo vyberača daní, a my si veľmi dobre uvedomujeme, že takéto veci stoja na okraji záujmu občanov.
Občanov na štáte a ústrednej vláde v skutočnosti zaujíma len jediná vec, a to je poznanie, že štát je tu pre ľudí, keď nastane hodina najvyššia.
Ak štát neposkytne pomocnú ruku v prípade naliehavej potreby, ak neprijme potrebné kroky, keď je potrebný zásah polície alebo hasičov, občania na to nikdy nezabudnú.
To by mali mať na mysli všetci, ktorí vo svojej krajine zastávajú zodpovedné funkcie!
Na čo tu vlastne sme?
Našou úlohou je vypracovať parametre na zmiernenie základných rizík, ktorým ľudia v živote čelia.
To sa musí uskutočňovať na miestnej úrovni.
Tento bod musím zopakovať.
Na miestach, ktoré som navštívil, neexistuje dobrovoľný hasičský zbor.
V mojej krajine, v obci, ktorej som bol starostom, sme mali dobrovoľný hasičský zbor, ktorý tvorili muži a ženy obetujúci svoj voľný čas na ochranu ostatných pred požiarom.
Na miestach, ktoré som navštívil v Grécku, také niečo neexistuje.
Bolo by aktom solidarity, keby napríklad krajiny, ktoré majú zavedený tento systém, spolupracovali s postihnutými spoločenstvami, napr. v Grécku, a popremýšľali nad zriadením takého systému, pričom Európska únia by poskytla pomoc, financie a vybavenie na to, aby sa takéto štruktúry mohli zaviesť.
Taký by mal byť jeden z mnohých poznatkov, ktoré by sme si z tejto skúsenosti mali odniesť.
Dovoľte mi ešte poslednú pripomienku, o ktorej si myslím, že je veľmi dôležitá: Verím, že v situácii, akej teraz čelia ľudia v Grécku, je veľmi dôležité, aby cítili, že nie sú sami.
Preto cítim, že je pre nás, ako pre skupinu socialistov v Európskom parlamente, dôležité vyslať ľuďom v Grécku toto posolstvo.
Povedzme im: "My všetci, bez ohľadu na stranícke príslušenstvo, vieme, ako sa cítite."
V tejto situácii neexistujú ideologické rozdiely.
Neexistuje predsa kresťansko-demokratická či socialistická ochrana pred požiarmi!
Existuje len solidarita s ľuďmi v núdzi.
Mám ešte jednu pripomienku: vždy budú existovať ľudia v núdzi, či už v dôsledku záplav alebo požiaru, kým si neuvedomíme, že nejde len o kriminálne prvky.
Áno, myslím si, že podpaľači, ktorí si chcú uzurpovať pôdu zničením prirodzeného životného prostredia, nie sú ničím iným než primitívnymi podpaľačmi.
Naozaj existujú.
Napriek tomu, to, s čím sme sa v posledných rokoch stretávali, je zväčša dôsledkom klimatických zmien a budeme sa im musieť prispôsobiť oveľa viac než doteraz.
Nestačí len riešiť dôsledky v prípade výskytu katastrofy.
Musíme sa zaoberať aj ich príčinami.
Preto bude nová politika v oblasti klímy zohrávať kľúčovú úlohu pri účinnejšom riešení situácií, s ktorými sme sa stretli v Grécku aj inde.
(potlesk)
v menej skupiny ALDE. - (IT) Vážený pán predsedajúci, dámy a páni, som vďačný pánovi Špidlovi za jeho dnešnú prítomnosť a vyhlásenie.
Rád by som začal vyjadrením svojej solidarity s gréckym ľudom, ale aj s ľuďmi v iných krajinách a regiónoch, napríklad na Sicílii a v južnom Taliansku, ktorých postihli podobné katastrofy.
Tiež by som chcel vzdal hold obetavej práci hasičov a dobrovoľníkov a samozrejme vyjadriť svoju ľútosť nad vyhasnutými životmi a sústrasť rodinám obetí.
Chcem nadviazať na poslednú časť vystúpenia pána Schulza o dôležitosti preventívnych opatrení.
Sú kľúčovou prioritou, podľa môjho názoru najmä z pohľadu klimatických zmien, a dúfam, že si dokážeme uvedomiť, že ide o realitu, nie o reklamný slogan.
Tieto zmeny majú za následok horšie extrémne udalosti, a preto sme svedkami silnejších dažďov a dlhších období sucha.
Predstavujú úplne novú úlohu pre naše krajiny.
Ak máme bojovať proti takýmto javom, najmä proti lesným požiarom, udržiavanie pôdy sa musí premietnuť do praktických krokov.
Riziko lesných požiarov sa musí zmierňovať riedením stromového porastu, čistením lesa od všetkého, čo by mohlo napomáhať vznik požiaru, a tým zmenšovať intenzitu požiaru a rýchlosť šírenia plameňov.
Základom je preto údržba a k tej musia patriť aj vodné toky, aby sa zvýšilo zadržiavanie vody v prípade záplav.
Na tomto mieste musíme jednoducho preskúmať množstvo návrhov predložených v Barnerovej správe, v ktorých sa zložky Spoločenstva vyzývajú na riešenie dôsledkov prírodných katastrof.
Záver teda je, že v sektore civilnej obrany potrebuje EÚ kapacity na zásah, pretože niektoré katastrofy sú príliš rozsiahle, aby si s nimi poradili jednotlivé členské štáty.
v mene skupiny Verts/ALE. - (SV) Vážený pán predsedajúci, v prvom rade chcem poznamenať, že naše myšlienky teraz patria rodinám, ktoré stratili svojich členov, svoje domovy a majetok.
Zmiernenie následkov katastrofy sa musí uskutočniť mimoriadne rýchlo.
Aj spoločnosť prišla o svoje cenné lesy a habitaty.
Je dôležité zabezpečiť dlhodobú pomoc v súvislosti s trvalo udržateľným rozvojom, aby sme neinvestovali peniaze len preto, aby sa znova premenili na popol.
Hovoríme o prírodných katastrofách, avšak tieto katastrofy sú čoraz viac ľudskými katastrofami.
Meníme klímu, výsledkom čoho sú extrémne suchá a silné dažde.
V niektorých prípadoch sa dostatočne nestaráme o svoje lesy.
V niektorých prípadoch oslabujeme civilnú obranu, ktorá nás chráni pred požiarmi.
Ak má ísť o dlhodobú udržateľnosť, musíme pracovať na klimatických zmenách, a to v oblasti právnych predpisov, ako aj zdravej ochrany habitatov.
Dúfam, že jednou z podmienok na získanie európskej podpory na výstavbu je zalesňovanie a že peniaze sa cynicky nevyužívajú na využívanie lesných požiarov na budovanie nových turistických oblastí alebo vykonávanie ďalších zmien v oblasti využívania pôdy.
Moji ekologickí kolegovia v Grécku ma tiež požiadali (nanešťastie v Parlamente nesedí žiadny ekologický aktivista z Grécka), aby som povedal, že chceme zastaviť pozmeňujúce a doplňujúce návrhy k článku 24 gréckej ústavy, ktorými sa oslabuje ochrana lesov.
Práve teraz potrebujú lesy ešte intenzívnejšiu ochranu.
Nechcem dnes kritizovať ani obhajovať vládu.
Prebieha volebná kampaň a niektorí vládu kritizujú a iní ju obhajujú.
Práve teraz však musíme pomôcť Grécku a ostatným postihnutým krajinám, kritiku a analýzu prijmeme po vyriešení následkov katastrofy.
Vážený pán predsedajúci, pán komisár, moja krajina, Grécko, čelí tragédii.
V lete prišlo o život 75 ľudí.
Bolo vypálených 300 000 hektárov lesov; čelíme obrovskej ekologickej a hospodárskej katastrofe.
Vláda na to nebola pripravená.
Pokúšala sa zvaliť túto tragédiu na neviditeľného nepriateľa a "asymetrické hrozby" týkajúce sa vnútorných či vonkajších teroristických aktivít.
V skutočnosti platíme za hriechy súčasnej a minulej vlády.
Grécko je jedinou krajinou, ktorá nemá ani lesnú ani pozemkovú knihu.
Revíziou článku 24 ústavy ide v Grécku o snahu znížiť úroveň ochrany lesov.
Je to krajina s 2 miliónmi nepovolených budov, z ktorých mnohé stoja v lesných oblastiach; vďaka víťazným pozmeňujúcim a doplňujúcim návrhom vlád sa na spálených pozemkoch môžu vybudovať dediny, ktoré neskôr získajú pripojenie k elektrine a vode.
To sa musí zmeniť.
Na predídenie tejto tragédii sa, nanešťastie, neprijali žiadne primerané opatrenia.
Hoci suchá zima bez dažďov a teplotné vlny predznamenávali vznik nebezpečných požiarov, prijali sa len nedostatočné opatrenia.
Keď katastrofa prišla, koordinácia bola nedostatočná a ešte aj teraz zostáva nevyužitých niekoľko desiatok miliónov eur z Kohézneho fondu na ochranu lesov.
Od roku 2000 bolo schválených 33 miliónov EUR, do dnešného dňa sa však nevyužilo ani jedno euro.
Grécko, členský štát, musí urobiť viac.
A my, Európska únia a Európsky parlament, musíme tiež urobiť viac pre naše spoločné európske lesné dedičstvo.
Ale už bolo dosť zbytočných rečí, pán Špidla.
"Preskúmajme návrhy v Barnierovej správe": samé táraniny, tieto návrhy predsa registrujete už veľmi dlho.
Vy ste ich podnietili; musíte ich zrealizovať a podporiť.
Musíte okamžite a bez byrokratických prieťahov Grécku a ďalším postihnutým krajinám prideliť peniaze z Fondu solidarity a Fondu na rozvoj vidieka.
Okrem toho by sa mal zriadiť fond na ochranu európskych lesov a prevenciu požiarov.
Presne tak ako v prípade záplav by ste mali preskúmať možnosť prijatia smernice o ochrane pred rizikom vzniku požiarov.
Ďalej mi dovoľte predniesť v menej svojej skupiny jednu požiadavku.
Európa sa musí viac zapájať do ochrany lesov a životného prostredia.
Namiesto pomáhania Američanom so silami rýchlej reakcie v Iraku a Afganistane by sme mali zriadiť európske sily rýchlej reakcie na pomoc pri prírodných katastrofách.
Abstraktné diskusie o riziku klimatických zmien nestačia.
My, Európska únia, musíme urobiť viac, a to znamená prijať spoločné politiky, prideľovať viac peňazí zo spoločných fondov a uplatňovať prísnejšiu kontrolu členských štátov, ktoré nepostupujú podľa európskych právnych predpisov.
v mene skupiny IND/DEM. - Pán predsedajúci, obraciam sa na Parlament v mene pána Georgiosa Karatzaferisa, gréckeho poslanca z mojej skupiny.
Rozhodol sa postarať o záležitosti v Grécku, kde zahynulo 63 občanov, 120 dedín a malých miest bolo poškodených a milióny stromov zhorelo.
Stratu HNP možno vyčísliť na úrovni 2 %.
Je to tragédia. Grécko potrebuje všetku podporu, ktorú mu ostatné členské štáty a európske inštitúcie môžu poskytnúť.
Zdá sa, že prostriedky EÚ, ktoré boli určené na predchádzanie takýmto pohromám, neboli správne použité.
Preto žiadam Komisiu, aby začala komplexné vyšetrovanie skutočnosti, ako sa naložilo s finančnými prostriedkami Spoločenstva, ktoré boli určené na mapovanie územia a predchádzanie požiarom.
Kto je vinník?
Kto je za to zodpovedný?
Rodiny 63 gréckych občanov, ktorí zahynuli, potrebujú poznať odpovede na tieto otázky a potrebujeme ich poznať aj my, pretože zastupujeme daňových poplatníkov.
- (ES) Vážený pán predsedajúci, v posledných rokoch sa stalo smutnou tradíciou, že na septembrových schôdzach v Štrasburgu diskutujeme o prírodných katastrofách.
Niet pochýb, že ide o obdobie s výnimočne veľkými materiálnymi škodami a veľkým počtom stratených životov, najmä po tých hrozných požiaroch v Grécku, ale aj v iných európskych regiónoch.
Predovšetkým však musíme vyjadriť svoju solidaritu s gréckymi orgánmi a gréckym ľudom, ale najviac s rodinami obetí, ktoré vždy nedostávajú podporu, ktorú si zaslúžia.
Európski občania však majú právo od svojich inštitúcií žiadať niečo viac: flexibilné uplatňovanie Európskeho fondu solidarity, pričom, ako vysvetlil komisár Špidla, nejde vždy len o to, ale aj realizáciu niektorých konkrétnych rozhodnutí.
Preto sa musíme spýtať Rady, čo sa ešte musí stať, aby jej svitlo, že je potrebné zreformovať zastaraný fond.
Cítim potrebu pripomenúť Parlamentu, že návrh Komisie a pozmeňujúce a doplňujúce návrhy Európskeho parlamentu boli predložené už pred viac než rokom, a preto moja skupina žiada portugalské predsedníctvo, aby vážne zvážilo zvolanie mimoriadnej schôdze Rady v tejto súvislosti.
A ďalšia vec, hoci sa stále týka pasívneho postoja Rady: moja skupina žiada Európsku komisiu, aby predložila konkrétne návrhy Spoločenstva týkajúce sa civilnej ochrany podľa Barnierovej správy.
Pán predsedajúci, moja skupina zohráva aktívnu úlohu pri rokovaniach o spoločnom uznesení, ktoré bez výhrad podporujeme.
Som si istý, že túto diskusiu nebude nikto zneužívať a miešať sa do volebnej kampane v Grécku, pretože verím, že všetci súhlasíme s tým, že nie je nič ohavnejšie než vytĺkanie politického kapitálu z ľudského nešťastia.
(EL) Vážený pán predsedajúci, dnes smútime za 65 ľuďmi, ktorí zahynuli v plameňoch nekontrolovateľných požiarov v Grécku.
V priebehu jediného týždňa sme boli svedkami desivého zničenia viac než 12 % celkovej zalesnenej plochy v Grécku, ktorá tvorí európske lesné dedičstvo.
V čase veľkej katastrofy by mali mocní cítiť nielen smútok, ale aj zodpovednosť.
Samozrejme, Parlament nie je zodpovedný za požiare, ale ako poslanci Parlamentu máme zodpovednosť zabezpečiť, aby Európa okamžite a bez byrokratických prekážok uvoľnila zdroje na obnovu postihnutých oblastí.
Taktiež máme zodpovednosť vyvodiť všetky potrebné závery z problémov súvisiacich s predchádzaním týmto požiarom a ich kontrolovaním, aby ani Grécko ani iné štáty EÚ už nikdy takúto tragédiu nezažili.
My, poslanci parlamentu PASOK, by sme radi poďakovali všetkým svojim kolegom z rôznych politických strán, ktorí telefonovali a posielali správy na podporu gréckych občanov.
Radi by sme poďakovali Martinovi Schulzovi, ktorý okamžite navštívil našu krajinu a spolu s Giorgosom Papandreouom podnikol kroky na oznámenie situácie a zabezpečenie európskej pomoci.
Okrem toho chceme poďakovať všetkým európskym vládam, ktoré poslali svoju pomoc, ako aj Komisii za jej úlohu koordinátora.
Vážený pán komisár, vítam záväzky, ktoré ste dnes prijali na základe žiadostí socialistov a ďalších politických skupín.
Fond solidarity sa musí konečne zreformovať, aby bolo možné z neho poskytovať skutočnú a okamžitú pomoc.
Zvlášť oceňujem skutočnosť, že Komisia sa k možnosti uvoľnenia prostriedkov z tretieho podporného plánu Spoločenstva stavia priaznivo.
Uprostred takejto tragédie sa zblízka pozrime na prostriedky pre obete tragédie: existuje nebezpečenstvo, že sa nekompetentným spravovaním prostriedkov tieto peniaze rozplynú do vzduchu.
A konečne, úplne súhlasím s tým, aby sa zriadil tím rýchlej reakcie, nie preto, aby prevzal zodpovednosť národných vlád, ale preto, aby im pomáhal pri odstraňovaní následkov strašných katastrof.
Katastrofa môže priniesť aj nádej, ale na to je potrebné splniť nasledujúce požiadavky:
· po prvé, spálené oblasti sa musia transformovať na globálne modely trvalo udržateľného, dynamického rozvoja bez environmentálnych krokov späť,
· po druhé, musí sa uskutočniť zalesňovanie vo veľkej miere,
· po tretie, musí sa prestať diskutovať o zmene klasifikácie zalesnenej pôdy, pretože tým sa iba nahráva do karát tým, ktorí inklinujú k podpaľačstvu,
· po štvrté, musí sa prísne zakázať nelegálne stavanie na spálenej pôde,
· po piate, v Grécku by sa malo konečne vytvoriť dlho očakávané nezávislé ministerstvo životného prostredia.
Aké závery treba vyvodiť?
Táto tragédia nebola, nanešťastie, nevyhnutná.
Predvídala ju samotná grécka vláda vo svojej nedávnej správe Komisii; uznala nebezpečne nedostatočnú koordináciu medzi ministerstvami a absenciu plánov prevencie.
Napriek tomu Grécko, ako sa v správe zdôrazňuje, zaznamenalo v rokoch 2001 a 2004 obrovské zlepšenie v oblasti účinnosti ochrany lesov.
Množstvo vypuknutých požiarov však bolo neslýchané.
V roku 2000 bolo zaznamenané podobné množstvo vypuknutých požiarov, ale ich následky boli úplne iné.
Grécka tragédia z roku 2007 nám pripomína, že požiare a podpaľači sú večné.
Kľúčovou požiadavkou je preto uplatňovanie prísnych politík na prevenciu a potlačovanie požiarov.
Nemali by sme skúmať problémy Grécka len preto, aby sme ich odsúdili, ale najmä preto, aby sme sa v budúcnosti podobným katastrofám vyhli.
Pre Európu roku 2007 je 65 mŕtvych neprijateľných.
(potlesk)
Pán predsedajúci, nedávne lesné požiare v Grécku mali na postihnuté skupiny ľudí zničujúci dopad.
Desiatky ľudí prišli o život, stovky osôb bolo zranených, tisíce zvierat zahynulo, celé dediny boli vypálené do tla a tisíce akrov lesa bolo zničených.
Chcel by som obyvateľom Grécka vyjadriť našu úprimnú sústrasť a ľútosť.
Takmer desať dní sme zhrození sledovali, ako požiar v Grécku ničí životy, majetok a životné prostredie. V mysli sme sa vrátili k podobným pohromám, ktoré sa v posledných rokoch stali v Portugalsku, Taliansku, Španielsku a inde v Európe.
Európska únia má povinnosť zabezpečiť rýchle vykonanie primeraných kompenzačných opatrení.
Tiež má povinnosť kriticky zhodnotiť dôvody, prečo mali tieto požiare také katastrofické následky, analyzovať, kde sa z hľadiska účinnosti predchádzania požiarom a boja proti požiarom stala chyba, a na základe toho urobiť závery, na ktorých budeme môcť v budúcnosti stavať.
Správy z Grécka poukazujú na možné hrubé nedostatky niekoľkých po sebe idúcich vlád a miestnych úradov zaviesť primerané opatrenia na predchádzanie a boj proti lesným požiarom.
Zdá sa, že v lesoch neboli primerané protipožiarne zóny, funkčné bezpečnostné vodné body a nádrže, neexistovali náležité plány boja proti požiarom ani plány správnej evakuácie dedín, k dispozícii neboli moderné protipožiarne zariadenia a v niektorých prípadoch chýbal aj moderný tréning hasičov.
Čo sa stalo s centrálnym monitorovaním EÚ pokiaľ ide o vykonávanie politiky na predchádzanie lesným požiarom?
Nebola si Komisia vedomá zjavne zlého stavu vecí v Grécku, a aké opatrenia sa podnikli - ak sa vôbec nejaké podnikli - na dosiahnutie nápravy tejto situácie?
Na tieto otázky je potrebné rýchlo a jasne odpovedať.
Je tu však aj ďalšie hľadisko, ktoré by nás malo znepokojovať, a síce skutočnosť, že podľa gréckej vlády existujú presvedčivé dôkazy o tom, že mnohé požiare boli založené organizovanými podpaľačmi.
Požiare v Grécku preukázali neustále sa zväčšujúcu hrozbu ďalšieho druhu terorizmu: terorizmu vo forme podpaľačstva.
Je to druh terorizmu, s ktorým je oveľa náročnejšie vysporiadať sa, pretože teroristi - podpaľači nemusia prejsť sofistikovanými bezpečnostnými prehliadkami, ale jednoducho sa idú previezť na vidiek.
Nemusia používať zložité výbušné zariadenia, stačí im škatuľka zápaliek.
Preto je najvyšší čas, aby sme začali rozhodne konať a spoločne našli spôsob, ako sa vysporiadať s týmto novým, veľmi tragickým druhom terorizmu v Európe.
Na záver by som chcel povedať, že je veľmi dôležité znovu pripomenúť našu vďaku všetkým tým, ktorí bojovali a riskovali svoje životy v horách na ostrove Evia a na polostrove Peloponéz v boji proti katastrofálnym požiarom, zatiaľ čo politici v Aténach bojovali proti sebe v televíznych reláciách.
(DE) Vážený pán predsedajúci, chcem vyjadriť svoju hlbokú sústrasť všetkým tým, ktorí smútia za svojimi rodinnými príslušníkmi a priateľmi.
Moje myšlienky patria tým, ktorí prišli o svoje domovy a majetok.
Potrebujú našu solidaritu.
Grécka vláda bola donútená pripustiť, že zničujúce požiare čiastočne zavinili legislatívne diery a politické zlyhania.
V časoch klimatických zmien môže mať odmietnutie regionálnej politiky takéto zničujúce dôsledky na životné prostredie.
Táto situácia sa musí zmeniť, a to aj v Grécku.
V úsilí o obnovu musí byť jednou prioritou zachovať a obnoviť prirodzenú krajinu, aby boli postihnuté regióny znovu obývateľné a ľuďom poskytli novú základňu na život, a tým im zabezpečili budúcnosť.
Špekulácie s pôdou sa musia odmietnuť v akejkoľvek forme.
Nemôže sa to dovoliť a už vôbec nie z peňazí EÚ.
Taktiež by som chcela varovať Komisiu pred zmenou a doplnením nariadení o štrukturálnom fonde na úkor zásad udržateľnosti a partnerstva, ktoré sú v nich zakotvené.
V tomto čase by to nebola správna reakcia na zničujúce účinky lesných požiarov v Grécku.
(EL) Vážený pán predsedajúci, katastrofické požiare a záplavy, ktoré toto leto postihli Grécko, ako aj Taliansko, Portugalsko, Veľkú Britániu a ďalšie krajiny EÚ, neprišli ako blesk z jasného neba.
Takéto neslýchané katastrofy zvýrazňujú potrebu odhaliť skutočné príčiny, určiť zodpovednosť a zastaviť tieto pokračujúce zločiny proti ľudskosti.
Želáme si poukázať na nasledujúce: Prijatím niekoľkých spiatočníckych zákonov a opatrení otvorili vlády členských štátov cestu komercializácii lesov a pôdy a vo všeobecnosti všetkého, čo sa môže považovať za spoločensky prospešné.
Požiare, ktoré si vyžiadali 75 životov našich blížnych a viac než 250 000 hektárov lesa, pričom spôsobili obrovské straty tisíckam domácností, sú neslýchaným, ohavným politickým, hospodárskym a ekologickým zločinom spáchaným na ľude našej krajiny.
Zavčasu sme varovali pred smutnými dôsledkami, ktoré nám dali tragicky za pravdu.
Dovoľte, aby som upriamil vašu pozornosť na zistenia výboru niekoľkých strán gréckeho parlamentu z roku 1993, ktoré boli jednomyseľné schválené všetkými stranami.
V týchto zisteniach sa upozorňuje na neistý stav vlastníctva, ktorým sa podporujú špekulácie a nelegálne zaberanie zalesnenej pôdy, najmä v okolí miest a pobrežných oblastiach.
V zisteniach sa taktiež poukazuje na nedostatočné investície do lesníctva.
Navrhlo sa zriadenie jedného orgánu na ochranu lesov a vytvorenie lesnej knihy.
A kam to viedlo?
Vôbec nikam.
Spoločné uznesenie európskych parlamentných skupín o gréckych lesných požiaroch, ich dôsledkoch a záveroch, ktoré je potrebné vyvodiť v oblasti preventívnych opatrení a včasného varovania prehliada skutočné príčiny a protiľudovú politiku Európskej únie a vlád členských štátov.
Absolútny nedostatok predvídavosti je zjavný.
Táto mimoriadne nebezpečná a protiľudová politika vyhovuje podpaľačom a odmeňuje uzurpátorov pôdy.
Škodí životnému prostrediu a spôsobuje vážne klimatické zmeny so zničujúcimi dôsledkami pre ľudstvo.
Kým bude táto protiľudová politika podporovaná zvyšujúcimi sa kapitálovými ziskami pokračovať, podpaľačstvo bude ďalej ničiť lesy a pôdu.
Dôjde k ďalšiemu okliešteniu práv pracujúcich a práv ľudu vo všeobecnosti, a to v práci, vzdelaní, zdravotnej starostlivosti, kultúre, športe a v oblasti životného prostredia.
Ešte aj teraz sa monopolné skupiny v sektore cestovného ruchu pripravujú na hodovanie na spálených pozostatkoch našej požiarom spustošenej krajiny.
Myslíme si, že Grécku treba zaručiť minimálne nasledujúce: žiadne zmeny v oblasti využívania pôdy; okamžitú všeobecnú kompenzáciu za poľnohospodársku výrobu a poškodený poľnohospodársky kapitál; presťahovanie všetkých obyvateľov vidieka na štátne náklady prostredníctvom vládnych agentúr.
Veľký význam má aj okamžitá realizácia projektov na ochranu proti záplavám a ďalších základných infraštruktúr prevencie na predchádzanie ďalším tragédiám zapríčineným záplavami, ako aj realizácia opatrení na okamžitú ochranu životného prostredia a historických lokalít; zostavenie lesnej knihy; vytvorenie jedného orgánu na dohľad a ochranu lesov; a zrušenie zákonov proti lesom.
(EL) Vážený pán predsedajúci, obrovské množstvo požiarov, ktoré spustošili Grécko, z ktorých mnohé spôsobili podpaľači, v spojení s vysokými teplotami, predĺženým obdobím sucha a silnými vetrami vyústili do straty životov, zničenia domov a úrody a straty tisícok kusov dobytka.
Požiare zničili veľké plochy nádherných lesov a spôsobili neslýchanú ekologickú katastrofu.
Jednou z kľúčových zásad, na ktorých je založená Európska únia, je zásada solidarity.
K solidarite sa zaviazali mnohé členské štáty, Komisia aj iné krajiny a Grécko je vďačné tým, ktorí podnikli rýchle kroky proti prírodnej katastrofe vyplývajúcej z podmienok, ktoré ďaleko presahujú našu fantáziu.
Ak však chceme ukázať rýchlu a koordinovanú solidaritu, a pritom aj účinnú, musíme zriadiť mechanizmus Spoločenstva na civilnú ochranu proti prírodným katastrofám, najmä ak ich závažnosť úplne prekračuje všetky kapacity miestnych a národných orgánov na ochranu.
Okrem iného sa v spoločnom uznesení navrhujú reštruktúrované a nové flexibilné pravidlá pre Európsky fond solidarity, koordinácia činností prevencie a tiež účinná pomoc pri boji s prírodnými katastrofami.
Intenzívne sa podporuje zriadenie osobitných európskych síl civilnej ochrany, ktoré sa budú mobilizovať v takýchto situáciách, a samozrejme, ako doplnok k národným činnostiam, a to v súlade s Barnierovým návrhom.
Rád by som veril, že mechanizmus Spoločenstva sa zriadi čoskoro a že Fond solidarity sa pri riadení katastrof a starostlivosti o obete katastrofy ukáže ako účinnejší.
Nesmieme znovu zostať nečinní a Európska únia nesmie čakať na nevyhnutný výskyt ďalších katastrof v členskom štáte, kým sa k tejto otázke znovu vráti.
Práve teraz musíme konať rozhodne; musíme sa zbaviť malomyseľného a malicherného politického prístupu k problematike prírodných katastrof a civilnej ochrany.
(DE) Vážený pán predsedajúci, všetci cítime ľútosť s tými, ktorí stratili svojich príbuzných alebo priateľov, ale aj s tými, ktorí prišli takmer o všetko, čo im bolo drahé a o mnohé veľmi osobné veci.
Áno, súcítime s nimi a áno, je úlohou Európskej únie ukázať solidaritu.
To je našou základnou zásadou a chceme ju uplatniť aj v tomto prípade a takto chceme aj splniť svoju zodpovednosť, ktorou sme zaviazaní každej našej spriatelenej krajine v Európskej únii.
Ak sa však od nás očakáva určitá zodpovednosť, potom však taktiež očakávame určitú zodpovednosť ako protihodnotu.
Musíme sa spýtať: Dalo sa tomu predísť?
Pozerám sa na svojich kolegov, ktorí už vystúpili, dlhoročných poslancov tohto Parlamentu, ktorí už prijali mnoho zákonov a akčných programov.
Máme veľa dôvodov veriť, že sa tomu dalo predísť.
Od prijatia Akčného programu pre civilnú ochranu uplynulo už deväť rokov, a o čom je tento program, pán Trakatellis?
S mnohými ďalšími ste sa podieľali na jeho príprave.
Program pozostáva z poskytovania rýchlej pomoci, ale týka sa tiež poskytovania školení a organizácie informačných podujatí, aby sa na miestnej úrovni občania naučili, ako rýchlo reagovať a získať pomoc.
To bolo pravdepodobne možné aj v tomto prípade, nie každý je však zrejme v tejto oblasti odborník.
A čo systém Forest Focus?
Berie sa správa lesov vážne?
Uvažuje sa vôbec v krajinách Európskej únie, ktoré v lete trpia horúčavami, teda vo všetkých juhoeurópskych krajinách, o požiarnych cestách?
Alebo to nie je dosť lukratívne?
To je všetko, nad čím sa musíme zamyslieť.
Ak chceme prevziať zodpovednosť, potom máme právo tiež žiadať zodpovednosť ako protihodnotu.
A čo politika v oblasti odpadov?
Často sa stretávame s názorom, že existujú členské štáty, ktoré ju neberú veľmi vážne.
Z času na čas nám Európska komisia oznámi, že existujú krajiny, ktoré nedodržiavajú súčasné právne predpisy.
To samozrejme znamená, že bezmyšlienkovito odhodená cigareta môže spôsobiť okamžitý vznik požiaru.
Áno, chceme ukázať solidaritu a poskytnúť pomoc.
O čom sú však tieto sily reakcie?
Chcem sa spýtať každého, kto tu dnes volá po zavedení európskych síl reakcie a možno aj po zavedení európskeho hasičského zboru.
Pýtam sa ich: Koľkým miliónom ľudí v 27 krajinách bude slúžiť?
Takmer 500 miliónom?
Tí poslanci sú buď krásne naivní, priam ako z rozprávky, alebo populisti: jeden ako druhý.
Nenúťme ľudí veriť tomu, že Európska únia v Bruseli alebo Komisia či Parlament môžu poskytnúť dostatočné množstvo požiarnikov alebo záchranárov na zásah v prípade katastrofy.
Potrebujeme komunikačné štruktúry a musíme žiadať o helikoptéry z Nemecka, Fínska a Českej republiky, keď sú potrebné, a to ešte v ten istý deň.
Okrem toho, existuje predsa systém včasného varovania pre určité udalosti v rámci potravinárskeho priemyslu.
Jeho termínom je 12 hodín.
Verím, že aj v tejto oblasti môžeme dosiahnuť rýchlejšiu reakciu než 12 hodín.
Myslím, že by sme mali byť úprimní k ľuďom a povedať, že môžeme poskytnúť finančné prostriedky a že môžeme zriadiť komunikačné štruktúry.
My môžeme poskytnúť pomoc, ale aj vy musíte byť zodpovední na miestnej úrovni, nech už ste kdekoľvek, v Nemecku, severnej Európe, južnej Európe alebo inde.
Rovnako intenzívne, ako cítime celú hrôzu tejto situácie a ako veľmi súcitíme s postihnutými a uvedomujeme si, že musíme byť solidárni, už pozajtra musíme určiť, čo sa musí zmeniť.
(EL) Vážený pán predsedajúci, občania južnej Európy, ktorí trpia v dôsledku katastrofických požiarov, zažívajú veľmi ťažké časy.
Všetci si veľmi dobre uvedomujete drámu, ktorá sa v Grécku odohráva, to množstvo stratených životov a obrovské plochy spáleného lesa.
Táto katastrofa nemá len hospodárske, ale aj ľudské a environmentálne dôsledky.
Musíme si položiť otázku, čo sa stane s tými, ktorí prišli o svoje domovy, prácu a pôdu.
Z Fondu solidarity sa poskytne finančná pomoc, ale čo sa urobí v sociálnej oblasti na opätovnú integráciu obetí?
Ba čo viac, čo sa stane so životným prostredím?
Keďže prvé dažde prídu rýchlo, v strede zimy hrozia ďalšie katastrofy.
Tieto otázky kladieme Komisii a musíme trvať, ako sme to urobili aj v podobnom uznesení minulý rok, na zriadení orgánu pre európsku civilnú ochranu.
(EL) Vážený pán predsedajúci, grécka vláda používa všetky svoje zdroje na boj proti katastrofe, ktorá zasiahla Grécko v biblických rozmeroch.
Rozmer katastrofy však do veľkej miery presahuje kapacity krajiny, ako mali možnosť zistiť páni Barroso a Schulz.
V takýchto časoch sa stáva európska solidarita naozaj zmysluplnou.
Medzinárodná verejná mienka nás sleduje a hodnotí, ako si európska rodina poradí s hlbokým nešťastím, ktorým trpí jeden z jej členov.
Vyzval som pána Barrosa v jeho neprítomnosti, aby zabezpečil úplné využitie všetkých zdrojov, ktoré sú mu dostupné na základe jeho ústavného postavenia.
Nasledujúce kroky sa musia podniknúť okamžite, a myslím tým naozaj okamžite:
· flexibilná aktivácia Európskeho fondu solidarity,
· implementácia článku 100 ods. 2 zmluvy, ktorým sa poskytujú dodatočné prostriedky Spoločenstva v prípade prírodných katastrof,
· účasť Komisie a Európskej environmentálnej agentúry na príprave návrhu strategického plánu na obnovu požiarom zasiahnutých oblastí,
· prijatie programov tretieho a štvrtého podporného plánu Spoločenstva na nápravu škôd,
· výnimka z pravidiel Spoločenstva o poľnohospodárskych kvótach a kvótach na chov zvierat, štátnej pomoci a daňových výnimkách.
Na záver chcem povedať, že sme vďační za pomoc, ktorú sme v posledných dňoch získali od členských štátov.
Je naozaj neoceniteľná.
Nemyslím si však, že sa ňou odstránila potreba zriadiť sily európskej civilnej ochrany navrhnuté pánmi Sarkozym a Karamanlisom.
(PT) Vážený pán predsedajúci, všetkým nám je ľúto toho, čo sa stalo v Grécku a v Spojenom kráľovstve.
Spoločne stojíme za obeťami a dúfame, že takéto situácie sa už znovu nezopakujú.
Nanešťastie, ako zdôraznil vedúci mojej skupiny, každý rok v tomto čase prijíma Európsky parlament uznesenie, v ktorom sa vyjadruje ľútosť nad prírodnými katastrofami, ktoré sa odohrali počas parlamentných prázdnin, a navrhuje opatrenia, ktoré sa len pomaly prijímajú.
Musíme prejsť od slov k činom, aby sa takáto situácia neopakovala každý rok, ako je teraz bežné, ešte intenzívnejšie a s väčším počtom obetí.
Všetky tieto udalosti nás vedú k záveru, že z dôvodu klimatických zmien a globálneho otepľovania sa riziká zvyšujú.
Existujú rôzne dokumenty, v ktorých sa navrhujú riešenia (už sa dnes spomínala Barnierova správa a ďalšie dokumenty predložené Parlamentu a Komisii), a to nielen na zlepšenie účinnosti mechanizmu civilnej ochrany na európskej úrovni, ale aj na zlepšenie zdrojov na národnej úrovni.
Čo sa týka často spomínaných nákladov, treba zdôrazniť, že keď sa stane tragédia, musí sa riešiť a zničené hodnoty sa musia nahradiť, čo stojí peniaze.
Je určite nákladnejšie odstraňovať škody ako im predchádzať.
Ani jedno z uznesení prijatých Parlamentom sa netýka vypracovania máp určujúcich oblasti s rizikom požiarov, ktoré sa musia zohľadňovať pri plánovaní a rozvoji.
Taktiež sa musia zaviesť rôzne sankcie, ako zákaz stavania budov v spálených oblastiach na 10 až 15 rokov.
Členské štáty majú potrebné schopnosti.
Chcem vám pripomenúť, že v rokoch 2003 a 2005 muselo riešiť zničujúce požiare aj Portugalsko a tento rok mohlo našťastie pomôcť Grécku vyslaním lietadiel na boj s požiarmi.
Musíme preto zlepšiť koordináciu na európskej úrovni a zlepšiť mechanizmus na národnej úrovni.
Bolo by vítané, keby Komisia predložila smernicu o požiaroch, ako to urobila v prípade záplav.
Svoje vystúpenie chcem zakončiť prianím rýchleho uzdravenia komisárovi Dimasovi.
(EL) Vážený pán predsedajúci, dnes som sa vrátil z Peloponézu postihnutého katastrofou.
Navštívil som svoje rodisko, Messiniu, ktorú vážne postihli najhoršie lesné požiare za posledné storočie.
Nebol to len obyčajný požiar alebo jedna nárazová vlna.
Deň aj noc vypukávali stovky požiarov naraz, všade a všetkými smermi.
Videl som horiace dediny, lesy a úrodu, ktorú pohltili plamene: starí ľudia sa vo svojich domoch radšej nechali spáliť, ako by ich opustili, a hasiči hrdinsky obetovali svoje životy, aby splnili svoju povinnosť.
65 ľudí zomrelo mučeníckou smrťou, väčšina z nich pri pokuse o záchranu svojich domov a dedín.
Bolo spálených viac než 250 000 hektárov pôdy.
Desiatky tisíc obyvateľov zostali bez domova a obyvateľstvo je šokované.
V menej týchto ľudí vás prosím o pomoc a solidaritu.
Dajte im nádej, ktorá im umožní znovu sa postaviť na nohy.
Chcel by som poďakovať Európskemu parlamentu a Komisii, ktoré prijali skupinu dôležitých návrhov od gréckej vlády.
Rád by som vám poďakoval osobne a v mene Výboru pre rozpočet, ktorého som členom.
Zajtra predložím ďalšie príslušné návrhy a pozmeňujúce a doplňujúce návrhy.
Európa, ktorú budujeme, znamená solidaritu aj sebavedomie.
Naši postihnutí blížni teraz potrebujú solidaritu a sebavedomie, ktoré im Európska únia môže ponúknuť.
Posilňujeme teda Európu ako takú, jej súdržnosť a vieru v európsky ľud v jeho jednote.
Pán predsedajúci, väčšina rečníkov v tejto rozprave sa pochopiteľne vyjadrovala k požiarom v Grécku, ktorých rozsah je pre nás aj teraz ťažko pochopiteľný, najmä ak zoberieme do úvahy, že sa tieto udalosti stali len nedávno.
Ale nezabúdajme, že táto rozprava - a určite aj uznesenie, ktoré prijmeme zajtra - sa týkajú aj iných prírodných katastrof, ktoré sa stali počas letného obdobia.
Všetci vieme, že ich príčiny sú z dlhodobého hľadiska čiastočne spojené.
Upozorňujem najmä na povodne, ktoré zasiahli mnoho oblastí Anglicka vrátane môjho volebného obvodu Yorkshire a Humber.
Naliehavo žiadam Komisiu a všetkých, ktorí sa podieľajú na spracovávaní žiadostí o podporu z rozpočtu Európskej únie, ktoré sa v súčasnosti podávajú, aby z hľadiska solidarity, ktorú môže Únia preukázať, zabezpečili, že vo všetkých prípadoch budú finančné prostriedky zmobilizované čo najrýchlejšie, bez zbytočných byrokratických prekážok.
Ak sa rozhodnutie prijme rýchlo a ľudia budú vedieť, že peniaze sú už na ceste, je možné začať plánovať aj predtým, než peniaze skutočne dorazia.
Je tiež veľmi dôležité, z hľadiska symboliky i politiky, aby sa toto gesto solidarity preukázalo všetkým oblastiam, ktoré počas tohto leta trpeli.
Kým náš program nezaplnia nové udalosti, a tieto udalosti začnú v mysliach ľudí, ktorí priamo netrpeli, postupne ustupovať do pozadia, je dôležité, aby bola táto problematika v našom programe na poprednom mieste a aby sme čo najrýchlejšie prijali všetko to, čo je potrebné prijať.
(EL) Vážený pán predsedajúci, vedci predpovedali, že v priebehu desaťročí sa Stredozemie zmení na púšť.
Environmentálna katastrofa, ktorú vyvolali lesné požiare v Grécku a požiare v ďalších krajinách Stredozemia, ma presviedčajú, že táto predpoveď sa naozaj splní, ak budú pokračovať globálne otepľovanie a extrémne výkyvy počasia.
Táto hrozba pre Európsku úniu by sa mala považovať za rovnako závažnú ako terorizmus, nelegálne prisťahovalectvo, organizovaný zločin atď.
My v Európskej únii preto musíme konať spoločne, aby sme sa jej mohli postaviť.
Vítam oznámenie pána Špidlu, že sa pripravuje oznámenie Komisie.
Dúfam, že Komisia s cieľom zlepšiť hasičské techniky na boj s požiarmi do záležitostí ochrany lesov a kontroly lesných požiarov zapojí tých najkompetentnejších a najodbornejších pracovníkov.
Verím však, že Európska únia by mala tiež podporovať výskum vývoja vzdušných hasičských zdrojov na nočné hasenie požiarov.
Aká je v tom absurdita, že vojenské lietadlá dokážu operovať aj v noci, zatiaľ čo vzdušné hasičské zdroje využívané pri takýchto závažných priamych hrozbách pre celú Európu nie.
Ďalším bodom je program Natura 2000, ktorého súčasťou sú aj naše lesy.
Tento program by sme mali racionálne preskúmať, keďže sa v ňom zakazuje vytváranie protipožiarnych pruhov a prístupových chodníkov pre hasičské vozidlá.
Skutočnosťou je, že v snahe zachrániť stromy prichádzame o lesy.
Preskúmajme túto záležitosť.
A nakoniec, domnievam sa, že tieto štúdie, ktoré sa v celej Európe vypracúvajú, by sa mali ešte viac zameriavať na zalesňovanie a environmentálnu obnovu po takýchto ekologických katastrofách.
(IT) Vážený pán predsedajúci, dámy a páni, lesné požiare bohužiaľ postihli niekoľko krajín Európskej únie a priniesli aj stratu ľudských životov.
Aj Taliansko bolo tento rok znovu vážne zasiahnuté.
Bohužiaľ, to nie je nič nové; ide o čoraz intenzívnejší jav, ktorý sa nemôže každý rok riešiť ako núdzová situácia.
Úprimne povedané, ak majú byť naše návrhy a požiadavky zmysluplné a účinné, musíme začať poukazovať na to, že vo veľkom množstve prípadov nejde o tragické nehody, ale o zjavné trestné činy: zločiny spáchané na životnom prostredí, ľuďoch, spoločnosti ako celku a jej budúcnosti, spáchané zo špekulatívnych dôvodov.
Tieto zločiny musíme rýchlo, účinne a prísne riešiť odradzujúcim a dobre naplánovaným spôsobom.
Akú úlohu môže Európska únia spolu s členskými štátmi zohrávať pri reakcii na takéto katastrofy a trestné činy?
Akými nástrojmi sa to dá dosiahnuť?
Myšlienka zriadiť zásahové jednotky EÚ poskytujúce rýchlu pomoc so záchrannými operáciami a zdroje a pomoc je dobrá, ale musíme prijať všeobecnejší prístup, pomocou ktorého sa dostaneme až na koreň veci.
Musíme bojovať s kriminalitou a jej zvráteným systémom špekulatívnych ziskov, a to legislatívnou koordináciou inštitúcií medzi členskými štátmi v zmysle obhospodarovania pôdy a zamýšľaného využívania oblastí postihnutých ničivými požiarmi.
Musia sa stanoviť časové obmedzenia, ktorými sa zabráni nelegálnym stavbám v poľnohospodárskych oblastiach a oblastiach chovu zvierat.
Do pomoci miestnym spoločenstvám pri zriaďovaním spoločnej ohlasovacej siete sa musia investovať zdroje.
To je spôsob, akým uprednostniť prevenciu pred presadzovaním zákonov.
(DE) Vážený pán predsedajúci, dámy a páni, v dnešnej diskusii sa už niekoľkokrát jasne zdôraznilo, že nedávne prírodné katastrofy v členských štátoch EÚ, a nielen v Grécku, poukázali na to, že okrem opatrení, ktoré sa musia prijať na národnej úrovni, je naliehavo potrebné zaviesť lepšie mechanizmy krízových reakcií pre Európsku úniu ako celok.
Ako spravodajca pre Fond solidarity sa pýtam, prečo Rada zatiaľ nesúhlasila s rokovaniami o revidovanej verzii nástroja solidarity z roku 2002, ktorú prijali pred rokom a pol Komisia a Európsky parlament.
Táto nová revidovaná verzia je flexibilnejším a priamejším nástrojom na poskytovanie pomoci: ak sa nezmobilizuje teraz počas portugalského predsedníctva po nedávnych katastrofách, kedy sa zmobilizuje?
Európski občania sa celkom oprávnene pýtajú: Prečo EÚ nedokáže konať rýchlejšie?
Akú hodnotu má toľko vychvaľovaná solidarita medzi členskými štátmi?
Odpoveď na túto otázku určujú podľa môjho názoru krízové situácie, ako je táto.
Verzia Fondu solidarity prijatá Európskym parlamentom v roku 2006 je silným a flexibilným nástrojom, ktorý slúži záujmom EÚ a jeho zavedenie umožní občanom žijúcim v postihnutých oblastiach využívať výhody účinnej pomoc a podpory založenej na solidarite.
Tento fond nie je len mechanizmom na obnovu normálnosti a funkčnosti infraštruktúry a hospodárskeho a spoločenského života; vysiela aj, a to je pre EÚ dôležité, jasný politický signál EÚ občanom, ktorí sa nachádzajú v kritickej situácii.
Tu nejde o dotovanie fondu ďalšími peniazmi.
To nie je tá sporná otázka; nominálna rozpočtová krivka jednej miliardy eur by sa mala zachovať.
Vzhľadom na nedávne udalosti však vyzývam Radu, a najmä portugalské predsedníctvo, aby si uvedenie tohto nástroja solidarity do platnosti stanovili ako prioritu.
- (ES) Vážený pán predsedajúci, želám si vyjadriť solidaritu s gréckym ľudom po katastrofe z tohto leta, a najmä chcem vyjadriť sústrasť rodinám tých, ktorí v nej stratili svoje životy.
Ako už bolo pri mnohých príležitostiach spomenuté, prírodné katastrofy sa nedejú len v Grécku.
Toto leto vypuklo niekoľko rozsiahlych požiarov v Španielsku vo Valencii, a najmä na Kanárskych ostrovoch.
Našťastie dobre fungovali štátne zložky, požiare boli pomerne rýchlo uhasené a štátne inštitúcie teraz riešia odškodnenie postihnutých.
Súhlasím so svojím kolegom Galeotim a som rád, že nakoniec pochopil, že v tejto debate nejde o útoky na konkrétnu vládu.
Poznámky socialistov, ktoré tu zazneli, boli vždy správne a zamerané na vyjadrenie solidarity s Gréckom, neslúžili na vytĺkanie politického kapitálu.
Verím, že ľudová strana si tento prístup udrží aj pri ďalších rozhovoroch.
V každom prípade si myslím, že pani Dagmar Roth-Behrendtová to vyjadrila veľmi dobre: základné právomoci stále patria členským štátom, ale činnosti sa môžu vykonávať na úrovni EÚ prostredníctvom Fondu solidarity.
Pán komisár, pani Roth-Behrendtová a ďalší rečníci poukázali na oneskorenia pri rozvoji Európskeho fondu solidarity.
Dúfam, že Portugalsko, krajina špeciálne náchylná na takýto druh katastrof, využije svoje predsedníctvo na ďalší rozvoj Fondu solidarity, aby sme ho mohli všetci v budúcnosti využiť, ak sa ešte takáto katastrofa zopakuje.
(EL) Vážený pán predsedajúci, hovoríme o nesmiernej katastrofe, strate ľudských životov a hospodárskej a environmentálnej katastrofe.
Priniesli ju klimatické zmeny, suchá a vysoké teploty, ako aj nedostatok prevencie a plánovania a najmä nedostatok koordinovanej činnosti.
Musíme okamžite a spoločne podniknúť kroky na podporu obetí.
Zalesňovanie a obnova chránených oblastí sa musí začať okamžite.
Taktiež musíme zabrániť nelegálnemu premieňaniu pôdy na staveniská.
Môžeme to dosiahnuť prostredníctvom európskeho reflexu, za predpokladu, že zmobilizujeme prostriedky Spoločenstva bez byrokratických prieťahov; prijmeme a posilníme prísne environmentálne právne predpisy na ochranu lesov a ekosystémov; zriadime nezávislý európsky tím rýchlej reakcie a zrealizujeme európsku stratégiu na boj proti vplyvom klimatických zmien.
Mali by sme však klásť dôraz aj na potreby najzraniteľnejších skupín obyvateľstva, ako sú deti, starší ľudia a postihnutí.
Rada by som poďakovala komisárovi Špidlovi za to, že nám pripomenul, aby sme do gréckeho akčného plánu začlenili aj opatrenia proti vylúčeniu.
(RO) Vážený pán predsedajúci, Európa zažila toto leto tragédiu v podobe lesných požiarov v Grécku: stratu ľudských životov a zničenie tisícov hektárov lesov.
To bude mať, samozrejme, nesmierne negatívny vplyv na životné prostredie, ako aj na hospodárstvo.
Európska únia sa zapojila do poskytovania ľudskej a materiálnej/operačnej pomoci a ja dúfam, že takto získané skúsenosti prispejú k budúcej európskej civilnej ochrane.
Realita nám ukazuje, že vytvorenie stálych európskych síl rýchlej reakcie je nevyhnutné.
Mali by k nim patriť tímy reakcie v závislosti od rôznych prírodných katastrof organizované pri regionálnych centrách s cieľom znížiť čas reakcie.
Taktiež musíme zabezpečiť existenciu mechanizmu na sprístupňovanie prostriedkov z Fondu solidarity.
Okrem ničivých požiarov tohto leta zasiahli východnú Európu, najmä Rumunsko, extrémne suchá a v posledných rokoch postihli niektoré ďalšie krajiny strašné záplavy.
V roku 2005 Rumunsko zasiahli najzávažnejšie záplavy za posledných 20 rokov, ktoré postihli všetky časti krajiny.
Rumunsko získalo finančnú pomoc od Európskej únie na projekty v postihnutých regiónoch, ale peniaze boli uvoľnené neskoro, neboli k dispozícii vtedy, keď ich bolo najviac treba.
Toto leto spôsobili príliš vysoké teploty v Rumunsku niekoľko úmrtí, stovky ľudí zápasili so slabosťami a Dunaj bol napoly vyschnutý, zatiaľ čo vlani zaplavil desiatky tisíc hektárov pôdy, 10 okresov bolo vyhlásených za oblasti postihnuté katastrofou a prvýkrát sa vyhlásil červený stav pohotovosti.
Je zrejmé, že členské štáty by mali zaujať spoločný postoj k otázkam klimatických zmien.
Komisia pre zmenu klímy by mala čo najskôr vypracovať jasné závery o príčinách a nevyhnutných opatreniach s cieľom tieto príčiny odstrániť.
(PT) Vážený pán predsedajúci, na úvod sa chcem pripojiť k podpore obetí týchto katastrof, a to od Kanárskych ostrovov na západe až po Grécko a Bulharsko na východe.
Tak ako iní, aj ja chcem odporučiť prácu služieb civilnej ochrany, a najmä hasičov pri boji s týmito katastrofami.
Najmä chcem privítať vyhlásenie komisára Dimasa z 31. júla, v ktorom zdôraznil dôležitosť správy bývalého komisára Barniera a jej realizáciu, aby bola Európa primerane vybavená mechanizmom civilnej ochrany, ktorý dokáže zabezpečiť reakciu, ktorá doteraz chýbala.
Hoci je pravda, že koordinácia existuje, nesmieme zabúdať na jej obmedzenia: napríklad na skutočnosť, že rôzne výzvy Bulharska v júli zostali bez reakcie.
Cesta vpred sa mne javí veľmi jasne: Komisia musí využiť obsah tejto správy na prípravu vlastného návrhu a my v Parlamente, a samozrejme aj Rada, by sme ho mali dobre zvážiť a postupovať podľa návrhov, ktoré sú dôležité pre budúcu európsku civilnú ochranu.
Pán predsedajúci, z návrhu uznesenia je jasné, že v posledných rokoch panuje v Európe extrémne počasie, či už ide o horúčavy, alebo o záplavy.
Počuli sme o tom už mnoho.
Spoločne s mojimi kolegami prirodzene vyslovujem čo najúprimnejšiu sústrasť tým, ktorých postihli požiare v Grécku.
Rovnako, ako to už spomínal pán Corbett, sú tu aj ľudia, ktorých postihli záplavy, ktoré sa zhodou okolností stali v mojom volebnom obvode.
Som prekvapený, že sa pán komisár k tomuto nevyjadril.
Napokon, hovoríme o prírodných pohromách, a to zahŕňa aj záplavy.
V mojej vlasti boli mesiace jún a júl jednými z najdaždivejších mesiacov v histórii.
Ich výsledkom sú podľa Združenia britských poisťovní predpokladané škody až vo výške 5 miliárd EUR.
Zahynulo desať osôb, nespočetné množstvo domov bolo zničených, nespočetné množstvo podnikov bolo narušených, zničila sa infraštruktúra.
Preto je mimoriadne dôležité, aby boli záplavy zahrnuté do každého opatrenia, ktoré zamýšľa Komisia navrhnúť.
Pán komisár, miestni ľudia sa pýtajú napríklad takéto otázky: Môže EÚ udeľovať granty, ktoré by mohli byť doplnené vnútroštátnym financovaním, aby sa predišlo ďalším záplavám pomocou vybudovania povodňových zábran?
Po druhé, mala by Európska únia preskúmať smernicu, ktorá bráni tomu, aby haldy z vybagrovaných riek a tokov zostali na brehoch týchto riek?
Keď sa pozrieme na odhady do budúcna, nemôže byť pochýb o tom, že tieto klimatické podmienky sa pravdepodobne ešte zhoršia.
Klimatológovia predpokladajú, že priemer dažďových zrážok sa v rámci jednotlivých krajín zvýši približne o 20 %, pričom zrážky môžu spadnúť vo forme mimoriadne prudkých prívalových dažďov, kedy mesačný dážď spadne v priebehu jedného dňa.
Za týchto konkrétnych okolností by ľudí, ktorí počúvajú rozpravy v mojom volebnom obvode, vo volebnom obvode pána Corbetta, i v celom Spojenom kráľovstve, veľmi uspokojilo, keby ste ich uistili, že záplavy budú zahrnuté tak, ako je to uvedené v odseku 2 návrhu uznesenia našej skupiny, a že pomoc bude poskytnutá tak skoro a rýchlo, ako je to len možné.
Ako hlavný spravodajca pre rozpočet na rok 2007 vás môžem ubezpečiť, že budem situáciu pozorne sledovať, aby som zaistil, že všetky finančné prostriedky sú vhodne a účinne použité.
Vážený pán predsedajúci, dámy a páni, na začiatok mi dovoľte, v mene skupiny ITS, vyjadriť svoju sústrasť a podporu rodinám obetí a gréckemu ľudu ako takému.
Zomrelo šesťdesiattri ľudí, ďalší zmizli bez stopy, boli zničené dediny, spálených 200 000 hektárov pôdy, a ako už spomenuli moji kolegovia, zhoreli desaťtisíce kusov dobytka, čo bude mať dôsledky pre národné hospodárstvo a najmä miestne hospodárstva, ktoré ešte neboli vyhodnotené: to je smutný výsledok lesných požiarov, ktoré pustošia Grécko od konca augusta.
Európska únia vytiahne ako zvyčajne svoju šekovú knižku na pomoc pri obnovovacích prácach a ako zvyčajne využíva tragickú situáciu na navrhovanie rozšírenia svojich právomocí vytvorením stáleho orgánu európskej civilnej ochrany.
Týmto sa však nijako neprispeje k solidarite európskych krajín, ktoré poslali helikoptéry, vrtuľníky s vakmi na vodu a hasičov na pomoc svojim gréckym kolegom, ako to urobili aj pred dvomi rokmi v Portugalsku a budú robiť aj v ďalších rokoch vždy, keď bude členský štát potrebovať ich pomoc.
Ako pri každej príležitosti, Európska únia skrýva svoju vlastnú zodpovednosť.
Politika prevencie lesných požiarov nepozná žiadne nezávislé financovanie a potĺka sa niekde okolo programu Life, ktorý je zameraný na školenia, komunikáciu a štatistické monitorovanie požiarov v menšom rozsahu.
Gréci sú nahnevaní a majú na to právo, pretože rozsah katastrofy je zjavne výsledkom mnohých ľudských zlyhaní: zanedbaného podrastu, zle vycvičených hasičov, nedostatočného vybavenia, žiadnej koordinácie operácií, neprimeraných politík územného plánovania, príliš neskorej žiadosti o pomoc a najmä neexistencie prostriedkov prevencie.
Je to ešte nepochopiteľnejšie v prípade stredozemskej krajiny, kde sú požiare a suchá bežnou udalosťou a kde sa od začiatku roka stretávajú už s treťou teplou vlnou.
Nikto si neuvedomil, že z dôvodu vlastností klímy by mala byť k dispozícii vlastná letecká jednotka s vakmi na vodu.
Netreba však poukazovať iba na vládu pána Karamanlisa, hoci jej vyčkávacia taktika v prvých dňoch si zaslúži osobitné odsúdenie: iba 1 000 hasičov, iba 440 vojakov.
Treba poukázať aj na určité strany a hanba padá aj na jej socialistického predchodcu, stranu PASOK.
Nová demokracia a jej spojenci nesú kolektívnu zodpovednosť za nedostatočné ľudské a materiálne zdroje na boj s požiarmi, ale aj za neexistenciu niečoho, čo by sa mohlo nazvať politikou prevencie požiarov.
Strašná katastrofa v Grécku poukazuje, nanešťastie, na zlyhanie systému a o niekoľko dní bude mať grécky ľud šancu potrestať skompromitovanú politickú triedu a zvoliť si iných zástupcov na prijímanie politických rozhodnutí.
Dúfajme, že si vyberú správne!
člen Komisie. - Dámy a páni. Rozprava s takýmto dôležitým obsahom samozrejme zasiahne aj oblasti, ktoré súvisia priamo či nepriamo.
Dovoľte mi, aby som sa vo všeobecnosti vyjadril k európskej solidarite, k Fondu solidarity a k niektorým okolnostiam, z ktorých sa môžeme poučiť.
V roku 2002 som mal príležitosť stáť na čele krajiny, ktorá bola postihnutá obrovskými záplavami. Bolo to spoločne so Spolkovou republikou Nemecko a s Rakúskom.
Rozsah tejto katastrofy bol podnetom ku vzniku Fondu solidarity.
Táto katastrofa sa udiala v auguste a v januári Česká republika získala prvé platby.
Môžem jasne konštatovať, že to bola neuveriteľná rýchlosť. Od úplnej nuly vytvoriť politickú koncepciu, vytvoriť štruktúru a realizovať pomoc.
Táto pomoc bola významná, a bola tiež u nás veľmi ocenená.
Od tej doby veľmi dobre viem, aká dôležitá je solidarita nielen finančná, ale aj vo všeobecnom zmysle slova.
Nikdy nezabudnem na dánskych a francúzskych hasičov a mnohých ľudí zo všetkých ostatných krajín Európy, ktorí sa podieľali na tom, aby nám pomohli túto katastrofu zvládnuť.
Skúsenosť, ktorú som zažil, je jasnou skúsenosťou, ktorá hovorí, že aj keď je krajina dobre organizovaná, existujú pohromy, ktoré jednoducho presiahnu jej hranice.
Nie je možné neustále udržiavať silu na úrovni, ktorá je potrebná na zvládnutie týchto mimoriadnych situácií.
A preto si myslím, že je veľmi správne hľadať techniky a postupy, ktoré nám umožnia zasiahnuť v takomto prípade v koordinácii i na úrovni Európskej únie.
Je to teda veľmi podstatná vec.
A akú konkrétnu formu nájdeme, je možno ešte otázkou v otvorenej diskusii.
Ale aj tak je jasné, že kapacita reagovať a mobilizovať prostriedky na európskej úrovni alebo prostredníctvom európskej úrovne je mimoriadne významná a v súčasnej dobe ešte stále nedostatočná.
Pretože bolo veľmi málo počuť o tom, že Bulharsko nedostalo pomoc.
Pretože kapacita bola jednoducho vyčerpaná.
To nebol úmysel, ktorý by sa za tým skrýval. Jednoducho neboli lietadlá, nebol dostatok vycvičeného personálu.
Pokiaľ ide o samotnú pomoc Grécku, v tejto situácii je jasné, že táto pomoc je pripravená.
Bude uplatnená na základe podnetu od gréckej vlády.
A v každom prípade budú všetky orgány Komisie postupovať tak, aby sme mohli realizovať pomoc čo najrýchlejšie a čo najcielenejšie.
Dovoľte mi, aby som len rýchlo zdôraznil to, čo som už napokon povedal aj vo svojom úvodnom príhovore.
Do úvahy pripadá Fond solidarity, ktorý od svojho zriadenia zasiahol už najmenej v dvadsiatich alebo tridsiatich prípadoch.
Podnetom na jeho zriadenie boli záplavy.
Zasahoval alebo pomáhal v prípade obrovských uragánov, ako bol uragán Gudrun alebo Kyril.
Použije sa v rámci pomoci pri týchto katastrofálnych lesných požiaroch.
Sú to možnosti štrukturálnych fondov, ktorých štruktúru možno na základe nových skúseností a nových potrieb zmeniť, a na to sme pripravení okrem iného aj vďaka tomu, že komisárka Hübnerová bola v Grécku.
Pretože ďalšia skúsenosť, ktorá je veľmi významnou, osobnou skúsenosťou s takýmito katastrofami, vyváži mnoho záznamov v televízii.
Dámy a páni, v tejto rozprave sa objavili aj otázky klimatických zmien, prevencie, predchádzania záplavám, otázky stratégie ochrany prírody, otázky územného plánovania, otázky výstavby a mnohé ďalšie.
Všetky tieto veci spolu nepochybne súvisia.
A preto je veľmi dôležité hľadať odpovede na európskej úrovni, napokon tak, ako to aj robíme.
Dámy a páni, dovoľte mi, aby som zakončil svoje vystúpenie veľmi jednoducho.
Solidarita je potrebná a keď ju cítite, ste aj vo veľmi ťažkých situáciách oveľa silnejší, ako by ste očakávali.
Ďakujem.
Pred uzatvorením diskusie chcem poďakovať všetkým poslancom zo všetkých politických skupín, ktorí vystúpili, za ich cenné príspevky.
Narodil som sa v Peschici, jednej z dedín južného Talianska, ktorú toto leto veľmi vážne zasiahli požiare.
Pochádzajú odtiaľ tri z obetí požiarov.
Rozumiem bolesti a zdeseniu, ktoré vyjadrili mnohí poslanci, a som vďačný, že ste boli taký rezolútni a vecní.
Dúfam, že taká bude aj Rada pri riešení úloh nastolených Parlamentom a Komisiou.
Dostal som päť návrhov uznesení v súlade s článkom 103 ods. 2 rokovacieho poriadku.
Rozprava je ukončená.
Hlasovanie sa bude konať v utorok.
Písomné vyhlásenia (článok 142)
písomne. - (DE) Vážený pán predsedajúci, dámy a páni, obraz závažných požiarov v Grécku nás prenasledoval celé leto.
Na rýchlu pomoc poskytnutú ďalšími krajinami EÚ pri boli s požiarmi a aktuálnu ponuku finančnej pomoci zo strany EÚ Grécko nikdy nezabudne.
Na niečo sa však v Grécku už desaťročia zabúda a to ma privádza k podstate nedávnej katastrofy: konkrétne k potrebe zriadiť pozemkovú knihu.
Grécku vyplýva z povinností štátu EÚ prijať v tejto oblasti opatrenia, doteraz sa však žiadne neprijali.
Dôsledkom je, že veľké zalesnené oblasti zostávajú v Grécku spoločnou pôdou, čiže územím nikoho.
Ktokoľvek, kto vypáli určitú časť lesa a postaví si v nej chatu, vie, že nepríde žiadna reakcia, čiže jeho čin je v podstate legalizovaný.
Táto situácia urobila z podpaľačstva národný šport.
EÚ je ochotná gréckemu ľudu pomôcť, ale Grécko si musí vstúpiť do svedomia a buchnúť do stola.
To znamená najmä to, že ak Grécko do 31. augusta 2008 nedokončí pozemkovú knihu, nielenže bude čeliť väčším sankciám, ktoré sa vyšplhajú na milióny, ale bude musieť zvážiť aj ďalšie platby.
Ako spravodajca pre transparentnosť poľnohospodárskych výdavkov v EÚ budem túto oblasť veľmi pozorne sledovať.
písomne. - Hoci uznávam rozsah spustošenia, ktoré spôsobili lesné požiare v Grécku a je mi ľúto ľudí, ktorí kvôli tejto udalosti zahynuli, musím zdôrazniť, že v tomto prípade ide v skutočnosti o uznesenie o prírodných katastrofách.
Preto som sklamaná, že komisár vôbec nespomenul záplavy, ktoré boli v Spojenom kráľovstve.
V celej krajine spôsobili rozsiahle škody, vrátane môjho regiónu West Midlands.
Vo Worcestershire bolo postihnutých viac ako 5 000 domov a podnikov a viac ako 2 000 ľudí bolo dočasne vysídlených.
Aj dopad na infraštruktúru bol obrovský, mnoho ciest bolo ešte týždne pokrytých vodou a niektoré cesty úplne zmizli.
Poľnohospodárstvo bolo taktiež vážne zasiahnuté, pričom dopad nemožno obmedziť len na stratu produkcie, ale treba vziať do úvahy aj stratu plodín, pastvín a budúcoročnej úrody.
Preto naliehavo žiadam Komisiu, aby zaručila, že predloží žiadosť Spojeného kráľovstva o finančnú pomoc z Fondu solidarity, aby sa tak pomohlo pri zmiernení niektorých z okamžitých následkov záplav.
Je nevyhnuté, aby boli systémy umožňujúce prístup k finančným prostriedkom účinné, a aby sa akýkoľvek navrhovaný orgán EÚ pre rýchlu reakciu na pomoc členským štátom vzťahoval aj na extrémne záplavy.
písomne. - (HU) Prírodné katastrofy v lete.
Klimatické zmeny premenili toto leto na katalóg katastrof.
Rekordné záplavy, suchá a lesné požiare spôsobili pustošenie v celej Európe.
V Maďarsku sucho zničilo väčšiu časť úrody kukurice a viac než 400 hektárov pôdy padlo za obeť plameňom lesných požiarov, aj keď naši hasiči s nimi v Maďarsku, ako aj v Grécku, statočne bojovali.
EÚ si z týchto udalostí musí vziať správne ponaučenie.
Rád by som pripomenul, že podpaľačstvo a úmyselné založenie ohňa je predpokladanou príčinou vypuknutia požiarov aj v Grécku aj na Sicílii.
Je veľmi dôležité, aby škoda spôsobená týmito udalosťami podpaľačstva, keď sa chránené prírodné bohatstvo poškodí alebo zničí, nevyústila do zmeny oficiálneho štatútu týchto oblastí.
Ak bude možné obísť úrady úmyselne odhodeným ohorkom z cigarety a ak sa potom budú dať získať povolenia, najmä stavebné, ktoré boli predtým z dôvodu ochrany životného prostredia zamietnuté, čoskoro bude celá Európa v plameňoch.
Európska únia a jej členské štáty musia klásť dôraz najmä na správnu obnovu a rekonštrukciu týchto zničených oblastí.
Nakoniec by som rád upozornil na jeden malý, nanešťastie administratívny, nedostatok.
Hoci bolo kedysi možné pred poskytnutím včasnej pomoci na mieste získať prostriedky na zmiernenie následkov katastrofy od Únie pomerne rýchlo, do dvoch mesiacov, teraz to trvá takmer rok.
Dúfam, že Únia zmení svoje postupy a pomoc sa bude zase poskytovať rýchlo.
Pamätajte: Kto rýchlo dáva, dvakrát dáva.
písomne. - (DE) Častý výskyt, rozsah, zložitosť a vplyv prírodných katastrof sa v posledných rokoch v Európe stále zvyšujú.
Leto 2007 pokazili obrovské lesné požiare a viaceré záplavy, ktorých výsledkom sú veľké materiálne a environmentálne škody.
Tieto prírodné katastrofy znovu raz jasne ukázali, že existujúce národné zdroje sa blížia k svojim limitom, a to finančne aj technicky.
Dobre fungujúce, účinné a rýchle mechanizmy európskej civilnej ochrany sú preto naliehavo potrebné.
Z tohto dôvodu vyzývam na účinné zapojenie Európy a vyzývam Komisiu na prijatie potrebných opatrení.
Každý si pamätá záplavy v strednej Európe v rokoch 1999, 2001 a 2005 a ich ničiaci účinok v Rakúsku a susedných krajinách.
Reakciou na ne bolo zriadenie fondu EÚ na zmiernenie následkov katastrof.
Prišiel čas, aby sa tento fond sa čo najflexibilnejším a mohli sa z neho uvoľniť bez meškania prostriedky.
Príprava mechanizmu krízovej reakcie taktiež uľahčí rýchlu reakciu v núdzových situáciách veľkého rozsahu.
písomne. - (FR) Podporujem názor vyjadrený v návrhu uznesenia a taktiež si želám vyjadriť svoju solidaritu s gréckym ľudom postihnutým touto katastrofou.
EÚ by mala čo najskôr poskytnúť Grécku následnú pomoc a naozaj zlepšiť svoje kapacity a prostriedky v oblasti civilnej ochrany a akcie v núdzových situáciách.
Bohužiaľ, počasie bolo toto leto nemilosrdné aj v ďalších krajinách Európy.
Uragán Dean, ktorý dosahoval rýchlosť vetra vyše 200 km/h bol jedným z najničivejších hurikánov, ktorý zasiahol Antilský oblúk za viac než 20 rokov: spôsobil rozsiahle škody v sektore poľnohospodárstva a poškodil elektrické a telekomunikačné siete na Martiniku a Guadeloupe, dvoch najokrajovejších regiónoch EÚ.
Naliehavo vyzývam Európsku komisiu, aby prijala požadované opatrenia na podporu sektora poľnohospodárstva na Martiniku a Guadeloupe, najmä sektorov banánov a cukrovej trstiny, keďže ovocné plantáže boli takmer úplne zničené, čo má nepríjemné sociálne, hospodárske a ľudské dôsledky.
Je nevyhnutné, aby čo najskôr vstúpili do platnosti nový Fond solidarity a vylepšený program EuropeAid.
Lepšia regulácia - Lepšia tvorba práva v roku 2005: subsidiarita a proporcionalita - 13. výročná správa - Stratégia na zjednodušenie regulačného prostredia - Právne a inštitucionálne dôsledky používania nástrojov "soft law" (rozprava)
Ďalším bodom programu je spoločná rozprava o nasledujúcich správach:
, ktorú predkladá Katalin Lévai v mene Výboru pre právne veci o lepšej regulácii v Európskej únii;
, ktorú predkladá Bert Doorn v mene Výboru pre právne veci o lepšej právnej úprave 2005: uplatňovanie zásad subsidiarity a proporcionality - 13. výročná správa;
, ktorú predkladá Giuseppe Gargani v mene Výboru pre právne veci o stratégii na zjednodušenie regulačného prostredia;
, ktorú predkladá Manuel Medina Ortega v mene Výboru pre právne veci o inštitucionálnych a právnych dôsledkoch používania nástrojov "soft law".
spravodajkyňa. - Pán predsedajúci, dovoľte mi začať tým, že sa poďakujem všetkým, ktorí prispeli k mojej správe. Som im veľmi vďačná za pomoc.
V posledných rokoch Komisii čím ďalej tým viac záleží na kvalite právnych predpisov Spoločenstva z hľadiska zrozumiteľnosti a prístupnosti na jednej strane a z hľadiska účinnosti a priaznivého dopadu na občanov a podnikateľskú sféru na strane druhej.
Komisia zvyčajne označuje tieto ciele pojmami "lepšia právna úprava" alebo "lepšie zákonodarstvo".
Cieľom lepšej právnej úpravy je v skutočnosti maximalizácia výhod moderných, rozumných a účinných právnych predpisov pri súčasnej minimalizácii nákladov, tak, aby sa zabezpečila čo najvyššia úroveň produktivity, rastu a v konečnom dôsledku aj zamestnanosti v Európskej únii.
Niet pochýb o tom, že lepšia právna úprava je základným predpokladom pre zabezpečenie spravodlivého a konkurenčného trhu, blahobytu občanov a účinnej ochrany verejného zdravia a životného prostredia.
Je dôležitou súčasťou lisabonskej stratégie, keďže môže významne zvýšiť produktivitu a zamestnanosť.
Lepšia právna úprava je vecou spoločnej zodpovednosti.
Zákony EÚ sa prostredníctvom národných vlád a parlamentov presunú do národných právnych predpisov a často sa uplatňujú na regionálnej a miestnej úrovni.
Existuje riziko, že sa zákony počas sledu postupností, od tvorby zákona až k jeho vykonaniu, postupne prikrášlia.
Preto je zodpovednosť za dobrú úpravu spoločnou zodpovednosťou.
Mnoho členských štátov v súčasnosti vypracúva hodnotenia vplyvu, niektoré členské štáty spracovávajú usmernenia.
Avšak len pomerne málo krajín systematicky vypracúva ucelené hodnotenie vplyvu pre nové legislatívne návrhy.
Prijímanie zákonov na európskej úrovni výrazne znížilo byrokraciu.
Jeden spoločný predpis, ktorý sa uplatňuje vo všetkých členských štátoch, je oveľa jednoduchší ako zložitá sieť rôznych predpisov, ktoré sa uplatňujú na národnej a regionálnej úrovni.
Európske právne predpisy účinne odstraňujú škodlivé bariéry konkurencie a nekompatibilné národné predpisy tak, aby program zjednodušenia mohol vytvárať hmatateľný hospodársky prínos nielen prostredníctvom znižovania administratívnej záťaže.
Skúsenosti členských štátov ukazujú, že verejné orgány môžu urobiť mnoho pre zníženie neodôvodnenej administratívnej záťaže vyplývajúcej z právnych predpisov.
Takého opatrenia by podľa Komisie zvýšili hospodárstvo EÚ približne o 1,5 % HDP a uvoľnili by odhadovaných 150 miliárd EUR pre investície.
Vo svojej správe podporujem zabezpečenie takého cieľa, aby bolo regulačné prostredie potrebné, jednoduché a účinné.
Na druhej strane však musíme zdôrazniť, že takýto proces by mal byť plne transparentný a založený na maximálnom styku Európskeho parlamentu s verejnou kontrolou a širokospektrálnych a otvorených konzultáciách s odborníkmi a všetkými zúčastnenými stranami - nie len s vládami a podnikmi, ale taktiež a predovšetkým s mimovládnymi organizáciami.
Navyše by som chcela navrhnúť vytvorenie rady na hodnotenie vplyvu.
Je mimoriadne dôležité, aby tento orgán, ktorý bude poskytovať poradenstvo a podporu pri vytváraní kultúry vysoko kvalitných hodnotení vplyvu v rámci Komisie, pôsobil nezávisle na oddeleniach, ktoré majú na starosti tvorbu politík.
Nemusí to však nevyhnutne znamenať, že hodnotenie vplyvu musia vypracovať externí odborníci, ktorí nepatria do danej inštitúcie.
Je tiež potrebné, aby rada pre hodnotenie vplyvu pomohla pri vypracovaní spoločnej metodiky pre všetky hodnotenia vplyvu.
Ďalej by som chcela navrhnúť osobitný projekt v rámci procesu hodnotenia vplyvu - takzvané "kritérium sociálneho porovnávania".
Tento projekt by sa mal zamerať najmä na citlivé cieľové skupiny, napríklad na znevýhodnených ľudí, ženy, národnostné menšiny, rodičov vychovávajúcich deti, starších a trvalo chorých občanov a na osoby s postihnutím.
Aby som to zhrnula: rada by som zdôraznila, že cieľom lepšej právnej úpravy je jednoduchšia, jasnejšia, občanovi viac naklonená úprava, pričom sa vykonáva priebežné hodnotenie vplyvu s osobitným zameraním na tie zraniteľné skupiny, ktoré nemôžu samy obhajovať svoje záujmy.
Verím, že kľúčovými prvkami mojej správy sú zrozumiteľnosť, transparentnosť, jednoduchosť a odstraňovanie byrokracie.
Vážený pán predsedajúci, rád by som vyzdvihol výborný argument pani Lévai.
Je dobré, že si v Parlamente nájdeme aspoň raz za rok čas na zváženie kvality právnych predpisov a nariadení.
Naše nariadenia a právne predpisy sú vizitkou Európskej únie.
Tvoria rámec, v ktorom žijú a pracujú naši občania a fungujú naše podniky.
To znamená, že na ich kvalitu musíme klásť naozaj veľký dôraz.
Aký je momentálny stav?
Idú správnym smerom.
Komisia spustila množstvo iniciatív.
Bola zriadená Rada pre hodnotenie vplyvu, ktorá vykonáva veľmi hodnotnú prácu.
To však nie je všetko.
Povedal som to už veľakrát: Potrebujeme lepšiu transparentnosť a prednášam túto záležitosť znovu panelu externých odborníkov na vyhodnotenie toho, či bolo hodnotenie vplyvu pripravené Komisiou podľa správnej metodiky.
Potrebujeme preskúmanie, nie byrokraciu.
Pani Frassoni vždy narieka: "Vy chcete viac byrokracie", ale ja žiadnu byrokraciu nechcem.
Chcem len viac transparentnosti a myslím, že každá forma transparentnosti je vo vláde cnosťou.
Ďalšou výhodou je, že keď sa vykonáva hodnotenie vplyvu pozmeňujúcich a doplňujúcich návrhov v Parlamente, a musím povedať, že sa v tejto oblasti nezaznamenal žiadny veľký úspech, musíme sa zamyslieť nad tým, či ho nemôže vykonávať nezávislý orgán v tejto oblasti, a nie Rada pre hodnotenie vplyvu Komisie.
Skutočnosť, že bude existovať panel odborníkov pre problematiku administratívneho zaťaženia je dôležitým krokom správnym smerom.
Ide o dôležitý pozitívny vývoj, ktorý v oblasti byrokracie zohráva svoju úlohu.
Samozrejme je dôležité aj to, kto bude v tomto paneli sedieť.
Isteže sa nesmie stať procesiou; nesmie ísť o nejaký pseudoparlament, ale o malý výbor odborníkov: takže žiadni priemyselníci, štátni zamestnanci, politici, ale obyčajní profesionáli, ktorí vedia, čo je hodnotenie vplyvu, čo je byrokracia a ktorí majú množstvo skúseností v tejto oblasti na národnej úrovni.
Komisia stanovila jasný cieľ: Administratívne zaťaženie sa musí do roku 2012 znížiť o 20 %.
To je veľmi dobré, ale malo by samozrejme ísť len o čistý cieľ.
To znamená, že odteraz by sa malo dosahovať zníženie o 25 % a že nové administratívne zaťaženie by sa malo zahrnúť do výpočtov a odvodzovania výsledkov, inak to bude len strata času.
Rád by som zdôraznil ešte jeden bod, ktorý vyžaduje osobitnú pozornosť Komisie.
V súčasnosti diskutujeme o znížení administratívnej záťaže, ale v budúcnosti budeme potrebovať aj zníženie nákladov na dodržiavanie právnych predpisov.
Náklady na dodržiavania právnych prepisov sú náklady, ktoré spoločnosti a občania musia vynakladať na to, aby dodržali všetky predpisy, a tieto náklady sú často veľmi vysoké.
Keď hovoríme o nákladoch na nariadenia, musíme sa zaoberať aj nákladmi na dodržiavanie predpisov, ktoré sa v súčasnosti ignorujú.
spravodajca. - (IT) Vážený pán predsedajúci, dámy a páni, v novembri 2006 Komisia prijala pracovný dokument, úvodnú správu o pokroku v oblasti stratégie na zjednodušenie regulačného prostredia, ktorý vychádza z iného oznámenia z októbra 2005.
Ide o významný vývoj, pretože, ako správne podotkol pán Doorn, pokraečuje proces, ktorí sme sami iniciovali s cieľom dosiahnuť zjednodušenie, ktoré je porovnateľné s transparentnosťou a je transparentnou a komplexnou metódou právnej úpravy.
Pracovný dokument schválil Výbor pre právne veci, ktorý urobil inventúru dosiahnutého pokroku v oblasti implementácie programu zjednodušenia zavedeného, ako som povedal, v roku 2005.
Konkrétne bude program obsahovať 43 prepracovaných znení a ja by som Parlamentu rád predstavil nasledujúce čísla: 12 kodifikácií, 8 zrušení a 46 iných opatrení týkajúcich sa podstatného zjednodušenia.
Okrem toho bolo do ďalšieho priebežného programu začlenených 500 nových legislatívnych iniciatív týkajúcich sa najmä kodifikácií, z čoho 200 v roku 2007.
Pri tomto bode by som chcel poukázať na niekoľko bodov, samozrejme, veľmi stručne, ktoré tvoria podstatu mojej správy, s cieľom informovať Parlament o aktuálnej situácii na mieste, ako aj oboznámiť so všeobecným zmýšľaním Výboru pre právne veci o tejto otázke.
Mám pre Komisiu tri jasné odkazy.
Verím, že je dôležité jasne zdôrazniť, že je potrebné, po prvé, odteraz systematicky začleňovať iniciatívy na zjednodušenie do konkrétnych častí legislatívnych a pracovných programov; po druhé, určiť v nich priority každej iniciatívy na zjednodušenie; a po tretie, vyhnúť sa šíreniu dokumentov obsahujúcich zoznamy iniciatív na zjednodušenie, s cieľom dosiahnuť čo najjasnejší referenčný rámec.
Rád by som preto ešte raz zdôraznil, že Komisia musí byť konzistentná vo vzťahu k cieľom zjednodušovania, ktoré zdôrazňuje.
Podobne by sa mali aj prepracované znenia stať raz a navždy štandardnou legislatívnou technikou.
Celkovo si myslím, že môžem ako predseda výboru, ktorého členmi sú aj kolegovia pani Lévai, pán Doorn a pán Medina, povedať, že tieto štyri regulačné iniciatívy sa týkajú situácie komplexne a že Komisia je povinná o nich uvažovať.
Bude preto vždy možné mať k dispozícii regulačný text v jeho úplnosti, aj v prípade existencie konkrétnych pozmeňujúcich a doplňujúcich návrhov, s jasným určením nových častí a častí, ktoré zostanú nezmenené.
Pre Parlament je to dôležitý návrh textu, keďže vyústi do lepšej zrozumiteľnosti právnych predpisov Spoločenstva a ich lepšej transparentnosti, čo chceme všetci.
Pracovný dokument Komisie v podstate navrhuje používanie úvodných zhrnutí návrhov na lepšie vysvetlenie cieľov zjednodušenia.
Táto iniciatíva sa však môže ukázať ako kontraproduktívna: hoci zhrnutie môže byť odôvodnené v prípade rozvláčnych textov, ako napríklad oznámení, v prípade regulačných textov môže úvodné zhrnutie obsahovať určité nepresnosti.
Tomuto bodu je potrebné venovať veľmi veľkú pozornosť.
A nakoniec, správa zdôrazňuje silný signál dobrého mena zmeny a doplnenia rokovacieho poriadku Európskeho parlamentu týkajúcich sa zlepšenia zavedenia kodifikačného postupu (článok 80) a nového postupu pre prepracované znenia ad hoc (článok 80 písm. a)).
Tieto záležitosti musí Parlament zvážiť, dúfam, že na základe konsenzu a celkovo bez pozmeňujúcich a doplňujúcich návrhov, aby tak signalizoval svoj zajtrajší súhlas s touto dôležitou záležitosťou.
spravodajca. - (ES) Vážený pán predsedajúci, moja správa je rozporuplná, pretože používam rozporuplné vyjadrenie: "mäkká legislatíva".
Legislatíva nie je mäkká, má donucovací charakter.
V žargóne EÚ sú však tendencie používať tejto výraz: "nástroje mäkkej legislatívy".
Čo to znamená?
Ide v prvom rade o dokumenty navrhnuté Komisiou: niektoré z nich sú interpretačné, iné vykonávacie akty a iné čisto prípravné dokumenty.
Problémom je, že vzhľadom na zmätok a nedostatok znalostí o podstate práva Spoločenstva mnohé jurisdikcie vrátane Súdneho dvora uplatňujú právo na základe dokumentov "mäkkej legislatívy".
Ide o porušenie základných právnych zásad členských štátov EÚ a Európskej únie ako celku.
Jediné súčasné oprávnenie na vydávanie záväzných pravidiel s právnym základom vychádza zo želaní občanov na národnej aj európskej úrovni a želania občanov sa zvyčajne vyjadrujú prostredníctvom zastupujúcich orgánov, napríklad v tomto prípade Európskeho parlamentu priamo voleného občanmi alebo Rady, ktorá sa skladá z vlád závislých od občanov svojej krajiny a nimi volených.
Komisia samozrejme zohráva hlavnú úlohu pri uplatňovaní európskeho práva ako ochraniteľka uplatňovania zmlúv, ale musí to robiť v spolupráci s legislatívnymi orgánmi a určite nemôže nahradiť legislatívne právomoci poskytované zmluvami Parlamentu a Rade.
Našim záujmom vo Výbore pre právne veci je, po prvé, že nemáme žiadny záujem brániť právu Komisie na iniciatívy, nemáme žiadny záujem brániť výkonným funkciám, ktoré musí Komisia vykonávať, nemáme záujem okliešťovať možnosti rozvoja, ale cítime, že je dôležité stanoviť koncepčný rozdiel medzi dvomi typmi nástrojov, a že ak Komisia pociťuje potrebu tento postup využiť, mala by tak urobiť prostredníctvom spolupráce prinajmenšom s Parlamentom a určite s Radou, aby príprav na takéto konanie nedávali zámienku na dezinterpretácie alebo zásahy.
Právo určite nemôže byť tým, čo sa nazýva "otvorenou metódou koordinácie".
Otvorená metóda koordinácie môže byť nesmierne užitočným nástrojom pri dosahovaní cieľov zmluvy, ale môže stanovovať povinnosti iba medzi zúčastnenými stranami.
Rovnalo by sa to zmluvám medzi stranami, napríklad medzi sociálnymi subjektmi.
Rovnako ako môžu byť napríklad dohody medzi odbormi a podnikmi záväzné pre zúčastnené strany, otvorená metóda koordinácie sa môže používať na prípravu takejto zmluvy, ale musí podliehať nariadeniam Spoločenstva a nikdy ich nemôže nahradiť, keďže Európska únia ako spoločenstvo založené na práve vyžaduje prijímanie právnych textov.
Preto nemôžeme iba povedať "chceme použiť otvorenú metódu koordinácie", pretože je účinným nástrojom na dosahovanie cieľov EÚ.
Nie je účinným nástrojom, pretože Európska únia môže fungovať len ako právny systém.
Európska únia nemá armádu ani policajné sily a funguje na základe prijímania množstva povinností členskými štátmi, ktoré vykonávajú ich inštitúcie a na dodržiavanie ktorých dohliada Komisia a Súdny dvor.
Otvorená metóda koordinácie však nie je právnou metódou, nie je právnym nástrojom na vytváranie všeobecných zákonov a tieto dve koncepcie sa nesmú zamieňať.
Ako už povedal pán Gargani, Výbor pre právne veci znepokojuje táto protiprávna tendencia v rámci EÚ.
Európsky parlament chce pracovať s Komisiou na dosiahnutí svojich cieľov, chce sa podieľať na jej výkonných funkciách a na funkciách navrhovania právnych textov.
Nesmie a nemôže však nahradiť používanie techník, ktoré sú v rozpore s vývojom právneho štátu, s vývojom EÚ ako právneho subjektu, spoločenstvom, ktoré musí mať stanovenú jasnú hierarchiu pravidiel: súbor zmlúv, ktoré ja napriek všetkému stále nazývam ústavnými, okrem iného preto, že stanovujú základné zákony a právne predpisy EÚ týkajúce sa všetkých oblastí, kde musí EÚ zohrávať svoju úlohu, pričom prirodzene dodržiavajú zásady proporcionality a subsidiarity, ale udržiavajú právomoci Únie a stanovujú legislatívne kroky, ktoré sa majú vykonať, a zachovávajú na účely vykonávacích nástrojov, ako tejto otvorenej metódy koordinácie alebo iných nástrojov, ktoré chce Komisia prijať na dosiahnutie cieľov EÚ.
(potlesk)
podpredseda Komisie. - (DE) Vážený pán predsedajúci, dámy a páni, lepšia regulácia je vysoko politickým projektom.
Pri poslednej veľkej rozprave o tejto otázke v Parlamente v apríli minulého roka som zdôraznil, že chceme dosiahnuť dva ciele: po prvé, chceme zvýšiť dôveru občanov v celý systém európskej integrácie a po druhé, musíme zaviesť jasné a spoľahlivé parametre pre európske hospodárstvo, aby poskytovalo zamestnanosť a rast.
Odvtedy sme výrazne pokročili.
Podľa výsledkov volieb verejnosť prijíma európsku integráciu lepšie než v minulosti, naša hospodárska pozícia sa omnoho zlepšila a má dobrú perspektívu do budúcnosti a dosiahli sme široký konsenzus o partnerstve pre rast a zamestnanosť.
Lepšia regulácia, ktoré je súčasťou tejto politiky pre rast a zamestnanosť, je kľúčovým pilierom.
Hoci je celková politická situácia v súčasnosti veľmi priaznivá, nesmieme teraz vo svojom úsilí poľaviť; naopak, musíme využiť túto chvíľu.
Nálada sa predsa môže veľmi rýchlo zmeniť a klamali by sme sami seba, keby sme verili, že obraz Európskej únie sa už od základov zmenil.
Ľudia stále neochvejne veria, že všetko, čo prichádza z Európy, je nepodstatné, prehnané a centralistické.
Takéto obvinenia sú nepochybne prehnané, ale je dôležité uznať, že takto vníma Európu verejná mienka.
Preto sa musíme ešte viac snažiť zmeniť toto vnímanie.
Chceme Európu s výsledkami.
Chceme Európu, ktorá prináša bezpečnosť, prosperitu a ochranu životného prostredia do všetkých oblastí života.
Toto musia vyjadrovať všetky naše praktické rozhodnutia v každej oblasti politiky, či už ide o chemické právne predpisy, farmaceutický priemysel, informačné technológie alebo poľnohospodárstvo.
Nedajme sa zmiasť: lepšia regulácia nie je kampaň o imidži.
Úplne sme prerobili náš štýl politiky a spôsob, akým pripravujeme a revidujeme právne predpisy.
Opakujem: lepšia regulácia sa nesmie vnímať izolovanie, ale ako súčasť celkovej stratégie, ako úplne nový smer európskej politiky.
Podobné pokusy sa uskutočnili už v minulosti, ale projekt, o ktorom dnes hovoríme, má dve špecifické črty: rozsah a udržateľnosť.
V minulosti sme sa zameriavali na úpravy ad hoc.
Teraz sme však rozšírili rozsah koncepcie lepšej regulácie tak, aby zahŕňal celý európsky legislatívny proces, od hodnotenia potreby nového predpisu s prísnou kontrolou subsidiarity, širokých konzultácií so skupinami účastníkov, hodnotenia vplyvu hospodárskych, sociálnych a environmentálnych politík, až po otázku najlepšieho možného uplatňovania a implementácie práva Spoločenstva.
Lepšia regulácia sa však nevzťahuje iba na nové iniciatívy; nachádzame sa taktiež v procese revízie existujúceho acquis v jeho celistvosti s cieľom určiť, kde a ako sa dá zjednodušiť a aktualizovať.
Druhým novým aspektom je udržateľnosť, ktorú v rámci tohto prístupu presadzujeme.
Nejde o jednorazovú kampaň; ako predniesli niektorí spravodajcovia, ide o proces, ktorý je intenzívny a má ďalekosiahle následky a presadzuje sa konzistentne.
Všetky predložené iniciatívy, ktoré zatiaľ neboli prijaté zákonodarcami, sa budú pravidelne revidovať a v prípade potreby sa stiahnu.
Jedna takáto revízia práve prebieha v rámci pracovného programu na rok 2008.
Náš program zjednodušovania bude pokračovať v rokoch 2007 a 2008 a v jeho rámci predstavíme množstvo nových iniciatív.
Výsledkom bude progresívne pokrytie všetkých legislatívnych oblastí Európskej únie.
Zavádzame všetky metódy, ktoré máme k dispozícii, ako ich navrhol a podporil pán Gargani vo svojej správe.
Polovica iniciatív predpokladaných v programe zjednodušenia už bola úspešne dokončená a túto prácu bude presadzovať do konca roka 2009.
Prinesie to priame a hmotné výhody pre podniky, verejné orgány a jednotlivcov.
Našim cieľom je dosiahnuť situáciu, v ktorej budú naše právne predpisy v každom prípade jasné, zrozumiteľné a používateľsky príjemné, pričom budú zohľadňovať technický pokrok.
Na účely kontroly kvality a hodnotenia vplyvu sme zriadili Radu pre hodnotenie vplyvu, ktorá pôsobí nezávisle od príslušných útvarov Komisie, a už priniesla určité veľmi pozitívne príspevky.
Som veľmi vďačný pani Lévai za plnú podporu, ktorú tomuto orgánu vyjadrila vo svojej správe.
Rád by som však jasne povedal, že máme záväzky voči revízii tohto systému budúci rok a že prijmeme príslušné kroky podľa potreby založené na zisteniach tohto preskúmania.
Rád by som to zdôraznil v súvislosti s dôležitými bodmi, ktoré predniesol pán Doorn.
Jednou z hlavných priorít tohto roka je zníženie administratívnej záťaže pre podniky, ktorá má byť výsledkom predpisov EÚ.
Na tento účel sme už predložili 10 zrýchlených konaní a vďaka rýchlej podpore Európskeho parlamentu sa už dve z nich úspešne implementovali.
Ďalšie návrhy budú nasledovať.
Teraz sa nachádzame v procese implementácie komplexného monitorovania súčasného zaťaženia; toto monitorovanie sa uskutočňuje v 10 hlavných hospodárskych sektoroch, ktoré prakticky pokrývajú okolo 85 % celého európskeho hospodárstva.
Slúži na určenie potenciálneho zníženia.
Cieľom, ktorý bol už stanovený, je znížiť tieto náklady o 25 % do roku 2012.
Plne sa stotožňujem s tým, čo povedal pán Doorn.
Samozrejme, že je dôležité zabezpečiť, aby zníženie zaťaženia v jednej oblasti nevyvolalo prostredníctvom nových právnych predpisov zaťaženie inde.
To je veľmi dôležitý bod a som veľmi vďačný Parlamentu, že naň upriamil pozornosť.
Dúfam, že členské štáty si stanovia rovnako ambiciózne ciele do konca tohto roka, pretože tento projekt môže byť úspešný iba vtedy, ak sa bude presadzovať spoločne na európskej aj národnej úrovni.
Samozrejme, skupiny účastníkov zohrávajú v tomto projekte dôležitú úlohu a my potrebujeme ich podporu.
Preto sa zriadi nezávislý panel odborníkov na vysokej úrovni, ktorý bude zastupovať malé a stredné podniky, spotrebiteľov a environmentálne organizácie, ktorých úlohou je poskytnúť Komisii poradenstvo o potenciálnych opatreniach na zníženie zaťaženia.
Komisia je veľmi vďačná, tak ako aj ja, Európskemu parlamentu za jeho širokú podporu vyjadrenú v správach, o ktorých dnes rokujeme.
Komisiu teší najmä správa pani Lévai, v ktorej naliehavo vyzýva Radu a Parlament, aby vykonávali systematické hodnotenia vplyvu navrhovaných zmien a doplnení, ktoré môžu mať významný vplyv.
Už sme to odsúhlasili v novembri 2005 pri spoločných medziinštitucionálnych prístupoch.
Komisia chce tiež požiadať Radu a Parlament, aby podporili návrh pána Doorna a naďalej prijímali svoje pracovné metódy tak, aby sa určité úlohy súvisiace so zjednodušovaním právnych predpisov vykonávali rýchlo.
Nepomôže nám, ak projekty zostanú vo fáze návrhov.
V súvislosti s rôznymi nástrojmi, ktoré sa v správe pána Medinu Ortegu súhrnne nazývajú mäkkou legislatívou si Komisia želá zdôrazniť, že klasické právne predpisy nie sú vždy tým najvhodnejším riešením.
Rád by som ešte raz zdôraznil zásadu: zákony sa majú prijímať len vtedy, ak je to absolútne nevyhnutné.
Máme aj iné nástroje, ktorých uplatňovanie jasne upravujú zmluvy Spoločenstva, ako aj také, ktoré slúžia výhradne na prípravu prostredia pre budúce právne predpisy.
V menej celej Komisie môžem sľúbiť, že pri všetkých nástrojoch, ktoré uplatňujeme, plne rešpektujeme práva Parlamentu a budeme Parlament úplne informovať v záujme vzájomného rešpektovania našich inštitúcií.
Dovoľte mi zakončiť opätovným zdôraznením toho, čo povedal predseda Barroso na pôde Parlamentu vlani v apríli o základnej zásade.
Európske právne predpisy sú jedinečnou a určujúcou vlastnosťou Európskej únie, pretože sme právnym spoločenstvom.
Európska integrácia je založená na tomto práve.
Iba právo môže zabezpečiť slobody, ktoré dnes Európania využívajú, a iba právo môže poskytnúť hospodárstvu spoľahlivé a spravodlivé parametre.
Občania Európy majú právo očakávať nielen lepšie právne predpisy, ale aj lepšie právne predpisy, ktoré sú ľudsky možné.
spravodajca Výboru pre hospodárske a menové veci požiadaného o stanovisko. - Pani predsedajúca, na úvod mi dovoľte poďakovať sa spravodajkyni vo veci lepšej právnej úpravy v Európskej únii, pani Lévai, a Výboru pre právne veci za to, že prijali mnoho návrhov, ktoré môj výbor podal, čo veľmi oceňujeme.
Je to oblasť, v ktorej sa veľmi ľahko zhodneme na našom cieli.
O tom však táto rozprava nie je, je o tom, ako dosiahnuť výsledky.
Je nutné zdôrazniť úlohu Komisie v tejto oblasti.
Výbor pre hospodárske a menové veci navrhol, aby Komisia každoročne vykonala novú kontrolu výsledkov znižovania administratívnej záťaže o 25 % do roku 2012.
Úloha Komisie je tiež dôležitá v tom, že umožňuje urobiť výber počas rozpravy o právnych predpisoch, alebo, napríklad, samoreguláciu či vzájomné uznávanie, a v tom, že zabezpečuje, aby sme mali niektoré takéto právne predpisy a napokon - niečo, čím sa Komisia tiež zaoberá - že odstraňuje právne predpisy, ktoré nie sú v súlade s lisabonským procesom.
Boli by sme radi, keby Komisia brala Lamfalussyho postup ako dobrú skúsenosť, ktorá otvorila finančné trhy v súlade so skutočnosťou.
Tiež by sme však radi zdôraznili povinnosti samotnej Komisie z hľadiska priamych vzťahov s občanmi. Je potrebné, aby Komisia zabezpečila zjednodušenie a lepšiu právnu úpravu vo vzťahu k financovaniu výskumu, ku grantom, štátnej pomoci, rôznym druhom dotácií a obstarávaniu.
Komisia musí v tejto oblasti zohrávať svoju vlastnú úlohu.
Taktiež dúfam, že sa Komisia vráti k myšlienke dať občanom právo konať, ak členské štáty začnú s tzv. "pozlacovaním" (gold-plating), t. j. s pridávaním dodatkov, ktoré nie sú obsiahnuté v pôvodných predpisoch.
Je dôležité, aby existovala protiváha neustále sa zvyšujúcej byrokracie na všetkých našich miestnych a vnútroštátnych úradoch a, dalo by sa povedať, aj v inštitúciách Európskej únie.
Jedným zo spôsobov, ako to docieliť, je dať občanom právo konať.
Vážená pani predsedajúca, regulačné prostredie, v ktorom existujú podniky, určuje ich konkurencieschopnosť, udržateľný rast a zamestnanosť v zmysle vytvárania ďalších a lepších pracovných príležitostí.
Ako som povedal aj vo Výbore pre zamestnanosť a sociálne veci, prirodzene podporujeme vykoreňovanie nadbytočných právnych predpisov, ale musíme si byť istí, že právne predpisy, ktoré rušíme, sú naozaj nadbytočné.
Z môjho pohľadu člena Výboru pre zamestnanosť a sociálne veci bude odpoveď závisieť od toho, či sa kvalita pracovných miest v Európe zhoršuje alebo zlepšuje.
Podporujem lepšiu reguláciu iba vtedy, ak je jej zámerom dosiahnuť väčšiu transparentnosť a flexibilnosť právnych predpisov, a nie ak má znamenať dereguláciu.
Podstatné je, aby sa tým nepoškodili záujmy zdravia a bezpečnosti pracujúcich.
Cieľ zníženia o 25 % je pochybný, keďže bol zvolený naslepo.
Ak sú právne predpisy nadbytočné, nemali by sme sa zastaviť pri 25 %.
Vcelku však plne súhlasím s cieľom tejto činnosti a uznávam, že nepotrebné administratívne zaťaženie EÚ podkopáva účinnosť a dôveryhodnosť právnych predpisov EÚ.
Chcel by som vyzvať Komisiu, aby zvýšila aj využívanie sociálneho dialógu ako dôležitého nástroja na dosiahnutie cieľa lepšej regulácie.
spravodajkyňa Výboru pre regionálny rozvoj požiadaného o stanovisko. - Pani predsedajúca, budem hovoriť konkrétne o správe pani Lévai.
Blahoželám jej a Výboru pre právne veci k vynikajúcej kvalite správy a ďakujem im za to, že do nej zapracovali tak veľa z ducha a tiež z litery nášho stanoviska.
Aj keď konečná zodpovednosť za súlad s právnymi predpismi Spoločenstva prináleží členským štátom, samotné plnenie požiadaviek sa vo veľkej miere prideľuje iným orgánom, napríklad regionálnym a miestnym úradom a špecializovaným agentúram.
To môže znamenať, že majú zaistiť v rovnakej miere ich vlastný súlad a/alebo iných orgánov s nariadeniami a smernicami.
Okrem toho, pokiaľ ide o určité smernice, v procese prenosu legislatívy musia svoju úlohu zohrávať aj ústavné regióny.
Výbor pre regionálny rozvoj by chcel primerane zdôrazniť dôležitosť širokej odbornej diskusie vo všetkých fázach legislatívneho procesu vrátane prípravy hodnotení vplyvu, aby sa mohli zohľadniť národné, regionálne a miestne odlišnosti.
Taktiež zdôrazňujeme dôležitosť informovanosti.
Žiadame najmä o usmernenia o ďalšom postupe pri prenose smerníc a poskytnutie usmernenia o vykonávaní, pokiaľ ide o nariadenia.
Vzorom by v tejto oblasti mohla byť Príručka pravidiel Spoločenstva o štátnej pomoci, ktorú vypracovalo Generálne riaditeľstvo pre hospodársku súťaž.
Žiadame, aby sa v právnych predpisoch používal jasný a zrozumiteľný spôsob vyjadrovania a aby boli pri transpozícii smerníc zabezpečené tabuľky zhody, ktorými sa zaistí zníženie rizika tzv. pozlacovania.
Veríme, že vďaka týmto i ďalším opatreniam, ktorých obhajoba sa nachádza v správe - v skutočnosti vo všetkých štyroch správach - budeme môcť urobiť veľa pre to, aby sme docielili lepšiu právnu úpravu v EÚ.
spravodajca Výboru pre vnútorný trh a ochranu spotrebiteľa požiadaného o stanovisko. - (DE) Vážená pani predsedajúca, dámy a páni, dovoľte, aby som začal s ospravedlnením.
Nevšimol som si, že predchádzajúci rečník bol neprítomný a že čas vystúpenia sa zmenil.
Ďakujem za dovolenie prehovoriť teraz.
Bol som spravodajcom stanoviska Výboru pre vnútorný trh a ochranu spotrebiteľa a po dôkladných rokovaniach prijal výbor na základe konsenzu toto stanovisko.
Rád by som predovšetkým poukázal na to, že v našom výbore sme sa zhodli, že mäkká legislatíva, či ako už chceme nazývať tieto opatrenia, ktoré sa teraz v čoraz intenzívnejšom rozsahu uplatňujú v európskom práve, ale aj v národných právnych predpisoch, sa stala bežným postupom, ktorý ponúka príležitosť na flexibilnú, a teda aj rýchlu, reakciu na nový vývoj, a preto by sa nemala kritizovať per se.
Taktiež sme sa do určitej miery zhodli na tom, že Komisia, aby sme sa vrátili na európsku úroveň, využíva mäkkú legislatívu v jednotlivých prípadoch a nástroj obchádzania príležitostí na účasť zákonodarcu, ktorú poskytuje zákon.
To je, podľa nášho názoru, hlavný problém týkajúci sa mäkkej legislatívy.
Taktiež sme diskutovali o tom, že Parlament podporil sťažnosť proti Komisii v jednom prípade, pretože sme sa presvedčili, že takéto obchádzanie sa naozaj vyskytlo.
Myslíme si, že zákonodarca sa dnes stretáva s mäkkou legislatívou v rôznych situáciách, preto musíme vždy jasne rozlišovať medzi tým, čo sa na jednej strane dostáva na trh ako pôvodná zelená kniha, inými slovami, tým, čo sa jednoducho plánovalo ako príprava ďalšieho právneho predpisu, a na druhej strane tým, čo je pôvodne potrebné na flexibilné právne predpisy v rámci mäkkej legislatívy.
Ako členovia Výboru pre vnútorný trh a ochranu spotrebiteľa neurčujeme žiadny právny predpis, žiadny priamy vplyv takýchto zelených a bielych kníh, ale myslíme si, že keď sa prijme právny predpis, zákonodarca musí vždy prijať aj nové rozhodnutie.
Rozprava sa nakoniec nezameriava len na mäkkú legislatívu, ale aj na iné hodnotiace kritériá lepšej právnej úpravy, a ja si myslím, že v mnohých oblastiach sme naozaj veľmi nepokročili, ako sa občania domnievajú z médií, a preto je zodpovednosťou všetkých zainteresovaných inštitúcií, teda Parlamentu, Rady a Komisie, v tejto oblasti rýchlo pokročiť.
v mene skupiny PSE. - Vážená pani predsedajúca, rád by som začal tromi výrokmi, ktorými stanovím kontext tejto rozpravy.
Po prvé, nesmieme zabúdať, že to, čo je pre jedného zbytočná byrokracia, môže byť pre druhého veľmi dôležitou súčasťou právnych predpisov.
Po druhé, nemali by sme zabúdať na to, že - ako sa v minulosti vyjadril komisár Verheugen - 50 % administratívnej záťaže, týkajúcej sa EÚ, pridávajú členské štáty.
A napokon, najdôležitejšie je, že samotná Európska únia je procesom zjednodušovania, pretože ak máme namiesto dvadsiatich siedmich súborov predpisov len jeden, tak sa tým výrazne znížia náklady na podnikanie v porovnaní so situáciou, aká bola predtým, než sa prijali mnohé zákony na úrovni Európskej únie.
Právne predpisy musia byť jasné a ľahko zrozumiteľné, mali by sa dať ľahko presadiť a rýchlo upraviť podľa meniacich sa okolností.
Nie vždy sa to v minulosti podarilo, až sme sa niekedy museli zamyslieť na tým, či celkové úsilie pri tvorbe a presadení určitého zákona nepreváži v niektorých smeroch výhody, ktoré daný zákon prináša.
Preto by som podporil to, o čo sa Komisia snaží pri svojom úsilí o dosiahnutie zjednodušenej a lepšej právnej úpravy najmä založením rady pre hodnotenie vplyvu.
Je dôležité, aby si všetky inštitúcie uvedomili svoju úlohu v tomto procese.
Je sice pekné, že Parlament alebo Rada kážu o lepšej právnej úprave, no keď príde na pozmeňujúce a doplňujúce návrhy, my sami sme svedkami vplyvu týchto návrhov.
Je zodpovednosťou Parlamentu skontrolovať súčasné právne predpisy, do hĺbky ich preskúmať a zistiť, či majú žiadaný dopad.
Často celé mesiace bojujeme o ten či onen pozmeňujúci a doplňujúci návrh, no potom si nedáme tú námahu, aby sme zistili, či majú dané právne predpisy želaný účinok.
Preto verím, že ako poslanci Parlamentu, môžeme zvýšiť naše úsilie a zúčastniť sa na tomto procese.
- (NL) Vážená pani predsedajúca, tiež by som rád začal poďakovaním všetkým spravodajcom za ich mimoriadne zaujímavé správy.
Je veľmi dôležité, že Parlament sa do veľkej miery venuje tejto otázke a ja úplne zdieľam názor komisára, že mnohí občania v Európe majú dojem, že všetky zlé zákony prichádzajú z Bruselu.
Poslanci národných parlamentov príliš často vyhlasujú, že s tým nemôžu nič robiť, že to Brusel na nich tieto zákony uvaľuje.
Musíme urobiť všetko, čo je v našich silách, aby sme to čo najskôr vyvrátili.
Toto je prvýkrát, čo som prehovoril k otázke vznesenej Výborom pre právne veci, a zapájam sa do tejto rozpravy preto, že ma táto téma mimoriadne zaujíma.
Ja sám som členom Výboru pre rozpočet a Výboru pre kontrolu rozpočtu.
Vlani sme vo Výbore pre rozpočet schválili návrh, ktorý som pripravil, na vytvorenie orgánu, pilotného projektu, na hodnotenie administratívneho zaťaženia nezávisle od Komisie.
Znamená to teda, že Parlament si myslí, že vnútorné hodnotenie Komisie nestačí.
Úplne súhlasím s pánom Doornom, že potrebujeme orgán mimo Komisie, ktorý bude hodnotiť účinky právnych predpisov.
Text v rozpočte, ktorý medzitým schválili Rada aj Parlament, by mal slúžiť pre Komisiu ako vzor na prijatie ďalších krokov.
Výbor pre kontrolu rozpočtu pripravil aj správu, ktorá bola schválená v júli na plenárnej schôdzi.
Podporujeme cieľ 25 % zníženia administratívneho zaťaženia a prirodzene, čo potvrdili aj komisár a pán Doorn, zákony, ktoré zrušíme, sa nesmú dostať späť zadnými dvierkami ako nové právne predpisy.
Je dôležité aby sme do roku 2013 preskúmali všetky právne predpisy a zistili, ktoré sú nadbytočné.
Komisia by mala zverejňovať pravidelné správy alebo iné oznámenia o dosiahnutom pokroku.
Kroky Komisie a opatrenia, ktoré boli prijaté na zníženie administratívneho zaťaženia, by mali byť transparentné.
Potrebnou môže byť nakoniec aj vnútorná reorganizácia Komisie.
Svoje vystúpenie uzatváram tým, že by som chcel poďakovať pánovi Verheugenovi za výbornú spoluprácu s jeho oddeleniami na príprave pilotného projektu, ktorý vlani Parlament schválil.
v mene skupiny UEN. - (PL) Vážená pani predsedajúca, pri tomto vystúpení v mene skupiny UEN v rámci tejto rozpravy o lepšej právnej úprave v Európskej únii by som rád upramil pozornosť na nasledujúce otázky.
Po prvé, autori obhajujú lepšiu právnu úpravu zameranú na zvýšenie účinnosti, efektívnosti, súdržnosti a transparentnosti právnych predpisov Únie.
Preto by teda celý proces mal byť v súlade s nasledujúcimi podmienkami a túto perspektívu podporujem:
základným predpokladom je, aby v tejto veci spolupracovali Rada, Komisia a Európsky parlament;
mali by sa uskutočniť široké a otvorené konzultácie o tejto veci so všetkými zainteresovanými stranami vrátane podnikateľov, miestnych úradov a mimovládnych organizácií a rád by som zdôraznil dôležitosť takýchto konzultácií,
orgány Spoločenstva by mali venovať viac zodpovednosti procesu právnej úpravy a celkový proces transparentnosti by sa mal zlepšiť,
každé hodnotenie právneho predpisu zamerané na jeho zjednodušenie by však malo prisudzovať rovnakú dôležitosť hospodárskym a sociálnym otázkam a zohľadňovať otázky týkajúce sa ochrany zdravia a životného prostredia,
proces zjednodušovania právnych predpisov by nemal okrem toho viesť k zníženiu štandardov zakotvených v súčasnom acquis Únie.
Po druhé, autori tiež poukazujú na to, že pri navrhovaní právnych ustanovení je nevyhnutné vyhnúť sa nepotrebným a nejasným vyjadreniam.
Použitý jazyk by mal byť priamy a ľahko zrozumiteľný.
Zároveň by sa však mala používať presná terminológia a zabezpečiť právna istota, aby právnym predpisom Únie rozumeli občania, ktorých je teraz už takmer 500 miliónov.
Po tretie, rozhodnutie prijaté na jarnom zasadnutí v roku 2007 dosiahnuť do roku 2012 25 % zníženie administratívneho zaťaženia vyplývajúce z právnych predpisov Únie by sa malo s radosťou privítať.
Môžeme len dúfať, že tento cieľ je realistickejší a má lepšiu šancu na úspech ako ciele Lisabonskej stratégie.
Po štvrté, malo by sa tiež poukázať na to, že správy obsahujú aj návrhy na alternatívne riešenia týkajúce sa zavádzania nových právnych predpisov.
Patria k nim samoregulácia alebo vzájomné uznávanie národných ustanovení, a dokonca aj možnosť nevykonania žiadneho legislatívneho kroku.
V súvislosti s dramatickým znížením počtu právnych predpisov Únie si všetky tieto návrhy zaslúžia podrobné zváženie.
Vážená pani predsedajúca, dámy a páni, chcem poďakovať svojim kolegom za ich úsilie a predniesť ďalšiu záležitosť.
Hoci ide o vysoko politickú záležitosť, ako povedal komisár Verheugen, je aj nepríjemná a často technická; jej riešenie je obzvlášť komplikované, najmä ak sa spýtame, čo termín "lepšia regulácia" znamená pre občanov v praxi.
Chcem len veľmi stručne povedať, že čo sa týka správ pánov Garganiho a Medinu, moja skupina súhlasí prakticky so všetkým.
Avšak, čo sa týka alternatív k právnym predpisom, chcem poukázať, ako to urobil aj komisár, na potrebu ujasniť si, že ich uplatňovanie je mimoriadne neuspokojivé a myslím tým predovšetkým samoreguláciu a koreguláciu.
Ako uviedol pán Medina, je potrebné zamerať sa najmä na právnu a legislatívnu hodnotu aktov.
Pán Doorn si veľmi dobre uvedomuje, že ja a moja skupina máme pochybnosti o myšlienke koncentrovania našej pozornosti na zásady subsidiarity a proporcionality, čiže na úvodnú tému jeho správy, a na administratívne náklady.
Pre nás je otázka administratívnych nákladov málo dôležitým problémom v porovnaní s celkovou kapacitou našich nariadení a inštitúcií na vytváranie zrozumiteľných právnych predpisov, ktoré sa dajú spravodlivo, vyvážene a jednoznačne uplatňovať, a predovšetkým neumožňujú rôzne interpretácie.
Diskusia o týchto aspektoch je prinajmenšom taká dôležitá ako diskusia o nákladoch.
Ba čo viac, ako povedal pán Titley, existencia vysokých administratívnych nákladov je jednoznačne niečo, čo závisí hlavne od členských štátov, a podľa môjho názoru sa týmto skutočnostiam nevenuje dostatočná pozornosť.
Napríklad by som rada vedela jednu vec: Koľko bude stáť, pán Verheugen, vykonanie všetkého, čo požadujete?
Výbory, správy, monitorovanie: to všetko stojí peniaze a sa ak naozaj rozhodneme ísť po ceste nastavenia tejto obrovskej štruktúry, musíme vedieť, koľko to bude stáť.
v mene skupiny GUE/NGL. - Vážená pani predsedajúca, pán komisár, za veľmi dobré považujem to, že sa dnes v jednom bloku prerokúvajú tematicky prepojené správy, ktoré sa týkajú všeobecných princípov tvorby a preskúmania sekundárneho práva Spoločenstva.
Chcel by som sa stručne vyjadriť k správe kolegu Garganiho, napriek tomu, že ju považujem ako celok za kvalitnú, a teda hodnú schválenia plénom.
Úplne súhlasím s tým, že stratégia zjednodušenia právneho prostredia by mala mať politickú prioritu.
V tejto súvislosti si však myslím, že je potrebné ešte viac posilniť úlohu Európskeho parlamentu v legislatívnom procese.
Mám tým na mysli predovšetkým to, aby Parlament, rovnako ako Komisia, disponoval zákonodarnou iniciatívou, čo by sa bezpochyby pozitívne prejavilo aj v procese zjednodušovania a zlepšovania kvality európskeho právneho prostredia.
Ďalej by som chcel vyjadriť svoj skeptický pohľad na cieľ stanovený Komisiou, podľa ktorého majú byť právne predpisy Spoločenstva, ale aj vnútroštátne právne predpisy, kvantitatívne zúžené do roku 2012 o 25 %.
V programe zjednodušenia na roky 2006 až 2009 sa uvádza, že má dôjsť k 43 prepracovaniam, 12 kodifikáciám, 26 ďalším základným opatreniam a k 8 zrušeniam.
Ale oproti tomu sa očakáva okolo 500 nových legislatívnych podnetov, len čo sa týka postupu spolurozhodovania.
Preto si myslím, že plány Komisie sú v oblasti zúženia sekundárneho práva Spoločenstva nereálne.
v mene skupiny IND/DEM Group. - (DA) Vážená pani predsedajúca, rád by som poďakoval Výboru pre právne veci a spravodajcovi za rozumnú správu o mäkkej legislatíve, škaredom slovnom spojení, ktoré našťastie v dánčine neexistuje.
Som spravodajcom pre rovnakú záležitosť v spoločnom parlamentnom výbore EHS a plne podporujeme závery pána Medinu Ortegu.
V roku 2005 vydali odborníci na vnútorný trh Komisie odporúčanie o ochrane autorských práv pre skladateľov a spisovateľov.
Koordinovalo ho Generálne riaditeľstvo pre hospodársku súťaž v konaniach proti agentúram na ochranu práv.
Dánska spoločnosť pre autorské práva KODA je neustále vystavená hrozbe 10 % poplatkov z obratu od roku 1973.
Chcem vyzvať predsedu Komisie, José Manuela Barrosa, aby zasiahol a ochránil tak kultúrne dedičstvo.
Odporúčanie a konanie vo veci hospodárskej súťaže spolu vedú k tvrdému právu a vyvlastneniu, čo je porušením európskeho práva, keďže takýto účinok sa môže dosiahnuť len právnymi predpismi.
Nezvolené orgány výkonnej moci nemôžu prijímať právne predpisy a vyvlastňovať prostredníctvom odporúčaní a konaní vo veci hospodárskej súťaže.
Namiesto toho by sa mal presadiť návrh na smernicu o autorských právach umelcov a agentúr pre autorské práva, ako sme to žiadali v správe pani Lévai.
Ako zvolení zástupcovia ľudu zastupujeme spotrebiteľov hudby, umelcov, rozhlas, televíziu a mnohé malé a stredné podniky, ktorých príjmi pochádzajú z rôznych kultúrnych provízií.
Odmietame administratívne právne predpisy, ktoré vyhovujú hŕstke nadnárodných spoločností.
Vždy predtým, než Komisia takéto odporúčania vydá, mala by konzultovať so zvolenými zástupcami.
v mene skupiny ITS. - (DE) Vážená pani predsedajúca, samozrejme, že si želáme menej byrokracie a viac právnej zrozumiteľnosti a samozrejme, že je najvyšší čas, aby sme sa zbavili starých a nadbytočných nariadení a smerníc.
Vezmime si napríklad "smernicu o slnečnom žiarení". Bola prvotne navrhnutá na to, aby obmedzovala vystavenie pracovníkov radiácii UV, ale každý, kto už od začiatku upiera obyčajnému občanovi štipku zdravého rozumu, nesmie byť prekvapený, že množstvo agentúr EÚ, ktoré v súčasnosti vznikajú ako huby po daždi, býva obviňovaných z regulačného šialenstva a prebujnenej byrokracie EÚ.
Občania sú nepochybne inteligentnejší, než si myslí EÚ, a všimli si aj to, že okrem regulačného nadšenia, toho príslovečného regulačného šialenstva, sa vyskytuje aj akési deregulačné šialenstvo, najmä čo sa týka práv a bezpečnosti samotných občanov.
Nikto nemôže byť obvinený z diskriminácie, takže napríklad Moslimovia a ďalšie prisťahovalecké skupiny majú neustále takmer plnú moc porušovať zákony, pričom zároveň dopyt po neeurópskych kvalifikovaných pracovníkoch vyvíja na pracovnom trhu čoraz väčší tlak na obchádzanie kolektívnych dohôd a ďalších sociálnych práv.
To je, podľa môjho názoru, neprijateľné.
Občanom sa právom nepáči ústava, o ktorej sa rokovalo za zatvorenými dverami a teraz sa len kozmeticky upravila, ako aj nedostatočné vypočutie ich názoru v rôznych kolách rozširovania EÚ.
Činnosti pod heslom priblíženia EÚ občanom nemôžu, podľa môjho názoru, odvrátiť pozornosť od skutočných problémov.
Brusel sa musí naučiť prijať nesúhlas občanov a musí sa naučiť založiť svoje rozhodnutia na vôli ľudu.
Cieľom musí byť federatívna Európa subsidiarity, Európa, v ktorej prevládajú demokracia, vláda zákona a transparentnosť, Európa, s ktorou sa občania budú môcť konečne stotožniť.
V prvom rade by som sa chcela venovať nutnosti kodifikácie.
V rámci Európskej únie existuje nespočetné množstvo legislatívnych predpisov, ktoré upravujú veľký okruh spoločenských vzťahov.
Toto kvantum spôsobuje ich prílišnú komplexnosť a neprehľadnosť.
Legislatívne akty Európskej únie nie sú totiž vytvárané len pre právnikov, ale pracujú s nimi aj bežní občania Únie.
Vzniká tu problém, ktorý súvisí s nadväznosťou týchto právnych predpisov na národné legislatívne akty.
Ak si aj občan Európskej únie daný predpis vyhľadá, častokrát netuší, že s ním podstatne súvisia aj iné legislatívne akty Európskej únie.
Preto navrhujem venovať sa podrobnejšie otázke kodifikácie legislatívnych predpisov v záujme ich lepšieho a kvalitnejšieho vyhľadávania a následného uplatňovania v praxi.
V druhom rade by som chcela sústrediť pozornosť na predkladanie pozmeňujúcich a doplňujúcich návrhov v Európskom parlamente.
Nepovažujem za účelné obohacovať text pôvodného návrhu Komisie o často nezmyselné návrhy.
Či už o také, ktoré nemajú zásadný vplyv na meritum veci, veľakrát ide o lingvistickú úpravu, alebo o tie, ktoré rozširujú oblasť pôsobnosti budúceho zákona do takej miery, že nastáva duplicita právnej úpravy, čo spôsobuje neprehľadnosť.
Riešenie jedného problému by nemalo byť obsiahnuté vo viacerých aktoch Spoločenstva v záujme sprehľadnenia.
Výsledkom je, že veľakrát z Európskeho parlamentu odchádza návrh legislatívneho aktu, ktorého rozsah až dvojnásobne prevyšuje rozsah návrhu Európskej komisie, čo nie je v záujme zjednodušenia či sprehľadňovania.
Kodifikácia by mala byť postavená na zásadách efektivity, účinnosti, zodpovednosti, transparentnosti a súvislosti.
v mene skupiny PPE-DE. - (DE) Vážená pani predsedajúca, dámy a páni, v mene svojej skupiny by som rád predniesol tri pripomienky týkajúce sa zásad.
Prvá sa týka hodnotenia vplyvu legislatívnych návrhov.
Uznávam, že od roku 1999, kedy sa Parlament v tejto otázke chopil iniciatívy, a od roku 2003, kedy sa prijala medziinštitucionálna dohoda, ktorú dohodol náš predseda, pán Gargani, sa dosiahol významný pokrok.
Stále však existujú nedostatky.
Parlament žiada, ako to urobil v mnohých uzneseniach, aby sa hodnotenie vplyvu legislatívnych návrhov vykonávalo nezávislejšie.
Netajím sa s tým, že podľa môjho názoru by sme sa mali zamyslieť nad tým, či prijať americký model nezávislej agentúry, ktorá sa založí mimo Komisie a bude vykonávať hodnotenie vplyvu právnych predpisov podľa normalizovaného postupu, a to nie iba pre Komisiu, ale aj pre všetky ostatné inštitúcie.
Ďalším kľúčovým bodom založeným na našej skúsenosti vo Výbore pre právne veci je však to, že hodnotenie vplyvu sa zatiaľ štandardne nevykonáva pri každom návrhu Komisie.
Môžem uviesť dva konkrétne príklady z Generálneho riaditeľstva pre spravodlivosť a jeden z Generálneho riaditeľstva pre vnútorný trh, ktoré mi utkveli v pamäti.
Taktiež si myslím, že je dôležité dôkladne zvážiť možnosť vykonávania hodnotenia vplyvu v rámci komitologických postupov, keďže sa často tvrdí, že byrokracia vyplýva z komitologických rozhodnutí a s tým súvisiaceho zaťaženia.
Čo sa týka mäkkej legislatívy, správa pána Medinu Ortegu má moju plnú podporu.
Vo Výbore pre právne veci máme naozaj čoraz intenzívnejší dojem, že Európska komisia zneužíva nástroj mäkkej legislatívy s cieľom obísť spolurozhodovacie právomoci Parlamentu.
Pre Komisiu ako legislatívny orgán nie je prijateľné prijať rozhodnutie na návrh Generálneho riaditeľstva pre hospodársku súťaž, ktoré ho konzultovalo s Parlamentom, preto nejde o odporúčania týkajúce sa vnútorného trhu.
Ako posledný bod by som chcel upriamiť pozornosť na otázku zjednodušenia.
Naliehavo potrebujeme inštitucionálnu dohodu o zjednodušení, aké máme v iných oblastiach, aby sme mohli zabezpečiť účinné postupy.
Nechceme otvárať Pandorinu skrinku a namiesto zjednodušovania sa dopracovať k ešte väčšej zložitosti.
(PL) Vážená pani predsedajúca, s radosťou poznamenávam, že v posledných rokoch sa Európska komisia stále intenzívnejšie zaujíma o kvalitu právnych predpisov Únie.
Komisia sa na jednej strane usiluje zabezpečiť, aby boli právne predpisy transparentné a prístupné, a na druhej strane, aby boli účinné a mali pozitívny vplyv na občanov a podnikanie.
Lepšie právne predpisy prinášajú väčšie výhody vyplývajúce z moderných a účinných právnych predpisov, zatiaľ čo zároveň znižujú náklady na ich implementáciu na minimum.
Oznámenie Komisie zo 14. novembra 2006 o strategickom preskúmaní lepšej regulácie v Európskej únii spolu so stanoveným cieľom dosiahnuť 25 % zníženie administratívneho zaťaženia do roku 2012, predstavujú kľúčový prvý krok na ceste k riešeniu problému na európskej aj na národnej úrovni.
V oznámení sa tiež zdôrazňuje, že je potrebné, aby Rada a Európsky parlament poskytovali pravidelné hodnotenie vplyvu týkajúce sa hlavných zmien v návrhoch, a aby sa návrhom týkajúcim sa zjednodušenia právnych predpisov v rámci kodifikácie a zrušovania zastaraných právnych aktov venovala veľká pozornosť.
V tejto súvislosti je nesmierne dôležité zriadiť osobitný výbor, ktorý sa bude zaoberať hodnotením vplyvu a posilňovaním implementácie právnych predpisov Spoločenstva prostredníctvom krokov prevencie prijímaných členskými štátmi od prvých fáz implementácie právnych predpisov Spoločenstva.
Súčasťou prebiehajúcej práce na lepších právnych predpisoch by malo byť aj to, že Európsky parlament sa zapojí do medziinštitucionálnej rozpravy a bude konať ako spoluzákonodarca pri prijímaní právnych aktov vychádzajúcich z tohto procesu.
Je dôležité zdôrazniť nové zásady komitológie v Parlamente.
Posilňuje sa nimi kontrola výkonných právomocí Komisie zo strany Európskeho parlamentu a Rady, a teda sa prispieva k zjednodušeniu právnych predpisov Spoločenstva.
V súvislosti s úlohou Komisie to bude vyžadovať odporúčania členským štátom, aby predkladali tabuľky zhody na kontrolu, najmä s cieľom uľahčiť kontrolu procesu transpozície smerníc v jednotlivých členských štátoch.
Na Komisiu by sa malo tiež naliehať, aby v predkladaných legislatívnych návrhoch zaviedla ľahko zrozumiteľný a transparentný jazyk, pričom sa však zachová právna istota a presnosť terminológie.
(PL) Vážená pani predsedajúca, lepšia práva úprava je pre harmonizáciu činností v rámci Európskej únie veľmi dôležitá.
Rád by som poďakoval spravodajcom za vynikajúce správy.
Vďaka patrí pani Lévai a pánom Doornovi, Garganimu a Medinovi Ortegovi.
Tendencia zaoberať sa prostredníctvom právnej regulácie všetkými možnými problémami sa stala zjavnou v mnohých národných parlamentoch a aj v tomto Parlamente.
Často vychádza z predpokladu, že problémy sa majú riešiť navrhnutím ustanovenia.
Pritom sa snažíme zohľadňovať všetky argumenty, lobistov a osobitné záujmy.
Výsledkom je, že právnym ustanoveniam chýba transparentnosť a sú pre občanov, podniky a administratívu zložité na pochopenie.
Stávajú sa z nich obsiahle dokumenty, ktorým chýba transparentnosť a ťažko sa transponujú do právnych predpisov všetkých krajín.
Lepšia právna úprava by mala obsahovať používanie legislatívnych nástrojov, aby sa dosiahli ciele stanovené v zmluve.
Koregulácia a samoregulácia sa môžu použiť ako doplnkové legislatívne opatrenia, ale len vtedy, ak poskytnú lepší alebo rovnocenný prínos než metódy uplatňovania právnych predpisov.
Lepšia právna úprava a upustenie od riešenia čo najväčšieho množstva otázok prostredníctvom právnych predpisov nie sú novinky, ale musíme sa nimi zaoberať čo najskôr.
Hodnotenie legislatívneho vplyvu, ktorým sa zabezpečí terminologická presnosť a právna istota a obmedzí používanie skratiek a neodôvodnene dlhých úvodov, bude mať za následok lepšie, modernejšie, racionálnejšie a efektívnejšie právne predpisy.
Vykonanými krokmi sa výrazne znížia administratívne náklady, ktoré nesie Parlament, zainteresované strany a tí, ktorých sa týkajú zavádzané právne predpisy.
Uplatňovanie takzvanej mäkkej legislatívy založenej na postupoch Spoločenstva predstavuje ďalšiu úlohu.
Mäkká legislatíva nezaručuje úplnú právnu ochranu; nie je záväzná a podnecuje právne výhrady.
Nesmie sa používať namiesto právnych aktov v oblastiach, pre ktoré má Spoločenstvo legislatívne právomoci.
Otázky, ktorými sa zaoberajú tieto štúdie, majú obrovský praktický význam a vyžadujú ďalšie rýchle kroky.
Úspech lepšej regulácie závisí do veľkej miery od Európskej komisie a jej spolupráce s Parlamentom a Radou.
Vážená pani predsedajúca, táto spoločná rozprava zahŕňa štyri správy, ktoré boli vypracované údajne preto, aby sa predstavilo zlepšenie právnej úpravy v Európskej únii.
To je jasné protirečenie!
Napriek mnohým slovám, ktoré sa o tejto téme už povedali a napísali, podstata problému sa úplne prehliada.
Správa pána Doorna najlepšie sumarizuje obmedzený postoj, ktorý sa zaujal voči chápaniu lepšej právnej úpravy.
Napokon, v správe sa uvádza, že akčný program Komisie na zníženie administratívnej záťaže o 25 % do roku 2012 "nemôže ... byť považovaný za dereguláciu, ani nemôže viesť k zmene politických cieľov a úrovne ambícií právnych predpisov Spoločenstva."
Preto ani jedna zo správ neberie do úvahy možnosť, že menej právnej úpravy - alebo ešte lepšie, žiadne právne predpisy - je to, čo je potrebné.
Toto neplodné rokovanie jednoducho spomínaný koncept nikdy nepochopí, pretože ak by sa presadila takáto logika, potom by bola eurozóna nútená priznať to, čo my už dlhé roky vieme, a síce že Európska únia má na podnikanie negatívny dopad.
Pán predseda, keď rokujeme o lepšej právnej úprave, mali by sme najprv pripomenúť rozsah problému.
Nikto si nevie predstaviť, že moderné hospodárstvo môže fungovať bez právnej úpravy, no rovnako treba povedať, že nadmerná úprava môže pôsobiť veľmi zničujúco a číselné údaje samotnej Komisie to potvrdzujú.
V rozhovore pre Financial Times podpredseda komisie pán Verheugen minulý rok povedal, že urobil nový odhad ročných nákladov, ktoré majú hospodárstva EÚ v dôsledku právnych úprav, a že výška jeho odhadu je neskutočných 600 miliárd EUR!
To je približne 5,5 % z HDP Európskej únie.
Ale čo s priznanými obchodnými výnosmi jednotného trhu?
Tu sa znova môžeme obrátiť na číselné údaje Komisie.
Komisia odhaduje výšku obchodných výnosov na 160 miliárd EUR ročne.
Inými slovami, náklady, ktoré vznikli v dôsledku regulácie, prevyšujú obchodné výnosy jednotného trhu viac ako trojnásobne.
Systém právnych úprav Európskej únie nás všetkých ochudobňuje a ničí našu konkurencieschopnosť v rámci globalizujúceho sa sveta.
Obávam sa, že všetky tie reči o lepšej právnej úprave sú len kódovaným jazykom pre "ešte viac toho istého".
Nepotrebujeme lepšiu právnu úpravu, potrebujeme menej právnych úprav.
Mám praktický návrh: dohodnime sa, že v ďalšom volebnom období neprijmeme žiadny nový právny predpis.
Namiesto toho nechajme inštitúcie EÚ, aby sa z celej sily pustili do úlohy deregulácie.
Urobme hodnotenia vplyvu, konzultujme s daným odvetvím priemyslu a potom odstráňme právne predpisy, ktoré nás brzdia.
Ďakujem Vám, pán Helmer.
Pokiaľ som si vedomá, keď som sa dnes ráno zobudila, bola som stále ženou!
(EL) Vážený pán predsedajúci, rád by som sa zameral na pozmeňujúce a doplňujúce návrhy, ktoré som predložil Výboru pre ústavné veci a začlenil do textu stanoviska výboru o používaní "mäkkej legislatívy".
"Mäkká" alebo "prípustná" legislatíva je široko prijímaná spoločná európska regulačná politika založená na dialógu, ktorej súčasťou sú koordinácia, spolupráca, rokovania a hierarchia.
Mojím hlavným zistením je, že nástroje mäkkej legislatívy, ktoré nepreberajú právne záväznú podstatu, ale napriek tomu vytvárajú určité nepriame právne dôsledky, sa ukázali ako primerané na účinnú reguláciu určitých oblastí činnosti Spoločenstva, v rámci zmlúv Spoločenstva, samozrejme, na základe požiadaviek týchto zmlúv.
Taktiež zastávam názor, že nástroje mäkkej legislatívy by sa mali použiť ako prípravné nástroje pre záväzné legislatívne akty.
Nahrádzajú sa po nadobudnutí účinnosti formálnych legislatívnych aktov a prispievajú k interpretácii a presadzovaniu právnych predpisov Spoločenstva.
Rád by som však zdôraznil, že nadmerné využívanie nástrojov mäkkej legislatívy signalizuje zmenu jednotného modelu Európskeho spoločenstva na tradičnú medzinárodnú organizáciu.
Mäkká legislatíva nemôže byť náhradou v prípade, keď je nevyhnuté prijať záväzné právne predpisy Spoločenstva, samozrejme podľa zásad subsidiarity a proporcionality.
Ako som už zdôraznil v jednom zo svojich prijatých pozmeňujúcich a doplňujúcich návrhov, Komisia by mala vyvinúť osobitné úsilie na zabezpečenie transparentnosti, viditeľnosti a verejnej zodpovednosti v procese schvaľovania nezáväzných aktov Spoločenstva a zabezpečiť zvýšené používanie hodnotenia vplyvu v rozhodovacom procese.
(RO) Vážená pani predsedajúca, pán komisár, na jarnom zasadnutí Európskej rady sa navrhlo zníženie národnej byrokracie a byrokracie Spoločenstva o 25 % do roku 2012.
Členské štáty by mali vypracovať plán na vyčíslenie a zníženie administratívnych nákladov upustením od prílišnej regulácie pri transponovaní právnych predpisov Spoločenstva do vnútroštátneho práva.
S cieľom zabezpečiť lepšiu reguláciu by mali mať prioritu návrhy na zjednodušenie právnych predpisov, zníženie množstva normatívnych aktov a zachovania iba tých najpotrebnejších nariadení.
V spolupráci s demokratickými inštitúciami by sa mali pripraviť nepovinné legislatívne nástroje (mäkká legislatíva), ktoré by sa mali používať veľmi opatrne, ale bez toho, aby v prípade potreby nahrádzali právo Spoločenstva.
Pre ľahko pochopiteľné a uplatniteľné právne predpisy sú základným predpokladom štúdie vplyvu a konzultácie príslušných strán, najmä vzhľadom na sociálny vplyv legislatívnych návrhov.
Na zníženie administratívnych nákladov a zabezpečenie transparentnosti legislatívneho procesu by sa mali použiť informačné technológie.
Budúca európska zmluva umožní občanom Európskej únie prostredníctvom národných parlamentov vykonávať kontrolu dodržiavania zásad subsidiarity v súvislosti s legislatívnymi návrhmi.
(PL) Vážená pani predsedajúca, dura lex, sed lex je latinský citát, ktorý väčšina právnikov pravdepodobne veľmi dobre pozná.
V preklade "tvrdý zákon, ale zákon".
Dnes sa zaoberáme mäkkou legislatívou, ktorá určuje konkrétny prístup, ale nie je právne záväzným aktom.
Je vyjadrením politického vyhlásenia, uznesenia, vyhlásenia Rady, záverov predsedníctva, ale takéto ustanovenia nie sú záväzné.
Mäkkú legislatívu však môže uplatňovať aj Európsky súd na výklad ustanovení.
Je preto druhom zákona, aj keď súd vyhlasuje, že nie je jej cieľom mať právne záväzný účinok, dokonca ani v prípade osôb, pri ktorých sa uplatňuje.
V praxi sa však od národných súdov vyžaduje, aby pri riešení sporov zohľadňovali odporúčania.
Slúži na pomoc pri výklade prijatého vnútroštátneho práva, pričom zaručuje jeho implementáciu a dopĺňa záväzné ustanovenia Spoločenstva.
Spravodajca pripravil veľmi kritickú analýzu nezáväzných právnych ustanovení.
Konkrétne sa ich implementácia Komisiou považuje za nevhodnú.
Spravodajca zdôrazňuje, že v situácii, v ktorej má Komisia legislatívne právomoci, by bolo vhodné, aby orgány ako Rada alebo Parlament prijali akt, pričom zohľadnia zásady subsidiarity a proporcionality.
Súhlasím so spravodajcom, že jediným spôsobom, ako zaručiť možnosť uplatňovania a implementácie práva je prostredníctvom prijímania ustanovení v rámci inštitucionálnych postupov stanovených v zmluve.
(SV) Vážená pani predsedajúca, v záujme spolupráce v rámci EÚ podpísali členské štáty niekoľko zmlúv, v ktorých sa stanovujú základné pravidlá upravujúce podstatu EÚ a jej povinnosti.
Nazýva sa to primárne právo a inštitúcie EÚ nemôžu prijímať rozhodnutia, ktoré nie sú založené na primárnom práve.
Rád by som upriamil pozornosť Parlamentu na uznesenie spravodajcu Manuela Medinu Ortegu, v ktorom naliehavo vyzýva Komisiu, aby sa vyhýbala výrazu mäkká legislatíva.
Ako všetci vieme, mäkká legislatíva sú právne nezáväzné dokumenty predkladané Komisiou na objasnenie smerníc v rôznych politických oblastiach.
Je šťastím, nie nešťastím, ako tvrdí pán Ortega, že členské štáty majú hlasovacie právomoci v oblastiach, kde je úplná harmonizácia práva neuskutočniteľným snom federalistov.
Právo Spoločenstva je záväzné iba v oblastiach, v ktorých členské štáty delegovali rozhodovacie právomoci Spoločenstvu.
(PL) Vážená pani predsedajúca, privítal som skutočnosť, že prvýkrát sa iniciatívy týkajúce sa zjednodušenia právnych predpisov začlenili do práce a legislatívneho programu Komisie na tento rok.
Lepšie regulačné prostredie a jasné a účinné právne predpisy sú nevyhnutnými predpokladmi na zabezpečenie lepšej implementácie práva.
Ovplyvní sa tým hospodársky rast a vytváranie pracovných miest, čiže to významne prispeje k úspechu Lisabonskej stratégie.
Taktiež by sme nemali zabúdať na to, že v mnohých prípadoch vyústil spôsob zavádzania právnych predpisov Spoločenstva do potreby poukazovať medzi občanmi členských štátov na vzdialené byrokratické štruktúry.
Táto štruktúra sa vníma ako štruktúra, ktorá nemá záujem na riešení problémov obyčajných ľudí, ani na zjednodušení ich života, čo je situácia, ktorú radi využívajú euroskeptici.
Jasne povedané, zjednodušenie sa nemôže obmedziť iba na európsku úroveň.
Musí sa uskutočňovať aj na národnej úrovni, aby sa nepremrhali výhody zjednodušenia na úrovni Spoločenstva z dôvodu národných nariadení.
Pevne podporujem výzvu adresovanú Európskej komisii na monitorovanie tohto procesu aj na národnej úrovni.
Zjednodušené právne predpisy však ako také nezaručujú aj lepšiu kvalitu.
Musíme určiť, či takzvaná mäkká legislatíva predstavuje účinný nástroj v súvislosti so Spoločenstvom.
Všetci vieme, že súčasný model mäkkej legislatívy kladie požiadavky na vykonávanie transpozície do vnútroštátnych systémov.
Nielen že je to spojené s vysokými nákladmi, ale má to aj významný vplyv na zrozumiteľnosť a efektívnosť právnych predpisov práve na národnej úrovni.
Okrem toho, vedie to k závažnému problému v oblasti judikatúry, keďže sa predlžuje čas čakania z dôvodu adresovania prejudiciálnych otázok Európskemu súdnemu dvoru.
Súhlasím s vyjadrením, že takzvaná mäkká legislatíva príliš často vyúsťuje do nejednoznačných a neúčinných nástrojov, ktoré majú negatívny vplyv na právne predpisy Spoločenstva a inštitucionálnu rovnováhu.
Nemala by sa používať ako náhrada za želateľné a neprijaté právne predpisy.
Účinný systém hodnotenia vplyvu právnych aktov je sine qua non pre zabezpečenie vysokokvalitných a účinných právnych predpisov Spoločenstva alebo na národnej úrovni.
Myslím, že v tejto oblasti ešte treba urobiť veľa a rád by som využil príležitosť poskytovanú touto rozpravou na zdôraznenie toho, aká dôležitá je úplná nezávislosť inštitúcií vykonávajúcich hodnotenie vplyvu.
Lepšia právna úprava znamená aj zapojenie Európskeho parlamentu do medziinštitucionálnej rozpravy ako spoluzákonodarcu.
(PL) Vážená pani predsedajúca, vítam skutočnosť, že sa čoraz intenzívnejšie zaoberáme kvalitou vhodných právnych predpisov Európskeho spoločenstva.
Sú predmetom kontroly v oblasti transparentnosti, prístupnosti a účinnosti.
Nemali by sme však zabúdať, že lepšia právna úprava obsahuje všetky aspekty legislatívneho procesu, a to od úvodnej koncepcie až po zavedenie a implementáciu.
Keď teda diskutujeme o lepšej regulácii, mali by sme zvážiť každú úroveň administratívy.
Administratívna štruktúra nesmie nepotrebne bujnieť a prinášať tak nevyhnutné zaťaženie.
To sa netýka len európskej administratívy, ale aj administratívy na úrovni členských štátov.
Európska únia a rovnako tak členské štáty by mali začať ambicióznu stratégiu na zníženie administratívneho zaťaženia, pričom treba mať na pamäti, že takéto zaťaženie je výsledkom európskej a rovnako tak národnej legislatívy.
Príprava a realizácia programov na zjednodušenie administratívneho konania a poskytovanie systematickejšieho hodnotenia sociálnych a hospodárskych vplyvov implementácie právnych predpisov Spoločnosti však leží na pleciach členských štátov.
v mene skupiny ALDE - Pán predsedajúci, nemyslela som si, že sa mi podarí predniesť tento prejav, myslela som si, že Vám ho budem musieť neskôr poslať, ale veľmi som sa chcela, v mene mojej skupiny, zúčastniť.
Je jasné, že tieto štyri správy o lepšej tvorbe práva, o ktorých rokujeme, sú veľmi dôležité.
Aj keď je to zriedkavé, musím povedať, že mám pochopenie pre svojich kolegov z pravej časti snemovne, keď hovoria, že štyri správy o lepšom zákonodarstve je trochu priveľa, však?
Nemohli by sme snáď mať len jednu jasnú a jednoduchú správu?
Chcela by som sústrediť svoje poznámky na problematiku mäkkej legislatívy a na správu pána Medina Ortegu.
Mäkká legislatíva spôsobuje obavy.
Používanie mäkkej legislatívy môže byť veľmi užitočná metóda, ale tiež to môže viesť k zmätenosti, nejasnosti a k ťažkostiam.
Pán Medina Ortega sa snaží, aby sa vo svojej správe vyjadroval veľmi jasne, za čo ho chválim, ale medzi zákonodarcami bude vždy snaha používať takpovediac alternatívne metódy právnych úprav, odlišných od všeobecne uznávaného práva (samozrejme prijímaného práva).
Musíme si priznať, že štát nemôže robiť všetko, ale ak to priznáme, musíme si tiež jasne popísať nebezpečenstvá spojené s používaním mäkkej legislatívy.
V prvom rade, ako to už povedalo mnoho mojich kolegov vo Výbore pre právne veci, mäkká legislatíva má sklon obísť zákonodarcu, obísť Parlament, obísť demokraciu - a to je absolútne neprijateľné.
Musíme si byť vedomí tohto nebezpečenstva a musíme zaistiť, aby sa to nestalo.
Mali sme možnosť vidieť jeden veľmi jasný príklad s veľmi dôležitým projektom, ktorý sa týkal európskeho zmluvného práva. Tento príklad sa mal rozhodne politicky prerokovať, ale kvôli spôsobu, akým sa k nemu pristupovalo, dostal sa k nám ako nástroj mäkkej legislatívy.
Keď používame mäkké alebo alternatívne metódy, prináša to so sebou ďalšie ťažkosti, ktoré súvisia so spravodlivosťou a prístupom k spravodlivosti.
Ak použijeme alternatívne metódy - často hovoríme o systémoch alternatívneho riešenia sporov na európskej úrovni - tieto zas nie sú podporované štátnymi štruktúrami.
Jeden z mojich voličov sa nedávno vrátil z dovolenky v inej krajine Európskej únie.
Neuspel pri prenájme auta a bol nútený použiť alternatívny systém, ale spoločnosť na prenájom automobilov sa odmietla zapojiť.
Tak sa stáva, že systémy mäkkej legislatívy, ktoré nie sú podložené všeobecne prijímaným právom, našich občanov sklamú a nezabezpečia vykonanie spravodlivosti.
Ak chceme Európsku úniu, ktorá zabezpečí vykonanie spravodlivosti prostredníctvom zákonov, ktoré prijímame a cestou, ktorou je prístupná prostredníctvom súdov, musíme byť pri mäkkej legislatíve veľmi opatrní a musíme sa ubezpečiť, že je určitým spôsobom podporovaná štátom.
podpredseda Komisie. - (DE) Vážený pán predsedajúci, dámy a páni, som veľmi vďačný za široký konsenzus, ktorý sa v tejto rozprave objavil, ale rád by som objasnil niekoľko bodov.
Predovšetkým, lepšia regulácia nie je to isté ako deregulácia.
Toto musím veľmi dôrazne vyvrátiť.
Toto nie je Komisia deregulácie: ako som už povedal, európska integrácia je založená na práve, nie na zrušení práva.
Lepšia regulácia je presne o tom, čo má v názve: jej cieľom je zlepšiť reguláciu a zmodernizovať ju, zjednodušiť, stransparentniť a predovšetkým dokázať, aby viac reagovala na potreby malých a stredných podnikov.
Často na ne kladieme také isté zaťaženie ako na veľké korporácie, a to je nespravodlivé.
Konkrétne by som rád potvrdil, čo povedala pani Frassoni: nie je to o znižovaní štandardov.
Ak vezmeme to množstvo iniciatív navrhnutých doteraz Komisiou, zistíme, že ani v jedinom prípade Komisia nenavrhla zníženie štandardu alebo oslabenie úrovne európskej integrácie, ktorá sa dosiahla.
Cieľom je len vždy dosiahnuť ciele, ktoré Európsky parlament považuje za politicky potrebné, ale urobiť to jednoduchšie, modernejšie a lacnejšie.
Chcem, aby toto bolo úplne jasné.
Zdá sa, že panujú veľké zmätky v oblasti štatistiky.
Som naozaj prekvapený.
Pokúsim sa to objasniť.
Čo sa týka zjednodušenia, ide o prebiehajúci program, ktorý sa neustále zlepšuje.
Komisia v súčasnosti pracuje na 143 iniciatívach týkajúcich sa zjednodušenia, z ktorých okolo polovica sa už prijala; 67 iniciatív sa už prijalo.
Tieto iniciatívy sa prirodzene týkajú veľkého množstva základných aktov s následným nariadením.
Takže, ak máme 143 iniciatív týkajúcich sa zjednodušenia, znamená to, že sa tým ovplyvní niekoľko tisíc aktov.
Cieľom je, ako som už hovoril: preskúmať existujúce právne predpisy a určiť, či sú vhodné aj v súčasnosti.
Je úplne logické, že po 50 rokoch európskej integrácie, je to očakávaný krok.
Čo sa týka nákladov, to je niečo iné.
Častým opakovaním sa výroky pána Helmera nestanú pravdivými.
Predpokladám, že tu nie je, ale rád by som to už raz a navždy objasnil.
Administratívne zaťaženie spoločností sa definuje ako náklady európskych spoločností, ktoré vyplývajú z evidencie záznamov a štatistických a informačných povinností podľa európskych, národných alebo regionálnych právnych predpisov.
Dosahujú 3,5 % celkového európskeho hrubého národného produktu, hoci sa to týka troch úrovní: európskej, národnej a regionálnej.
Máme k dispozícii už aj rozpis týchto nákladov: približne 35 % z nich sa dá priamo pripísať európskym právnym predpisom, 15 % transpozícii európskych právnych predpisov do vnútroštátneho práva a zvyšok, čiže 50 % súvisí čisto s národnou úrovňou.
Je samozrejme úplne nesprávne tvrdiť, ako to robí pán Helmer, že EÚ stojí hospodárstvo 350 miliárd EUR a že vnútorný trh taký zisk neprináša, takže náklady na právne predpisy EÚ prekračujú zisky jednotného trhu.
Pri všetkej úcte, ide o šikovné využívanie ľudskej nevedomosti; ignoruje sa pritom skutočnosť, že napríklad, keby sme nemali právo EÚ, stále by sme mali národné právo, a to aj v Spojenom kráľovstve, v podobe množstva predpisov, ako vieme.
A to by bolo určite nákladnejšie.
Dovoľte mi uviesť príklad, do akej miery si môžu európske právne predpisy dovoliť masívne zjednodušenie a úspory.
V Európe existuje 1 400 rôznych technických právnych predpisov o bezdrôtových systémoch v 27 krajinách.
To znamená, že spoločnosť v Spojenom kráľovstve, ktorá vyrába konkrétne bezdrôtové systémy, sa musí oboznámiť s 1 400 národnými právnymi predpismi.
V súlade s návrhom Komisie prijal tento Parlament právne predpisy, ktoré zjednodušujú týchto 1 400 ustanovení a urobil z nich jeden právny predpis.
Môžete si vypočítať presné úspory, ktoré to prináša spoločnostiam, celkové posolstvo je však jasné.
Zníženie o 25 % je bez problémov dosiahnuteľné.
S návrhom dostávate 10 zrýchlených konaní, ktoré ukazujú, že odborne povedané, návrh je úplne poctivý.
Musíte len preskúmať existujúce nariadenia, aby ste zistili, ktoré štatistické, informačné a záznamové povinnosti existujú a či ich stále potrebujeme v tomto rozsahu na základe súčasných postupov.
V mnohých prípadoch zisťujeme, že nie sú vôbec potrebné v rovnakom rozsahu, alebo že sa dajú zjednodušiť prostredníctvom moderných informačných a komunikačných technológií.
Dosiahneme týchto 25 % a bude to viesť k zvýšeniu produktivity európskeho hospodárstva o 1,5 % HNP.
Má to samozrejme aj makroekonomický rozmer, keďže neexistuje veľa hospodárskych programov v Európskej únii, ktoré prinášajú pozitívny hospodársky účinok 1,5 %.
Chcel by som mimochodom povedať, že ak všetko dobre pôjde, dosiahneme aj veľmi vysoký rast, ak sa úspešne uzatvorí nová transatlantická spolupráca, čiže ak sa odstránia obchodné prekážky pri transatlantickom obchode.
Myslíme si, že je dôležité poskytnúť vám toto objasnenie, aby sme vedeli, o čom vlastne hovoríme.
Zdôrazňujem všetko, čo tu bolo povedané v súvislosti s hodnotením vplyvu.
To je to najdôležitejšie a pravidlom Komisie je: žiadny nový návrh bez komplexného hodnotenia vplyvu a žiadny nový návrh bez hodnotenia vplyvu, ktoré by prešlo kontrolou Rady pre hodnotenie vplyvu.
Ak sa toto pravidlo pri niektorých príležitostiach porušilo, Európsky parlament má plné právo, podľa môjho názoru, ak nie dokonca povinnosť, postaviť sa k nemu kriticky.
Bez hodnotenia vplyvu nie je zákonodarca v pozícii hodnotiť praktické výsledky svojho konania.
Dokonca aj ak hodnotenie vplyvu odhalí, že nový návrh bude znamenať náklady pre hospodárstvo alebo občanov, neznamená to, že sa musí opatrenie odložiť, pretože sú aj dôležitejšie veci než náklady.
Keď ide o ochranu životného prostredia, boj s klimatickými zmenami, zníženie našej závislosti od fosílnych palív alebo podporu zdravia našich občanov, náklady sú to posledné.
V takých prípadoch musíme robiť to, čo je potrebné.
Komisia však cíti ako svoju povinnosť úplne informovať Parlament o sociálnych, environmentálnych a hospodárskych dôsledkoch každého nového návrhu.
Preto je hodnotenie vplyvu také dôležité.
Návrhy, ktoré tu boli prednesené, preskúmame veľmi pozorne.
S najdôležitejším bodom, ktorý bol v rozprave niekoľkokrát spomenutý, sa plne stotožňujem: Celý tento projekt môže byť úspešný len vtedy, ak bude projektom Spoločenstva.
Neuspeje, ak ho budeme vnímať ako konflikt medzi inštitúciami.
Bude to fungovať len vtedy, ak ho všetky tri inštitúcie, čiže Parlament, Rada aj Komisia, spoločne podporia a budú považovať za svoju prioritu.
Len tak môže toto úsilie uspieť.
Rozprava je ukončená.
Hlasovanie sa bude konať v utorok.
Správa o činnosti siete EURES za roky 2004 - 2005: K jednotnému európskemu trhu práce (rozprava)
Ďalším bodom programu je otázka na ústne zodpovedanie (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007) Komisii, ktorú predkladá pán Andersson v mene Výboru pre zamestnanosť a sociálne veci o správe o činnosti siete EURES za roky 2004 - 2005: K jednotnému európskemu trhu práce.
autor. - (SV) Vážený pán predsedajúci, už sme hovorili o dôležitosti mobility pre rast a zamestnanosť v Európe.
Potom sme hovorili o mobilite pracovníkov, ktorí podstupujú ďalšie školenia, hľadajú nové miesta vo svojej vlastnej krajine, menia profesie prostredníctvom ďalších školení, ako aj o geografickej mobilite v rámci krajín, ale aj o cezhraničnej geografickej mobilite.
A sa pozrieme na Európu ako celok, uvidíme, že je to pre rast dôležité.
Niektoré krajiny s najväčšou mobilitou majú aj najvyšší rast a zamestnanosť v Európe.
Toto je veľmi dôležité.
Aká je situácia v Európe?
Situácia sa výrazne líši v jednotlivých krajinách, ale zároveň si uvedomujeme aj zlepšenia.
Zlepšenia sa odohrávajú v posledných rokoch.
Pochádzam z hraničného regiónu medzi dvomi škandinávskymi krajinami, kde mobilita nebola veľmi rozšírená, ale v posledných rokoch sa zvýšila.
Pre rast a zamestnanosť je dôležité, aby sa ľudia na jednej strane hranice mohli presťahovať na druhú stranu hranice.
Možno sa im najskôr nepodarí nájsť prácu, ale podarí sa to na druhej strane hranice.
Tým sa zvýši rast v celom regióne a je to dobré aj z dlhodobého hľadiska.
V ceste nám stojí aj mnoho prekážok.
Pri tejto práci som ich videl mnoho.
Existujú prekážky v rôznych systémoch sociálneho zabezpečenia, daňových systémoch atď. a v nedostatku informovanosti.
Čo sa týka informovanosti o tejto veci, máme spoluprácu v oblasti služieb zamestnanosti, spoluprácu EURES.
Spolupráca EURES sa v posledných rokoch zlepšila.
Čiastočne vďaka osobitným obmedzeniam, ale asi predovšetkým prostredníctvom portálu, ktorý môžu navštíviť jednotliví občania s cieľom nájsť informácie o ponúkaných pracovných miestach, ale aj o situácii v oblasti sociálneho poistenia.
Aká je situácia v oblasti daní?
Čo musím urobiť, ak chcem ísť do zahraničia?
V najnovšom rozpočte Európskeho parlamentu sme presadili nárast o 2 milióny EUR pre spoluprácu s EURES.
Preto predkladáme otázku na ústne zodpovedanie a uznesenie.
V súvislosti s ďalším zvyšovaním mobility existuje množstvo potrieb.
V otázke na ústne zodpovedanie sa zameriavame na štátnych príslušníkov z tretích krajín.
Týka sa to budúcnosti.
Vieme, že Európa potrebuje viac pracovníkov, nielen štátnych príslušníkov tretích krajín.
Už existujú a my musíme zlepšiť spoluprácu, najmä so susednými krajinami, s ktorými máme susedskú spoluprácu, a vytvoriť pre nich ďalšie príležitosti, ako získať relevantné informácie o situácii v oblasti zamestnanosti, systémoch sociálneho zabezpečenia a daní.
Druhá časť sa týka sezónnych pracovníkov.
Sezónni pracovníci existujú v Únii už dlho a tí tiež potrebujú informácie o situácii, sociálnych výhodách a uplatňovaných pravidlách.
Dajú sa získať na portáli EURES.
A nakoniec, rád by som položil otázku, či Komisia uvažuje nad zlepšením mobility v iných ohľadoch.
Dlho sme diskutovali o prechodných ustanoveniach a mobilite medzi novými členskými štátmi a starými členskými štátmi.
V EÚ je stále množstvo krajín, ktoré uplatňujú prechodné ustanovenia.
Dúfam, že toto obdobie bude čo najkratšie a že čoskoro budeme môcť plne uplatňovať voľnú mobilitu, teda, že sa stratia všetky prechodné ustanovenia.
Je tiež dôležité, aby sme sa poobzerali okolo seba a zistili, aká bude situácia v prípade väčšej mobility v krajinách, ktoré neuplatňujú žiadne prechodné ustanovenia, pretože mobilita v nich nie je rozšírená.
Nie je rozšírené a pravdepodobne existujú všeobecné dôvody na zlepšenie informovanosti.
Ak, ako dúfame, prechodné ustanovenia čoskoro zmiznú, musíme zvýšiť informovanosť jednotlivých pracovníkov o voľných pracovných miestach a o tom, čo je potrebné, čo sa musí zmeniť v oblasti sociálneho zabezpečenia, daní atď.
Toto sú otázky, ktoré musíme položiť Komisii.
Viem, že Komisia má rovnaké ciele ako Európsky parlament, ale čo má Komisia v pláne?
člen Komisie. - Vážený pán predsedajúci, vážené dámy poslankyne, vážení páni poslanci, predtým než odpoviem na každú z položených otázok, by som rád pripomenul, čo je systém EURES.
Je to systém, jedinečný systém, ktorého prednosť spočíva v kombinácii siete pozostávajúcej z viac ako osemsto kvalifikovaných poradcov a účinného portálu, ktorý umožňuje ľahký prístup k informáciám a ich interaktívnu výmenu.
Portál EURES ponúka od roku 2006 prístup ku všetkým ponukám zamestnania v Európskej únii i k vnútroštátnym verejným službám zamestnanosti členských krajín Európskeho hospodárskeho priestoru a Švajčiarska, a to v 25 európskych jazykoch.
Tento portál sprístupňuje priemerne viac než milión dvestotisíc ponúk.
Poradcovia EURES zároveň poskytujú pomoc pracovníkom a ich rodinám, ktorí plánujú využiť možnosti mobility.
Teraz mi dovoľte, aby som postupne odpovedal na vaše položené otázky.
Najprv k vašej prvej otázke, ktorá sa týka rozšírenia portálu EURES vzhľadom na potreby občanov tretích krajín.
Ako viete, EURES bol pôvodne zavedený pre občanov Európskeho hospodárskeho priestoru, pomáhal nájsť prácu v inej krajine ako v ich vlasti, a tým posilnil mobilitu.
V súčasnosti Komisia plánuje sprístupniť systém EURES aj pracovníkom z ďalších krajín, čím vyjde v ústrety ich očakávaniam a zároveň bude konať v záujme Únie.
Vzhľadom na starnutie populácie a demografický úbytok v Európe je totiž nutné v blízkej budúcnosti očakávať nedostatok európskych pracovných síl v odvetviach, ktoré sú kľúčové pre naše hospodárstvo a pre náš životný štýl.
Systém EURES by navyše mohol napomôcť pri globálnejšom riešení migrácie z tretích krajín.
V dôsledku toho bolo vo všeobecných zásadách pre EURES na obdobie rokov 2007 až 2010 zavedené nové zameranie, ktoré stanoví možnosť rozšíriť tému informácií ponúkaných prostredníctvom siete EURES pre potreby pracovníkov pochádzajúcich z tretích krajín.
V nadväznosti na akčný plán Komisie, ktorý sa týka legálnej migrácie, chceme podrobnejšie preskúmať možnosti rozšírenia služieb systému EURES týmto smerom.
V prvom rade by mohlo ísť o doplnenie súčasných informácií v sekciách, ktoré sa týkajú "Životných a pracovných podmienok" o informácie konkrétne potrebné pre osoby z tretích krajín, ktoré plánujú vstúpiť na európsky trh a pochopiteľne aj v jazykoch týchto tretích krajín.
Vaša druhá otázka sa týka zahrnutia ponúk sezónnej alebo krátkodobej dočasnej práce do systému EURES.
Je pravda, že v prvých analýzach, ktoré sme mali pre systém EURES k dispozícii, sa tieto potreby a miera dopytu po krátkodobej práci v zahraničí neprejavili.
Dostupné štatistiky pokrývali iba minimálne obdobie jedného roka a k dopytu po sezónnej práci alebo stážach v podnikoch sa neprihliadalo.
Ale v nadväznosti na odporúčanie Európskeho parlamentu v súvislosti so zvýšením rozpočtu EURES pre rok 2007, bol v rámci tohto systému vykonaný prieskum, aby sa posúdila potreba a možnosť zavedenia takejto služby.
Reakcia mnohých krajín bola priaznivá.
Niektorí partneri už dokonca s týmto typom ponuky mali skúsenosti z odvetví cestovného ruchu, stavebníctva a poľnohospodárskeho trhu.
V budúcnosti sa bude pri vypracovávaní plánov rozvoja systému EURES systematicky uvažovať aj o rozšírení tejto služby.
K vašej tretej otázke: aj Komisia je presvedčená o tom, že profesijná a geografická mobilita pracovníkov môže prispieť k zlepšeniu fungovania trhu práce v Európe a že je preto dôležité túto mobilitu aj naďalej podporovať a propagovať.
Aby sa tento cieľ dosiahol, Komisia rozvíja akčný plán, ktorý sa opiera o výsledky Európskeho roku mobility pracovníkov roku 2006, a ktorého cieľom je napomôcť mobilitu v rámci európskeho trhu práce a odstrániť hlavné prekážky v jej rozvoji.
V jednej časti tohto akčného plánu bude návrh posilniť úlohu systému EURES, a tak z neho urobiť hlavný nástroj podpory a propagácie mobility pracovníkov v rámci Európskej únie.
Budú sa sledovať tri základné smery s cieľom:
1. zlepšiť strategický rozmer systému EURES prostredníctvom podpory sprístupňovania informácií, ktoré sú užitočné pre analýzu tokov mobility a zmien, ktoré ovplyvňujú európske trhy práce;
2. zvýšiť kvalitu služieb EURES tým, že mobilným pracovníkom a ich rodinám ponúkneme ucelenejšiu službu;
3. zvýšiť počet tých, ktorí systém EURES využívajú, a to tak, že budeme rozvíjať väzby s ďalšími poskytovateľmi podobných služieb - prípadne so súkromnými organizáciami - a postupne systém sprístupňovať pracovníkom z tretích krajín, ako som už vysvetlil v odpovedi na vašu prvú otázku.
Vaša štvrtá a posledná otázka sa týka cezhraničných projektov EURES a pomoci, ktorú môžu tieto projekty poskytnúť v súvislosti so zrušením prechodných opatrení členskými štátmi.
V systéme EURES bola vždy prikladaná veľká dôležitosť riešeniu konkrétnych problémov, ktoré vznikli v rámci cezhraničných vzťahov.
Dnes máme už dvadsať projektov cezhraničnej spolupráce, z ktorých najnovší je projekt medzi Českou republikou a Nemeckom a ďalší medzi Slovenskom a Maďarskom.
Okrem toho sa momentálne realizuje štrnásť štúdií realizovateľnosti s cieľom nájsť nové projekty a služby, či už medzi novými členskými štátmi alebo medzi "starými" a "novými" členskými štátmi.
Aj keď, dámy a páni, myslím si, že by bolo vhodné vzdať sa už myšlienky "starých" a "nových", pretože nepochybne Španielsko v istom zmysle slova je novým štátom, rovnako aj Grécko, a tak by som mohol pokračovať.
Neviem, ako dlho ešte budeme používať tento rozdiel medzi rovnoprávnymi členmi Európskej únie.
Ale v každom prípade, realizuje sa štrnásť štúdií realizovateľnosti s cieľom nájsť nové projekty.
Toto sú teda praktické projekty s cieľom pomôcť občanom, zamestnávateľom či cezhraničným pracovníkom v ich každodennom živote.
Partnerom môžu byť odbory, organizácie zamestnávateľov, verejné služby zamestnanosti, alebo ktorýkoľvek iný účastník pôsobiaci na lokálnej či regionálnej úrovni.
Prostredníctvom týchto projektov chceme uľahčiť výmeny pracovníkov medzi partnerskými krajinami a prispieť k zrýchleniu uskutočnenia nevyhnutných krokov v rámci prechodných opatrení.
Dámy a páni, na záver by som chcel ešte zdôrazniť jeden významný prvok v činnosti EURES, a to je obmedzovanie možnosti pre sociálny dumping.
Pretože je jasné, že ľudia, ktorí prichádzajú do inej krajiny dobre informovaní, sú v oveľa silnejšej pozícii, ako keby tieto informácie nemali.
Aj z tohto hľadiska je EURES jedinečným a veľmi účinným nástrojom.
v mene skupiny PPE-DE. - Pán predsedajúci, dovoľte mi začať tým, že v podstate súhlasím s poznámkami, ktoré mal môj kolega, pán Andersson, na opačnej strane Parlamentu. Žiadam však, aby sa to nebralo ako precedens do budúcnosti.
Stojí za povšimnutie, že vo výbore malo toto uznesenie značnú podporu. Ako skupina nepredkladáme k tomuto uzneseniu žiadne pozmeňujúce a doplňujúce návrhy.
Dúfam, že kolegovia zo všetkých politických strán a všetkých národností podporia to, čo je hodné podpory, t. j. zásadu, že EÚ je o ľuďoch a o poskytovaní väčšieho počtu príležitostí väčšiemu počtu ľudí. EURES plní pri napĺňaní tejto predstavy nezastupiteľnú úlohu.
Mám však aj dve doplňujúce otázky, na ktoré môže komisár odpovedať buď vo svojich následných poznámkach, alebo listom.
Ide o dve malé záležitosti, no verím, že nie sú nepodstatné.
Prvá sa týka samotného používania portálu.
Ak zadáte "job mobility in Europe" (pracovná mobilita v Európe), dostanete sa rovno k portálu EURES, je to veľmi dobrý portál, v ktorom sa dá ľahko orientovať.
Avšak aby ste sa k nemu dostali, musíte správne zadať kľúčové slová "job mobility" (pracovná mobilita).
Ak zadáte slová "jobs in Europe" (práca v Európe), otvorí sa vám celý zoznam iných portálov, ako napríklad Eurojobs, Jobpilot, Topjobs, Careers in Europe, a podobne.
Možno sú veľmi prínosné, no našim cieľom je pripojiť sa na EURES.
Preto moja otázka znie: Je možné urobiť viac preto, aby sme zabezpečili, že portál EURES bude vo väčšej miere k dispozícii osobám, ktoré možno nejdú cez centrá vyhľadávania práce, ale sa chcú jednoducho k tejto sieti pripojiť sami?
Druhá záležitosť, ku ktorej sa chcem vyjadriť, je, že jednou zo súčastí portálu EURES, ktorú tiež veľmi oceňujem, je subportál o celoživotnom vzdelávaní, v rámci ktorého sa nachádza portál s názvom PLOTEUS.
Bol som prekvapený, keď som sa o portáli PLOTEUS dopočul, pretože - pre kolegov, ktorí o tom doposiaľ, rovnako ako ja, ešte nepočuli - PLOTEUS je portál o možnostiach vzdelávania v rámci európskeho priestoru.
Toto je skutočne veľká vec nielen v rámci Európy, ale v rámci celého priestoru!
Prezrel som si ho, pretože zatiaľ čo mnoho záležitostí týkajúcich sa mobility súvisí s tým, že umožňujeme našim priateľom a kolegom z východnej a strednej Európy presunúť sa na Západ, myslím si, že viac pozornosti by sa malo tiež venovať možnostiam presunu zo Západu do východnej a strednej Európy.
Jednou z prekážok - a teraz hovorím ako typický Angličan - je učenie sa jazykov a schopnosť prispôsobiť sa novým jazykom. Verím, že komisár bude so mnou súhlasiť v tom, že všetko to, čo projekt PLOTEUS dokáže urobiť, aby podporil výučbu cudzích jazykov, je veľmi dôležitou súčasťou pracovnej mobility.
To, čo chcem prostredníctvom týchto dvoch otázok - o projekte PLOTEUS a o prístupe k sieti - povedať, je nasledovné: v každom prípade treba uvažovať o príležitostiach v celom priestore, ale vráťte tento portál späť na zem, aby bol častejšie v spojení so skutočnými ľuďmi.
v mene skupiny PSE. - Vážený pán predsedajúci, EURES má obrovský potenciál, ale veľká časť z tohto potenciálu sa ešte nenaplnila.
Ešte stále má mnoho obmedzení.
V našej otázke hovoríme o tom, že EURES by sa mal stať portálom, kde si pracovníci, zaujímajúci sa o geografickú a pracovnú mobilitu, nájdu všetky potrebné informácie na jednom mieste. Mali by sme si však čestne priznať, že sme od toho ešte ďaleko.
V súčasnom období vyspelej elektroniky by však malo byť možné vybudovať takýto portál so všetkými potrebnými informáciami na jednom mieste.
Pracovníci, ktorí sa plánujú v rámci EÚ presťahovať za prácou, potrebujú mať prístup k podrobným a lokalizovaným informáciám, na ktoré sa pri sťahovaní so svojimi rodinami budú môcť spoľahnúť. Informácie by mali byť také podrobné, že budú informovať napríklad o tom, aké školy sa nachádzajú v danej oblasti, o úspešnosti týchto škôl, počte žiakov a o voľných miestach.
To isté sa týka aj zdravotnej starostlivosti, ubytovania a mnohých ďalších oblastí.
Portál obsahuje informácie s týmito názvami, no tieto informácie sú veľmi všeobecné a poskytujú len stručný prehľad momentálnej situácie z celoštátneho hľadiska.
Môže sa zdať, že zabudovanie podrobných a lokalizovaných informácií do portálu bude veľmi ťažká úloha, no nemusí to tak byť.
Mnoho týchto podrobných informácií už jestvuje na webových stránkach miestnych úradov, zdravotníckych orgánov, miestnych vzdelávacích orgánov a ministerstiev.
Do portálu možno zapracovať odkazy na tieto stránky, aby sa na ne mohli pozrieť aj tí, ktorí potrebujú podrobnejšie informácie.
Čím ďalej tým viac informácií je k dispozícii v rôznych jazykoch aj na miestnej úrovni.
Napríklad v oblasti, v ktorej bývam, máme všetky informácie - od toho ako sa zaregistrovať pri voľbách až po hľadanie ubytovania - tiež v poľštine a vo viacerých ďalších jazykoch.
Napokon, tieto informácie sú k dispozícii často aj v jazykoch tretích krajín, čo je v súlade s tým, o čom rozprával aj pán komisár.
Prisťahovalectvo z tretích krajín nemôže vyriešiť ťažkosti, ktoré sú v EÚ spôsobené demografickými zmenami, ale môže pomôcť.
Bol som preto potešený, keď som počul pána komisára hovoriť o plánoch, že EURES bude zohrávať v tomto procese dôležitú úlohu.
Voľný pohyb pracovníkov je jednou zo štyroch podmienok existencie a úspešného fungovania jednotného trhu EÚ.
Jednotný pracovný trh, ktorý nie je ešte rozvinutý, umožní uchádzačom o prácu získať nové schopnosti a skúsenosti a poskytne im príležitosť vybrať si pracovné miesto a tieto schopnosti uplatniť. Zamestnávatelia si budú môcť vybrať z veľkého množstva zamestnancov s cieľom zabezpečiť požadovaných odborníkov.
Sieť EURES (európske služby zamestnanosti) je nástroj zameraný na vytvorenie jednotného pracovného trhu uľahčením pohybu pracovníkov v EÚ, krajinách EHS a Švajčiarsku (tretie krajiny tu zmieňovať nebudem).
V sieti spolupracujú národné služby zamestnanosti, odbory, organizácie zamestnávateľov a regionálne a miestne orgány.
Ich činnosť koordinuje Európska komisia.
Úlohou siete EURES je pomáhať potenciálnym mobilným pracovníkom pri poskytovaní príležitostí pracovať v zahraničí, informovať a poskytovať poradenstvo o životných, pracovných a študijných podmienkach v krajinách EHS a pomáhať zamestnávateľom, ktorí chcú zamestnať pracovníkov z iných krajín.
Portál EURES bol spustený v roku 2006 a ponúka milión voľných pracovných miest v celej Európe.
K dnešnému dňu sa na portáli zaregistrovalo 8 000 zamestnávateľov a 184 000 uchádzačov o zamestnanie.
Hoci právo na voľný pohyb pri živote a práci v zahraničí je jedným zo základných práv európskych občanov zakotvených v Rímskej zmluve, mnohé staré členské štáty stále uplatňujú prechodné obdobia pre krajiny, ktoré vstúpili do EÚ v rokoch 2004 a 2007.
Nemecko plánuje toto prechodné obdobie predĺžiť až do otvorenia pracovného trhu v roku 2011, odvolávajúc sa na vysokú nezamestnanosť v krajine.
Niektoré zdroje informácií tvrdia, že v EÚ čelíme nedostatku pracovnej sily, ale iné zaznamenávajú vysokú mieru nezamestnanosti.
Na portáli EURES je milión voľných pracovných miest, ale voľný pohyb pracovných síl sa obmedzuje.
Aká efektívna je sieť EURES?
Uvediem príklad zo svojej krajiny, z Litvy.
Podľa oficiálnych štatistík odišlo za štyri roky z Litvy za prácou 34 000 pracovníkov, ale len 405 z nich v priebehu posledného dva a pol roka s pomocou služieb EURES.
Médiá často predkladajú katastrofické informácie o otrockom postavení prisťahovalcov v Taliansku, Španielsku a Spojenom kráľovstve, kde pracovníci z nových krajín zažívajú neľudské pracovné a životné podmienky.
Nie je to nedostatkom systému EURES?
Ľudia nemajú k dispozícii dostatočné informácie o pracovných a životných podmienkach a nevedia, kam sa obrátiť v prípade problémov.
Činnosti z roku 2006 ukazujú, že sa vynorili nové prekážky voľnému pohybu pracovnej sily; ide o praktické problémy, ubytovanie, jazyk, zamestnanie pre partnera alebo manžela/manželku a psychologické problémy spojené s prispôsobením životu v novej krajine a plánovaním návratu domov.
Je potešiteľné, že Komisia spustí v roku 2007 realizáciu akčného plánu pre mobilitu, ktorý pomôže riešiť vzniknuté problémy.
Informačný systém o geografickej a profesionálnej mobilite založený na zásade jediného vybavovacieho miesta by k tomu tiež prispel.
v mene skupiny UEN. - (PL) Vážený pán predsedajúci, sľubujem, že na rozdiel od pána Bushill-Matthewsa, predchádzajúceho rečníka, nebudem hovoriť o kyberpriestore a príležitostiach, ktoré sa jeho používaním môžu otvoriť občanom strednej a východnej Európy.
Návrh uznesenia obsahuje samú chválu na sieť EURES, čiže európske služby zamestnanosti.
Mali by sme si však uvedomiť, že pre niektorých pozorovateľov je EURES príkladom prebujnenej európskej byrokracie.
Ako moja kolegyňa z Litvy poukázala, len 8 % Litovčanov, ktorí odišli pracovať do zahraničia, využilo nástroje ponúkané portálom EURES.
To je naozaj veľmi málo.
Toto možno nie je vhodný príklad na prebujnenú byrokraciu, ale záležitosť bude oveľa jasnejšia, ak sa úplne liberalizuje európsky pracovný trh.
Európania budú potom môcť hľadať zamestnanie bežným spôsobom a nebudú musieť využívať EURES.
Samozrejme, že treba podporovať všetky metódy vrátane oficiálnych informácií o voľných pracovných miestach pre sezónnych pracovníkov alebo pracovníkov na čiastočný pracovný úväzok.
To by sa malo v prvom rade týkať občanov členských štátov Únie.
Občania tretích krajín by mali byť až na druhom mieste vrátane štátnych príslušníkov krajín spolupracujúcich s Úniou v rámci európskej susedskej politiky.
Pred dvomi rokmi a dvomi mesiacmi, keď sme prijali usmernenia o politike zamestnanosti v členských štátoch, sme zdôraznili potrebu odstrániť všetky prekážky voľného pohybu pracovníkov v Európe podľa ustanovení zmlúv.
Nanešťastie Nemecko, Rakúsko a ďalšie členské štáty na túto výzvu neberú ohľad a stále uplatňujú prekážky vstupu na svoj pracovný trh.
Je to v rozpore so základnými slobodami, na ktorých je založená Európska únia, ako povedala moja kolegyňa.
Voľný prístup aj tak príde, ale medzitým premárnime veľa času.
Mali by sme diskutovať o všeobecných riešeniach hic et nunc, nie o polovičných opatreniach.
v mene skupiny Verts/ALE. - (DE) Vážený pán predsedajúci, moji kolegovia majú úplnú pravdu, keď hovoria, že EURES prispieva k európskemu úspechu.
Bez siete EURES by nebola možná geografická a pracovná mobilita v Európe v rozsahu, v akom dnes existuje, a nebola by ani prístupná pracovníkom, ktorí poznajú svoje práva a dokážu ich teda uplatňovať.
Štvrtá sloboda Európskej únie by bez siete EURES existovala iba na papieri.
Preto nechápem, pán komisár, prečo sa nesnažíte EURES vylepšiť, inými slovami, nevytvárate viac centier a nezlepšujete kvalitu, napríklad prostredníctvom modelov osvedčených postupov v hraničných regiónoch.
Naozaj by mali vyrastať ako huby po daždi, aby pomohli pri presadzovaní vašich cieľov v európskom roku pracovnej mobility a zvyšovaní geografickej mobility v Európe.
V tejto oblasti naozaj potrebujeme intenzívnejšie záväzky.
Regióny postihnuté nedostatkom kvalifikovanej pracovnej sily by mali využívať tieto výhody, najmä ak sa mobilita v Európe uľahčí.
Sú to však predovšetkým členské štáty, a Rada je už známa svojou neúčasťou v tejto oblasti, ktoré uplatňujú prekážky.
Vzájomné uznávanie systémov sociálneho zabezpečenia má pred sebou ešte stále dlhú cestu, než sa dosiahne úroveň, ktorá umožní pracovníkom prijať prácu v inom členskom štáte bez straty svojho sociálneho zabezpečenia.
Je to ešte zložitejšie pre pracovníkov v členských štátoch, ako napríklad v mojej krajine, ktoré stále trvajú na obmedzení mobility na prechodné obdobie.
V týchto krajinách sa mobilita odohráva v nelegálnych a krehkých podmienkach zamestnanosti; čierny trh určuje mzdy a zabezpečenie.
Avšak, boj proti sociálnemu dampingu sa môže odohrávať na základe legálnej mobility.
Z tohto dôvodu sa cítim podvedená tým, ako sa vlády, napríklad nemecká, na jednej strane sťažujú na nedostatok kvalifikovanej pracovnej sily a na druhej strane nemajú odvahu dovoliť ľuďom z východnej Európy uplatniť svoje právo na slobodu pohybu, a tým konečne zmierniť niekedy absurdnú situáciu na hraniciach.
Taktiež vyzývam sociálnych partnerov, aby urobili viac pre mobilitu v rôznych krajinách a uplatnili verejnú kontrolu, aby odhalili čierne ovce a ukončili ich profitovanie zo sociálneho dampingu.
v mene skupiny IND/DEM. - Pán predsedajúci, Európu tvorí mnoho veľmi rozdielnych geografických, územných a klimatických celkov, v dôsledku čoho vznikli rozdielne hospodárstva a životné štýly.
Vždy tu boli najmä rozdielne pracovné postupy a pracovné právo sa vyvíjalo rozdielne.
Rôzni ľudia pracujú rôznymi spôsobmi.
Rozličnosť je korením života.
Miešate sa do toho na vlastné riziko, pretože je to základom plnej zamestnanosti a pracovného práva.
Správny názov Výboru pre zamestnanosť je Výbor pre zamestnanosť a sociálne veci. Istotne najväčšou sociálnou výhodou pre všetkých, pre jednotlivcov i spoločnosť, je, keď majú ľudia prácu.
V apríli roku 2005 tvorila miera nezamestnanosti v Nemecku 10 %, zatiaľ čo miera nezamestnanosti v Spojenom kráľovstve bola 4,5 %.
Spojené kráľovstvo však prebralo menej z pracovného práva EÚ.
V mnohých krajinách východnej Európy je vysoká miera nezamestnanosti. Dosiahli pokrok, situácia sa zlepšila, ale posledná vec, ktorú by chceli, je vymeniť príkazové hospodárstvo sovietskeho typu, ktoré riadila nevolená Rada ľudových komisárov, za centralizované riadenie nevolenými komisármi EÚ.
Európa nepotrebuje, aby EÚ zaviedla spoločný súbor pracovno-právnych predpisov, platný pre všetkých.
Takáto zvieracia kazajka môže viesť len k zvýšeniu nezamestnanosti, čo bude následne viesť k sociálnym nepokojom, ktorých sme už boli svedkami.
Dúfam, že nikto z nás to nechce znova zažiť.
(HU) Veľa sa hovorí o raste v oblasti geografickej a pracovnej mobility v rámci Únie, ako o kľúčovom faktore pri znižovaní nezamestnanosti a zvyšovaní hospodárskej konkurencieschopnosti.
Únia pozostávajúca z 27 členov má veľmi veľké pracovné rezervy, a z dôvodu nerovnomerného regionálneho rozdelenia dostupných pracovných miest nedokáže poskytnúť príležitosti zamestnanosti pre veľkú časť začínajúcich zamestnancov a zamestnancov nad 50 rokov.
Výsledkom je, že zrýchľovanie vnútornej migrácie pracovníkov prichádzajúcich do niektorých členských štátov z tretích krajín, napriek vhodnej a kvalifikovanej pracovnej sile dostupnej v rámci Únie, sa stáva naliehavým problémom.
Sieť EURES zohráva významnú úlohu vo vzťahu medzi dopytom a ponukou, ale nanešťastie, ešte stále nezískala primeranú podporu z prostriedkov EÚ dostupných na účely rozvoja.
Je to úplne jasné: Počul som, že existuje 700 poradcov siete EURES, hoci pán Špidla hovorí o 800, ak však porovnáme toto číslo s 20 miliónmi občanov, ktorí si nevedia nájsť prácu v 27 členských štátoch, potom ide o veľmi smiešne číslo.
Je to len 25 až 26 poradcov na jednu krajinu, kvapka v oceáne, a toto číslo nie je na plnenie úloh ani náhodou dostatočné.
Ďalšou vecou, ktorú vnímam ako problematickú, je to, že hoci na portáli sú dostupné informácie o uchádzačoch o prácu, je tam oveľa menej informácií o spoločnostiach ponúkajúcich pracovné príležitosti.
Podľa najnovších informácií sa na portáli EURES predstavuje 11 000 spoločností.
Potrebujeme oveľa intenzívnejšiu informačnú kampaň, ak sa majú hospodárske subjekty viac zapojiť.
Myslím si, že rozvoj siete a portálu EURES a podnet na tento rozvoj je spoločným európskym záujmom, preto naliehavo vyzývam na prijatie návrhov.
Pán predsedajúci, niet pochýb o tom, že program EURES je veľmi dôležitý a že funguje dobre, ale je potrebné ho ešte vylepšiť.
Rád by som sa zaoberal konkrétnym problémom súvisiacim s mobilitou, ktorá je pre Európu potrebná a dobrá, na tom sa všetci zhodneme.
Konkrétny problém, o ktorom rozprávam, majú občania EÚ, ktorí prichádzajú do Írska a ktorých manžel alebo manželka nepochádza pôvodne z krajiny EÚ.
Počas posledných niekoľkých týždňov írska vláda vydala príkazy na vypovedanie 120 takýchto životných partnerov.
Viem, že mnohým ďalším írske úrady oznámili, že posúdenie ich žiadosti o trvalý pobyt sa odkladá až do vynesenia rozsudku, čo pravdepodobne nebude skôr ako v roku 2009.
Je to jasná prekážka mobility v Európe pre tých občanov Európskej únie, ktorí sa chcú presťahovať do Írska, aby tam začali pracovať, pretože títo ľudia zistia, že sa na nich vzťahujú určité obmedzenia, keďže žijú v manželskom zväzku s osobou, ktorá nie je občanom EÚ.
Podľa mňa to nie je spravodlivé voči tým, ktorí by sa mohli chcieť presťahovať, ale je to dvojnásobne nespravodlivé voči tým, ktorí sa už presťahovali a žijú v Írsku so svojimi životnými partnermi - v niektorých prípadoch pomerne dlhý čas - a teraz ich vypovedajú.
Vyzývam komisára, aby sa urýchlene spojil s írskym ministrom a dôrazne ho požiadal, aby stiahol príkazy na vypovedanie a našiel pre rodiny, ktorých sa to týka, prechodné ubytovanie, a aby tak ukončil neistotu ohľadne ich budúcnosti, v ktorej sa momentálne nachádzajú.
Ak berieme mobilitu v Európe vážne, takéto problémy by sa nemali vyskytovať.
Som presvedčený, že súčasný írsky zákon, ktorý je v tomto smere platný, je v rozpore so smernicou Európskej únie z roku 2004 o mobilite a trvalom pobyte, a tiež v rozpore s antidiskriminačnými zákonmi, keďže sa vzťahuje len na životných partnerov občanov EU, ktorí nie sú občanmi Írska.
Tieto dve veci sú naozaj vážne. Chcel by som preto dôrazne požiadať komisára, aby okamžite predložil naliehavé žiadosti írskym úradom, konkrétne ministrovi Brianovi Lenihanovi, aby túto záležitosť bezodkladne vyriešil.
Vážený pán predsedajúci, myslím si, že existuje široké pochopenie pre dôležitosť zvýšenej mobility. Všetky skúsenosti sú mimoriadne dobré, či už ide o robotníkov alebo vedcov - môžete to vidieť všade.
Úspech je dielom mobility a európskej spolupráce, o ktorých vieme, že sú dôležité pre kvalitu zamestnanosti a efektívnosť pracovných trhov, vieme, že sú skutočným základom Európy, a tiež vieme, že sú mimoriadne dôležité z hľadiska zlepšenia príležitostí pre jednotlivca.
Ale aj napriek tomu musíme čeliť mnohým prekážkam.
Je dôležité podporovať EURES a zabezpečiť, aby mohol dobre fungovať.
Zároveň však musíme zabezpečiť, aby boli čo najskôr odstránené prekážky, napríklad prechodné opatrenia, pretože je paradoxné, že jedna strana sa snaží zvýšiť mobilitu, zatiaľ čo druhá strana súhlasí s tým, že sa mobilita obmedzuje.
Myslím si, že ďalšia vec, ktorú je v tomto kontexte dôležité spomenúť, je, že aj keď tieto prekážky odstránime, aj tak bude mobilita príliš nízka.
To platí pre náš domáci trh práce, ako aj pre ten cezhraničný.
Myslím si, že by bolo možné použiť EURES nielen na informovanie a zlepšenie bezpečnosti ľudí, ktorí by sa radi presťahovali za prácou do inej krajiny a na iný trh práce, ako to predo mnou dnes popísal pán Andersson, ale že by bolo možné tento portál použiť aj na informovanie všetkých rozhodovacích inštitúcií o zostávajúcich prekážkach, ktoré na európskych trhoch práce máme, pretože rozdiel medzi víziou a teóriou na jednej strane a skutočnosťou na strane druhej je pomerne veľký.
Myslím si, že EURES by mohol svoju informačnú úlohu plniť dvoma spôsobmi: informovať tých, ktorí sa snažia presťahovať na iné trhy práce, ale aj všetkých nás a členské štáty, aby sa tak sťahovanie skutočne uľahčilo.
To je výzva, o ktorej by sme tu mohli dnes večer ďalej diskutovať.
člen Komisie. - Dámy a páni, myslím, že rozprava jasne dokázala, že EURES je dobrý nástroj, ktorý má svoju kapacitu a je účelný a skutočne napomáha voľný pohyb pracovných síl, mobilitu, pomáha ľuďom zorientovať sa na trhu práce v rámci Európskej únie, pomáha im zorientovať sa vo svojich právach.
Na druhej strane, a to z rozpravy tiež jasne vyplynulo, ešte stále sme nedosiahli akýsi absolútny stav a je nutné EURES rozvíjať a postupovať v jeho ďalšom vývoji.
V rozprave zazneli myšlienky, ku ktorým nebudem teraz zaujímať jednotlivé stanoviská, pretože sú to myšlienky, ktoré sú organizačnej a vyslovene konkrétnej povahy. A myslím si, že každá jedna z nich potrebuje odborné posúdenie toho, či je možné ju uplatniť ako inšpiráciu alebo nie.
Napriek tomu je ale jasné, že v rozprave sa ukazuje, že základná predstava Komisie o rozvíjaní tohto portálu a základná predstava Európskeho parlamentu o funkcii a rozvíjaní tohto portálu, sú viac-menej zhodné a poskytujú nám možnosť pre skutočne účinnú a dobrú dlhodobú spoluprácu a vzájomnú inšpiráciu.
Rád by som ďalej zdôraznil, že v rozprave zaznelo mnoho otázok, ktoré presiahli rámec tejto parlamentnej otázky, t. j. napríklad problematika zákonov jednotlivých krajín, a to sú otázky, ktoré som v každom prípade zaznamenal a budem sa nimi aj ďalej zaoberať.
Program rokovania na nasledujúci deň: pozri zápisnicu
Skončenie rokovania
(Rokovanie sa skončilo o 21.45 hod.)
Otvorenie rokovania
(Rokovanie sa začalo o 9.00 hod.)
Rozprava o prípadoch porušenia ľudských práv, demokracie a princípov právneho štátu (oznámenie o podaných návrhoch uznesenia): pozri zápisnicu
Preskúmanie jednotného trhu (rozprava)
: prekonávanie prekážok a neefektívnych postupov prostredníctvom lepšieho vykonávania a presadzovania právnych predpisov.
spravodajca. - (FR) Vážený pán predsedajúci, pán komisár, dámy a páni, toto je iniciatívna správa vypracovaná na podnet našej politickej skupiny, ktorú po niekoľkomesačnej práci podporuje veľká väčšina Výboru pre vnútorný trh a ochranu spotrebiteľa. Musím uvítať túto veľmi širokú podporu, pretože ak ju potvrdí Parlament na plenárnom zasadnutí, budeme sa môcť v plnej miere podieľať na vypracovaní oznámenia o stratégii vnútorného trhu pre dvadsiate prvé storočie, plánovaného na budúcu jeseň, na ktorom v súčasnosti pracuje Komisia a túto prácu v plnej miere ovplyvňovať.
Musím uvítať túto veľmi širokú podporu, pretože ak ju potvrdí Parlament na plenárnom zasadnutí, budeme sa môcť v plnej miere zúčastniť na vypracovaní oznámenia o stratégii vnútorného trhu pre dvadsiate prvé storočie, plánovaného na budúcu jeseň, na ktorom v súčasnosti pracuje Komisia. a plne ovplyvňovať priebeh tejto práce.
Vnútorný trh je už viac ako 50 rokov hlavným úspechom Európskej únie.
Je základom európskej integrácie a teraz aj lisabonskej stratégie.
Je to však neustále sa rozvíjajúci proces a musíme k nemu pristupovať predovšetkým z politického hľadiska.
Podľa môjho názoru to je najoriginálnejší prvok správy, ktorú vám predkladám.
Európa prechádza veľmi nestabilným obdobím a je dôležité si uvedomiť, že vnútorný trh sa nemôže rozvíjať, ak bude naďalej čeliť širokej nedôvere a vlastne nepriateľskému postoju verejnosti, ktorá vnútorný trh a politiku hospodárskej súťaže často vníma ako hlavné príčiny mnohých sociálnych problémov, s ktorými sa naši občania stretávajú.
Akákoľvek stratégia vnútorného trhu sa preto musí zamerať na zmenu tohto nedostatku dôvery a nepriateľského postoja na dôveru voči vnútornému trhu, čiastočne upozorňovaním na jeho výhody a čiastočne súčasným uskutočňovaním cieľov otvorenosti, hospodárskej súťaže a sociálnej súdržnosti so zameraním na: životné prostredie, zamestnanosť, prístup pre zraniteľné osoby.
V našej správe sme sa pokúsili nájsť takúto rovnováhu a myslím si, že jej široká podpora svedčí o tom, že sa to do značnej miery podarilo.
Komisii chceme predložiť toto základné odporúčanie: vnútorný trh sa nemôže rozširovať a rozvíjať, ak túto politiku nebudú podporovať naši spoluobčania.
Preto sme navrhli tri prístupy: obnovenie dôvery, zníženie záťaže a napokon začlenenie politiky vnútorného trhu do medzinárodného kontextu.
Preto sme kládli dôraz na všetky aspekty, ktoré ovplyvňujú kvalitu života našich spoluobčanov, ako sú životné prostredie a ochrana spotrebiteľa.
Požadovali sme užšie zapojenie národných parlamentov do našej práce tak, aby lepšie pochopili výhody jednotného trhu.
Dôležitou zmenou a doplnením, ktoré som vypracoval a o ktorom si myslím, že sa stretne so všeobecným súhlasom, je revidovaný pozmeňujúci a doplňujúci návrh č. 12.
Návrh vychádza z rozhodnutí Európskej rady z 21. júna o mandáte, ktorý udelila medzivládnej konferencii s úmyslom zahrnúť do novej zmenenej a doplnenej zmluvy odsek o verejných službách. V zmenenom a doplnenom návrhu vyzývame Komisiu, aby objasnila svoje stanovisko k verejným službám, službám verejného záujmu a službám verejného hospodárskeho záujmu, pretože sme presvedčení, že na úspešnom vnútornom trhu, ktorý má podporu verejnosti, tieto služby zohrávajú veľmi dôležitú úlohu.
Uvedomili sme si to už vtedy, keď sme diskutovali o smernici o vnútornom trhu so službami.
Veľký dôraz sme kládli tiež na MSP a na zraniteľné osoby, najmä na osoby so zdravotným postihnutím.
Pokiaľ ide o vývoj práva na spotrebu, poukazujeme na veľmi nízku cezhraničnú spotrebu, okolo 6 %, čo je samozrejme veľmi málo.
Do politík vnútorného trhu sme samozrejme zahrnuli energetickú politiku a opatrenia proti globálnemu otepľovaniu ako aj otvorenie sieťových odvetví.
Jedným z hlavných a sporných návrhov je, aby sa do všetkých nových právnych predpisov začlenil test kompatibility s vnútorným trhom.
To je všetko, čo som chcel vo svojom krátkom príhovore povedať.
Ak úspešne spojíme prirodzenú silu vnútorného trhu a oddanosť výrobcov a spotrebiteľov tejto politike, myslím, že to prinesie skutočný nárast prosperity, zamestnanosti a zachovanie európskeho sociálneho modelu a súčasne zabezpečí Európe silnú hospodársku pozíciu vo svete.
spravodajkyňa Výboru pre hospodárske a menové veci požiadaného o stanovisko. - (FR) Vážený pán predsedajúci, pán komisár, je mojou úlohu predstaviť stanovisko Výboru pre hospodárske a menové veci a tentoraz, ak tak môžem povedať, s potešením.
Spravodajca, ktorého sme si vybrali, sa rozhodol, že túto správu nepredloží vo svojom vlastnom mene, pretože nesúhlasí so skutočnosťou, že v dôsledku hlasovania Výboru pre hospodárske a menové veci sa položil dôraz na daňové podmienky, ako rozhodujúci faktor pre harmonický vnútorný trh.
Jednoducho povedané, Výbor pre hospodárske a menové veci si myslí, že na harmonické fungovanie vnútorného trhu sú potrebné určité legislatívne iniciatívy Komisie zamerané na odstránenie daňových deformácií.
Ja môžem s názorom, ktorý vyjadril Výbor pre hospodárske a menové veci, iba súhlasiť.
Myslím si, že dnes by sa mali zdôrazniť ešte ďalšie dva body.
Prvým je fungovanie politiky hospodárskej súťaže.
Ak sme to potrebovali vidieť, tak nedávne udalosti, najmä tie, do ktorých boli zapojené ratingové agentúry, nám opäť ukázali, že jednotný trh potrebuje prísnu politiku hospodárskej súťaže, ktorá by sa vzťahovala na všetky sektory trhu.
Ďalším aspektom, ktorý spravodajca spomenul, je medzinárodný rozmer a schopnosť Európskej únie využiť fungovanie vnútorného trhu na ovplyvnenie medzinárodnej normalizácie.
Na finančných trhoch to platí dnes ešte viac a dúfam, že v tomto prípade bude Komisia tiež schopná prevziať iniciatívu pri navrhovaní medzinárodnej normalizácie, ktorú potrebujeme na dosiahnutie pokroku pri dohľade.
člen Komisie. - Vážený pán predsedajúci, vážené poslankyne, vážení poslanci, odvtedy, ako Komisia vo februári zverejnila svoju priebežnú správu, sme mali niekoľko veľmi plodných diskusií o preskúmaní jednotného trhu.
V súčasnosti práca prebieha na plné obrátky a zverejnenie záverov Komisie sa očakáva v novembri.
Chcem sa poďakovať členom Výboru pre vnútorný trh a ochranu spotrebiteľa, najmä spravodajcovi Jacquesovi Toubonovi, za zostavenie impozantného balíka odporúčaní a návrhov.
Chcem sa poďakovať členom Výboru pre hospodárske a menové veci za ich jasný a konštruktívny príspevok ku správe.
Komisia je vďačná tiež politickým skupinám, ktoré boli úzko zapojené a vytvorili veľmi kvalitné politické dokumenty.
Tak ako v prípade všetkých dobrých správ som tiež zaregistroval, že na niektoré otázky existujú rozdielne názory alebo sa na ne kladie rôzny dôraz.
Pozrime sa stručne o čo ide.
Jednotný trh je domovom 500 miliónov občanov a viac ako 20 miliónov podnikov.
Od svojho vzniku v roku 1992 zvýšil jednotný trh objem produkcie Európy o viac ako 2 % a vytvoril takmer tri milióny nových pracovných príležitostí.
Prosperita Európy a jej vonkajší vplyv sú veľkými úspechmi.
Na ich udržanie musíme zabezpečiť trvalé napredovanie jednotného trhu.
Bolo by chybou považovať ktorýkoľvek z týchto úspechov za samozrejmý.
Musíme udržať konkurenčné prednosti Európy pre európske podniky a najmä pre jej občanov.
Európu poskytujúcu vysokokvalitné verejné služby v oblasti zdravotníctva, vzdelávania a sociálnej starostlivosti nemôžeme udržať bez zásadne zdravého hospodárstva.
Dovoľte mi preto na tomto mieste objasniť našu hlavnú tému: požiadavku na nás všetkých - Komisiu, Parlament a členské štáty - aby sme pri našich reformách prejavili vodcovské schopnosti a odvahu.
Preskúmanie jednotného trhu je dôležitou súčasťou úsilia tejto Komisie zameraného na Európu hmatateľných výsledkov a na plnenie "agendy občanov".
V jednotnom trhu naďalej zostávajú veľké výzvy.
Dovoľte, aby som uviedol niekoľko príkladov.
V oblasti poštových služieb smerujeme ku konečnému balíku na úplné otvorenie trhu.
V oblasti energetickej politiky komisár Piebalgs v krátkosti predstaví návrhy na vytvorenie jednotného európskeho trhu s energiou.
Komisárka Kuneva riadi rozsiahly prieskum európskych zákonov na ochranu spotrebiteľa.
Spolu s vami a s členskými štátmi pracujeme na vytvorení rámca pre európsky patent.
Dôležitá je každá jednotlivá reforma jednotného trhu, ale keď sa robia vcelku, ich význam je ešte väčší.
Dnešný jednotný trh - tento obrovský, dynamický, otvorený trh - je výsledkom všetkých týchto ťažkých reforiem, všetkých týchto ťažkých rozhodnutí, ktoré sme urobili.
Slovom, pokračujúci úspech jednotného trhu - jeho potenciál na zlepšenie životnej úrovne a sociálnych podmienok všetkých európskych občanov - si od nás vyžaduje, aby sme preukázali vodcovské schopnosti a odvahu nielen pri stanovení vízie do budúcnosti, ale aj pri uskutočňovaní veľmi reálnych a často ťažkých politických rozhodnutí, ktorým dnes čelíme.
Dovoľte však, aby som sa vrátil k samotnému preskúmaniu a vybral niekoľko hlavných myšlienok: najprv o tom, ako pracujeme - ako realizujeme politiku jednotného trhu - a po druhé, o prioritách našej spoločnej politiky.
O podmienkach našej práce vieme všetci - a váš návrh správy to dáva jasne najavo - že musíme posilniť partnerstvo a vlastníctvo.
Preto je výzva Parlamentu na pevnejšie siete spolupráce rajskou hudbou pre moje uši.
Jednotný trh je spoločným podnikom, preto musíme na jeho realizácii pracovať spoločne a vždy si pritom uvedomovať potreby občanov.
To znamená nadväzovať na úspešné projekty, ako je napríklad SOLVIT, a ponúkať občanom lepšiu pomoc pri riešení cezhraničných problémov, s ktorými sa stretávajú.
Znamená to tiež presadzovanie nových nástrojov, ako je informačný systém vnútorného trhu na posilnenie spolupráce medzi členskými štátmi.
Pevne verím - tak ako aj vy - že úzke partnerstvo bude kľúčom k nášmu úspechu.
Dovoľte, aby som uvítal zaujímavý návrh vo vašej správe, ktorý sa týka všetkých nových opatrení - "test kompatibility s vnútorným trhom".
Tento prvok je výrazne prítomný v našich mechanizmoch "lepšej tvorby právnych predpisov", ktorých dôležitosť môžem iba zdôrazniť.
Ak zistíme, že nové návrhy budú v skutočnosti brániť toku ľudí, tovaru, služieb a kapitálu - a tým ohrozovať jednotný trh - potom to musíme vziať na vedomie a spýtať sa ešte predtým, než niekto príde k úrazu, či potrebujeme zmeniť smer!
Dovoľte mi teraz prejsť k prioritám našej spoločnej politiky v rámci jednotného trhu.
Komisia vo svojej priebežnej správe jarnému zasadnutiu Európskej rady vyzdvihla niekoľko smerov pre budúci jednotný trh.
Dovoľte mi vybrať príklady z tých oblastí, ktoré poznám najlepšie.
Vaša správa správne poukazuje na maloobchodné finančné služby ako na oblasť, v ktorej by mohol jednotný trh pokročiť ďalej.
Verím, že Európa môže občanom pomôcť celoplošným zlepšením podmienok: pri hypotékach, poistení, platobných kartách, bankových účtoch a inde.
Komisia usporiada 19. septembra v Bruseli vypočutie, aby zistila viac o prioritách všetkých zúčastnených strán.
Pozývam všetkých, ktorí majú záujem sa zúčastniť.
Dovoľte mi tiež predstaviť novú tému diskusie, ktorou je elektronické riadenie, ktoré by malo hrať dôležitú úlohu v prieskume jednotného trhu.
Všetky členské štáty poskytujú viac služieb elektronicky, čím znižujú náklady a občanom uľahčujú prístup k nim.
Vytvárajú sa nové príležitosti, musíme však pritom čeliť aj novým výzvam.
Dovoľte mi uviesť zopár príkladov.
V prvom rade o elektronickom obstarávaní.
Musíme zabezpečiť, aby vnútroštátne orgány pri zavádzaní technológií a bezpečnostných noriem nevytvárali čisto národné trhy elektronického obstarávania.
Podobne pri príprave na zavedenie smernice o službách musia mať členské štáty spoločné systémy, aby si mohli bezpečne vymieňať informácie.
Posledné slovo venujem medzinárodnému rozmeru, ktorý vo vašej správe vystupuje veľmi výrazne, čo ma veľmi potešilo.
Táto Komisia sa usiluje čo najviac zväčšovať globálny vplyv Európy a budovať silné väzby.
Preto zároveň s rozširovaním a prehlbovaním nášho dialógu so Spojenými štátmi a Japonskom uskutočňujeme tiež samity s Čínou, Indiou, Ruskom a Brazíliou.
Tieto globálne dialógy nám umožňujú dozvedieť sa viac o našich partneroch, presadzovať naše hodnoty a normy a riešiť otázky bilaterálneho záujmu a vytvárať nové obchodné príležitosti pre európske firmy.
Skrátka, vonkajší rozmer je dôležitou súčasťou našej politiky vnútorného trhu.
Takže, aby som to zhrnul, som rád, že sa zhodneme na prioritách preskúmania jednotného trhu - na tom, ako jednotný trh realizovať, ako aj na politických oblastiach, ktoré budú najväčším prínosom pre občanov.
A samozrejme sa sem veľmi rád vrátim potom, ako prijmeme preskúmanie jednotného trhu, aby som predložil naše závery a diskutoval s vami ďalšom napredovaní.
v mene skupiny PPE-DE. - Vážený pán predsedajúci, som veľmi rád, že dnes predpoludním môžem uvítať správu pána Toubona nielen v mene mojej skupiny ako koordinátor, ale aj v mene mojich kolegov, našej podpredsedníčky pani Thyssenovej, ktorá bohužiaľ dnes predpoludním nemôže byť s nami, pretože sa musela kvôli zdravotným problémom rodičov urýchlene vrátiť do Belgicka.
Vítam túto správu v mene všetkých členov našej skupiny.
Jedným z najdôležitejších aspektov vynikajúcej práce pána Toubona je spôsob, akým získal veľmi široký a veľmi komplexný pohľad na jednotný trh, tak ako ho uviedol vo svojom prejave.
Jednotný trh sa skutočne dotýka života každého občana Európskej únie.
Problémom je, že jednotný trh a jeho úspech a budúci rozvoj sa príliš často pokladajú za samozrejmosť.
Ako povedal pán Toubon, je absolútne oprávnená naliehavá výzva nám všetkým a najmä Komisii, týkajúca sa jej práce na novej stratégii, aby prišla s radikálnymi, novými myšlienkami a najmä aby zvýšila celý politický profil jednotného trhu a jeho dôležitosti pre nás všetkých.
To si od členských štátov a predsedov vlád vyžaduje, aby potom, ako si na marcovom samite pozrú tento dokument, ho aj naozaj využili.
Druhý bod - a som rád pán komisár, že ste to zdôraznili - je celý globálny rozmer.
Je absolútne jasné, že plne fungujúci jednotný trh je v globálnom hospodárstve výraznou konkurenčnou výhodou Európy.
Za udržanie tejto rozhodujúcej konkurenčnej výhody sme v mene všetkých našich občanov zodpovední my všetci, všetci kolegovia.
Dosiahneme to iba jasnou, prezieravou obhajobou výhod a politík v mene všetkých našich občanov, ako je to dobre urobené v tejto správe, s cieľom udržať napredovanie jednotného trhu.
v mene skupiny PSE.- (FR) Vážený pán predsedajúci, dámy a páni, skupina PSE práve prijala dôležitý príspevok týkajúci sa revízie vnútorného trhu.
Kópiu by som potom rád dal pánovi komisárovi McCreevymu.
Vnútorný trh spolu s eurom vnímame ako najväčší hospodársky úspech Únie, ale na rozdiel od pána komisára nie sme trhoví fanatici.
Trh bol prirodzeným miestom obchodovania medzi ľuďmi odvtedy, ako prekonali štádium zberača plodov.
Trh je užitočný, má aj svoje cnosti, ale sám osebe nie je vzorom pre spoločnosť.
Trhové hospodárstvo je dobré, pokiaľ nedopadneme ako spoločnosť, v ktorej je všetko na predaj, kde ľudské potreby ako vzdelanie, kultúra, sociálna starostlivosť a zdravie celkom závisia od trhových síl.
Zastávame sociálne trhové hospodárstvo, v ktorom je nevyhnutná konkurencia stále predmetom pravidiel, spotrebitelia sú chránení a nedostatky trhu odstraňujú účinné verejné služby.
V Spojených štátoch sa zdravotný sektor podieľa na viac ako 15 % HDP, čo je dvojnásobok európskeho priemeru, ale 44 miliónov amerických pracujúcich nemá zdravotné poistenie.
Radi by sme videli európsku podporu zdravotníckym službám, ktorá by zabránila dvojrýchlostnej zdravotnej starostlivosti v Európe.
Naliehame na Komisiu, aby konečne vyhovela požiadavke Európskej rady v Nice, Laekene a Barcelone a predložila návrhy na rámec Spoločenstva umožňujúci vnútroštátnym, regionálnym a miestnym orgánom ponúkať s úplnou právnou istotou účinné verejné služby.
Žiadame Komisiu, aby pracovala na dosiahnutí vysokej úrovne sociálnej ochrany v rámci vnútorného trhu.
Akékoľvek právne predpisy zamerané na dokončenie jednotného trhu by mali byť spojené so štúdiou ich dopadu na zamestnanosť v príslušnom sektore.
Žiadame bezpečnostné klauzuly podobné klauzule Monti, ktorá chráni právo na štrajk a kolektívne zmluvy.
Z nášho pohľadu si udržiavanie vysokého stupňa sociálnej ochrany vyžaduje ambiciózne smernice o pracovnom čase a organizácii príležitostnej práce.
Sociálna ochrana nie je nezlučiteľná s hospodárskou účinnosťou.
Najúspešnejšie hospodárstva v Európskej únii majú v skutočnosti štáty s najlepšie organizovaným sociálnym dialógom, ako sú škandinávske krajiny, Nemecko, Holandsko a niekoľko ďalších.
Stručne povedané, skupina PSE podporuje hospodársku súťaž, ktorá povzbudzuje, spoluprácu, ktorá posilňuje a solidaritu, ktorá zjednocuje.
Práve som citoval Jacquesa Delorsa.
Pripomienky k Toubonovej správe, o ktorej si myslím, že vo všeobecnosti sa dá povedať, že je pozitívna, prenechám svojej kolegyni Evelyne Gebhardtovej.
(potlesk)
Vážený pán predsedajúci, chcela by som začať pochválením pána Toubona, že odviedol skvelú prácu.
Myslím si, že sme dosiahli veľmi slušný výsledok, s ktorým môžeme byť veľmi spokojní.
Za konštruktívnu spoluprácu som tiež zaviazaná svojim kolegom, tieňovým spravodajcom z ostatných skupín, najmä pánovi Harbourovi zo skupiny Európskej ľudovej strany (kresťanskí demokrati) a Európskym demokratom.
Teraz máme správu, ktorá podľa môjho názoru obsahuje mnoho solídnych liberálnych návrhov.
Predovšetkým by som chcela zdôrazniť liberalizáciu trhu s poštovými službami, ktorú považujem za mimoriadne potrebnú a dôležitú a tiež zvýšenú konkurenciu na trhu s energiami a všeobecné zlepšenia politiky hospodárskej súťaže.
Všetky tieto návrhy sa zameriavajú na ochranu a zlepšenie štyroch základných práv jednotného trhu.
Cieľ je jasný: chceme vidieť jednotný trh bez bariér.
Veď napokon existuje stála potreba zlepšovať jednotný trh a Európu lepšie vybaviť na globalizáciu, aby jej hospodárstvo bolo ešte lepšie a najmä zabezpečiť, aby spotrebitelia mali väčší výber, nižšie ceny a vyššiu kvalitu.
Veď toto je podstata jednotného trhu.
Táto správa má našťastie víziu a tejto vízii treba venovať pozornosť.
Správa predstavuje podnet pre Komisiu, príspevok k lisabonskej stratégii, výzvu Európe na zvýšenie rýchlosti, ak sa chceme pripojiť k najvyššej úrovni a odolať konkurenčnému tlaku, najmä Číny a Spojených štátov.
Preto ak Komisia chce pre Európu a jej občanov a podniky to najlepšie, pán komisár McCreevy zohľadní túto správu v pracovnom procese Komisie a bude kráčať v šľapajach Parlamentu.
Som presvedčená, že takto sa jednotný trh posilní v prospech našich veľkých aj malých podnikov a tiež našich občanov.
Jednotný trh bez prekážok vytvorí viac pracovných miest a rast, ktorý je predpokladom našej schopnosti financovať európske sociálne zabezpečenie a skutočnými víťazmi budú občania Európy.
Nie je to však iba Komisia, kto si musí prečítať túto správu.
Túto správu by si mali veľmi dôkladne preštudovať aj pán Sarkozy a pani Merkelová.
Keď podporujeme jednotný trh bez prekážok, nemôžeme a nemali by sme akceptovať situáciu, v ktorej dve významné krajiny naďalej brzdia, ak nie dokonca podkopávajú, voľný trh s energiou.
v mene skupiny UEN. - Pán predsedajúci, prvých 10 rokov vnútorného trhu prinieslo do hospodárstva EÚ 877 miliárd EUR a pomohlo vytvoriť viac ako 2,5 milióna pracovných miest, takže si nemyslím, že by niekto mohol mať námietky proti názoru, že vnútorný trh skutočne funguje.
Myslím si, že počas nasledujúcich 10 rokov bude zabezpečenie globálnej konkurencieschopnosti pre Európu životne dôležité.
Preto nemôžem podporiť názor, že spoločný konsolidovaný režim dane z príjmu právnických osôb nebude obmedzovať konkurencieschopnosť EÚ a ktorý, žiaľ, je jedným z dôvodov, prečo som ako spravodajca Výboru pre hospodárske a menové veci odstránil svoje meno z tejto správy.
Domnievam sa, že spoločný konsolidovaný základ dane z príjmu právnických osôb (CCCTB), ktorý je harmonizáciou dane pod iným názvom a zadnými dverami, ohrozí hospodársku súťaž, domáce investície, hospodársky rast a zamestnanosť v Európe.
V oblasti daní potrebujeme konkurenciu, nie harmonizáciu.
Ak máme zabezpečiť pokračujúci rast a to, aby Európa v budúcnosti bola dynamickým hospodárstvom v celosvetovom meradle, potom som presvedčený, že v tejto oblasti potrebujeme konkurenciu.
Preto vyzývam Komisiu, aby čo najskôr vypracovala hodnotenie vplyvu CCCTB na vnútorný trh.
Myslím si, že Európa musí posilniť svoje úsilie v oblasti medzinárodného dialógu na finančných trhoch nielen s USA, Japonskom a Čínou, ale aj s ďalšími krajinami s rýchlo sa rozvíjajúcim hospodárstvom, napríklad s Indiou.
Skutočne, z hľadiska rozvoja a investícií do výskumu a vývoja Európa v porovnaní s ďalšími krajinami stagnuje. Myslím si, že členské štáty musia podporiť intenzívnejšiu spoluprácu v oblasti technologicky náročných tovarov a služieb s cieľom vytvoriť znalostné trhy.
Na záver by som rád znova povedal, že ak má byť Európa v budúcnosti dynamickým hospodárstvom, tak to čo potrebujeme v oblasti daní je konkurencia a nie harmonizácia .
v mene skupiny Verts/ALE. - (DE) Vážený pán predsedajúci, chcela by som poďakovať spravodajcovi za jeho vynikajúcu spoluprácu a za otvorený a transparentný spôsob, akým pripravil túto správu.
Správa rieši dôležité otázky.
Rozhodujúcou úlohou je budovanie dôvery ľudí vo vnútorný trh a rovnako ako aj riešenie hospodárskych problémov bude znamenať väčšie zohľadnenie environmentálnych problémov a spotrebiteľských otázok.
Počas leta sme v tomto smere mali ďalší príklad nedostatkov, keď Mattel, najväčší svetový výrobca hračiek, musel v priebehu jedného roka už po tretíkrát stiahnuť hračky z trhu.
Občania právom očakávajú rýchlu reakciu Európskej únie a Európskej komisie a chceli by sme vidieť revíziu smernice o bezpečnosti hračiek.
Správa sa zaoberá hlavnými problémami vrátane úlohy fiškálnej politiky, a tu sa moje stanovisko veľmi odlišuje od stanoviska predrečníka.
Myslím, že je správne ukázať riziko deformovania hospodárskej súťaže, ak nedosiahneme harmonizáciu daní Toto je ďalšia téma, ku ktorej oprávnene očakávame návrhy Komisie.
Z nášho hľadiska tiež existujú problémy s vyhláseniami týkajúcimi sa energetickej politiky.
Okrem toho, že v tejto správe sa nerieši veľmi dôležitá otázka oddelenia sieťových služieb a služieb pre spotrebiteľov, je nám ľúto, keď vidíme, aká dôležitá úloha sa pripisuje jadrovej energii.
Úplne sa ignorujú mnohé nevyriešené otázky bezpečnosti vo vzťahu k jadrovej energii, na ktoré práve v tomto roku upozornili nehody reaktorov v Nemecku a vo Švédsku, ako aj pretrvávajúca neschopnosť vyriešiť problém zneškodňovania jadrového odpadu a skutočnosť, že problémom zostáva aj naďalej subsidiarita.
Členské štáty sa rozhodli upustiť od jadrovej energie a preto si myslím, že nie je správne, aby Európska únia intervenovala s finančnou podporou.
Ďalšou oblasťou, v ktorej nachádzame chýbajúcu rovnováhu, je deregulácia poštových služieb.
Nie sme presvedčení, že bola správne riešená otázka financovania univerzálnej služby v malých členských štátoch a vo vzdialených oblastiach.
Z hľadiska obnovenia dôvery ľudí vo vnútorný trh je však prístup k univerzálnej službe rozhodujúci.
v mene skupiny IND/DEM. - Vážený pán predsedajúci, pán Toubon pripúšťa, že "občania všetkých členských štátov majú pochybnosti o vnútornom trhu a o iných spoločných politikách".
Pripúšťa, že EÚ sa nepodarilo prekonať krízu dôvery.
Potom sa zmieňuje o základnom dokumente - známy ako Reformná zmluva, ktorý vyvolal túto krízu - blahosklonným tvrdením, že zapojenie národných parlamentov im pomôže lepšie pochopiť výhody jednotného trhu.
Tieto úbohé obmedzené parlamenty sú mimochodom, na rozdiel od tohto absurdného poradného zhromaždenia, ktoré nezastupuje a nemôže zastupovať nikoho iba Komisiu a s ňou spojenú elitu, výhradne demokraticky zvolení zvrchovaní zákonodarcovia 27 európskych národov.
Tým sa táto správa púšťa do plánu na podkopanie národnej zodpovednosti za univerzálne služby zmenou definície univerzálnych služieb a zahrnutím zdravotníckych služieb, na prevzatie kontroly nad právami duševného vlastníctva, ktoré ako všetci vieme budú zahŕňať patenty a softvér, na úpravu obchodnej dane bez zastúpenia, vytvoriť určitý druh trónu kráľa Canuta na izoterme s cieľom uchopiť moc a peniaze pomocou obchodovania s oxidom uhličitým.
Pokiaľ ide o malé spoločnosti, všetci vieme, že EÚ, jej hospodárski partneri a Svetová obchodná organizácia budú pokračovať v ich likvidácii.
Pán Toubon, kríza dôvery?
To viete, že áno!
v mene skupiny ITS. - (RO) Vážený pán predsedajúci, môžeme iba privítať analýzu vývoja jednotného trhu po 50 rokoch od jeho začiatkov, tohto hlavného cieľa európskeho projektu.
Nie je však isté, že sa urobil významný pokrok, v porovnaní s navrhovaným plánom má projekt vážne oneskorenie.
Táto situácia je poľutovaniahodná so zreteľom na skutočnosť, že tento dôležitý nástroj solidarity, ktorý zahŕňa štyri základné slobody (voľný pohyb osôb, tovaru, kapitálu a služieb) neprispieva trvalo k úspechu európskeho projektu.
Bez toho, aby som pristupoval k problému budovania jednotného trhu veľmi analyticky chcem povedať, že dosiahnutie tohto cieľa bude čeliť niektorým ťažkostiam, prinajmenšom z troch dôvodov.
Rozdiel, ktorý existuje medzi rôznymi úrovňami funkčnosti a účinnosti vnútroštátnych trhov: teoreticky sú funkčné všetky hospodárstva založené na voľných trhových vzťahoch, prakticky je funkčnosť trhu podmienená sériou politických, hospodárskych, sociálnych, kultúrnych a najmä historických faktorov, ktoré dávajú charakter viac alebo menej funkčnému trhu, tento rozdiel má nepriaznivé účinky na budovanie jednotného trhu.
Ochranné opatrenia niektorých štátov, najmä štátov s rozvinutým hospodárstvom, neumožňujú pokrok menej rozvinutých trhov a toto zneužitie hospodárskej moci významne obmedzuje ich práva využívať výhody hospodárskej súťaže, ktoré sú dôležitým demokratickým prvkom jednotného trhu.
A nakoniec, vzhľadom na to, že rôznorodé zdaňovanie môže vytvárať napätia medzi členskými štátmi, chýbajúce spoločné právne ustanovenia, najmä v oblasti zdaňovania, majú negatívne účinky na projekt jednotného trhu.
Správu podporujem, ale myslím si, že na zaistenie väčšieho stupňa konzistencie by sa mala v štátoch s menej rozvinutými hospodárstvami, najmä v nových členských štátoch, ako je napríklad Rumunsko, vykonať analýza vnútroštátnych trhov a podľa výsledkov by sa mali zaviesť aproximačné opatrenia pre rozvinuté hospodárstva, pretože to je nutná podmienka na vybudovanie európskeho jednotného trhu.
Dámy a páni, niet pochýb o tom, že jednotný trh je uhoľným kameňom konkurencieschopnosti Európskej únie a spokojnosti spotrebiteľov.
V správe, ktorou sa dnes zaoberáme, sa jasne a podľa mňa veľmi správne konštatuje, že tento trh, na ktorý môžeme byť pyšní, je vybudovaný na princípe hospodárskej súťaže.
Chcem preto upozorniť na to, že jednotný trh je teraz ohrozený.
Nebezpečenstvo preň predstavuje reformná zmluva, ktorú pripravuje portugalské predsedníctvo.
Upozorňujem, že podľa mandátu nemeckého predsedníctva má zo základných cieľov Únie, ktoré sú vždy rozhodujúce pri riešení prípadných sporov, úplne vypadnúť nenarušená hospodárska súťaž.
Zostáva iba to, že Únia vytvorí vnútorný trh.
Hospodárska súťaž sa tak prepadáva do akéhosi prídavného protokolu, ktorý zďaleka nemá silu reformnej zmluvy.
Obhajovanie zásad nenarušenej hospodárskej súťaže v Únii tak bude po prijatí zmluvy ešte omnoho ťažšie, ako dnes.
A to nezvýši ani konkurencieschopnosť Únie, ani spokojnosť spotrebiteľov.
(DE) Vážený pán predsedajúci, dámy a páni, vážení kolegovia, najprv musím poďakovať spravodajcovi, pánovi Jacquesovi Toubonovi, ktorý bol zodpovedný aj za vypracovanie nášho vlastného stanoviska v skupine PPE-DE, v úzkej spolupráci so zástupcami členských štátov v severnej, južnej, východnej a západnej Európe.
Mali sme dobrú výmenu názorov a zhodli sme sa, že pozitívne aspekty vnútorného trhu siahajú podstatne ďalej, než je známe širokej verejnosti a presahujú aj to, čo sa dalo zistiť z niektorých diskusií v Parlamente.
Zhodli sme sa tiež na tom, že pri informovaní pracujúcich ľudí o výhodách vlastných trhu bude musieť zohrávať hlavnú úlohu Komisia a jej útvary pre styk s verejnosťou.
Vzhľadom na fúziu spoločností Suez a Gaz de France, by podľa môjho názoru bolo veľmi užitočné transponovať do vnútroštátnych právnych predpisov test kompatibility s vnútorným trhom, ktorý sa navrhuje v tejto správe a ktorý my v skupine PPE-DE podporujeme.
Celkom rozumné by tiež bolo spýtať sa, či by nebolo užitočné, aby fúzie ako táto, alebo iný rozvoj na úrovni členského štátu, podliehali podobnému testu, aby sa skontroloval ich vplyv na vnútorný trh a preskúmalo sa, či v rámci trhu prinesú alebo neprinesú výhody obyčajným ľuďom.
Ako už bolo uvedené, do správy sme tiež zaradili text o službách všeobecného záujmu, ktorý, vzhľadom na nový právny základ vytvorený reformnou zmluvou, má teraz nepochybne zmysel.
Tiež sme sa zhodli, že vnútorný trh je v procese globalizácie hlavnou výhodou Európy.
Ochranu proti určitým vývojom na medzinárodných trhoch môže poskytovať iba správne fungujúci vnútorný trh.
Vážená pani Rühle, pretože sa nemôžeme spoliehať výlučne na monitorovacie systémy, aj keď môžu byť vzhľadom na stiahnutie výrobkov niektorých výrobcov hračiek z trhu dôležité: pretože nikdy nebudeme schopní monitorovať všetko, musíme apelovať tiež na hrdosť a príznačnú kvalitu našich vlastných európskych výrobcov.
Veľmi radi by sme videli, čo Komisia po tejto správe navrhne v preskúmaní jednotného trhu na jeseň a dúfame, že na základe správy, ktorú Komisia v tejto etape prijme, budeme môcť prijať ďalšie rozhodnutia o správnom smerovaní vnútorného trhu.
(DE) Vážený pán predsedajúci, v mene skupiny Sociálnych demokratov by som tiež chcela poďakovať pánovi Toubonovi za správu, ktorú môžeme celkove podporiť, pretože obsahuje veľké množstvo pozitívnych aspektov, ktoré sú pre členov našej skupiny veľmi dôležité.
Tak by to malo byť, pretože hovoríme o budúcnosti vnútorného trhu, hovoríme o odpovediach na otázky, ktoré kladú ľudia žijúci v Európskej únii a hovoríme o dôvere politikám Európskej únie.
Pani Riis-Jørgensenovej by som chcela povedať toto: nestačí prečítať si iba tie časti správy, ktoré človeku poskytujú individuálne uspokojenie, treba posúdiť celý text.
Nikde v správe sa nehovorí, že jedinými prioritami sú slobodná hospodárska súťaž, vnútorný trh a deregulácia.
Práve naopak, v skutočnosti správa obsahuje veľa sociálnodemokratických aspektov.
Vezmime jeden príklad, v odseku 8 sme vysvetlili význam hodnotenia vplyvu, ktoré je osobitne dôležité z hľadiska sociálnych práv a pracovnoprávnych predpisov.
To je kľúč k dosiahnutiu veľakrát opakovaného cieľa zabezpečiť, aby ľudia boli dôležitejší ako hospodárstvo a nie naopak, a to musí byť prioritou každej politiky, na ktorú vynakladáme naše úsilie.
Ďalším aspektom tejto správy, ktorý je pre nás ako sociálnych demokratov veľmi pozitívny, je návrh namiesto jednoduchého vzájomného uznávania rozšíriť rozsah harmonizácie.
Vzájomné uznávanie samo osebe nie je zlé, ale harmonizácia je lepšia.
V podstate sme prišli s odpoveďou, ktorá občanom ponúka nielen vysokú úroveň účinnej formy ochrany, ale tiež objasňuje, že nemôžeme mať scenár súťaže spoločenských systémov členských štátov; to, čo chceme, je spolupráca rôznych spoločenských systémov založená na čo najvyšších hodnotách.
Tento bod je mimoriadne dôležitý a podarilo sa nám ho presadiť.
Dohoda o službách všeobecného záujmu, ktorú sme dosiahli v poslednej chvíli, je pre nás ako sociálnych demokratov ďalším osobitne dôležitým úspechom.
Vítam skutočnosť, že na základe textu, ktorý sa v súčasnosti pripravuje pre Zmluvu o Európskej únii, sa pohla dopredu Európska ľudová strana.
Je správne, že z hľadiska ochrany verejnosti a splnenia dopytu v tejto oblasti by jednou z našich priorít malo byť obhajovanie služieb všeobecného záujmu a že by sme mali riešiť právne neistoty, ktorým v súčasnosti tieto služby v Európskej únii čelia.
Je tu však jeden bod, pri ktorom my, ako sociálni demokrati musíme náš súhlas odmietnuť, a týmto bodom je "test kompatibility s vnútorným trhom".
Vážený pán Schwab, nikde v texte nie je požiadavka na tento test kompatibility s vnútorným trhom a odporúčala by som Vám, aby ste si tento text prečítali dôkladnejšie.
Test kompatibility s vnútorným trhom nie je pre nás ako sociálnych demokratov meradlom, ktoré by sme chceli požívať, alebo prinajmenšom dovtedy, kým sa podobný dôraz nebude klásť na ďalšie testy, ako je uplatňovanie rodového hľadiska alebo sociálny dopad, ktoré vyplývajú priamo zo zmluvy.
Pokiaľ sa nebudú rutinne vykonávať tie skúšky, ktoré sa požadujú v Zmluve o EÚ, nemôžeme dať náš súhlas na test, ktorý ani nie je ustanovený v zmluve.
Toto je ďalší bod, pri ktorom musí byť naše stanovisko veľmi jasné.
(DE) Vážený pán predsedajúci, ak vnútorný trh posudzujeme z hľadiska hospodárskeho rastu, tak určite funguje.
Určite tiež funguje, ak iba prijmeme skutočnosť, ktorú zažívame, odkedy máme v Európe vnútorný trh najväčšie prerozdelenie bohatstva, aké tento kontinent zažil v čase mieru.
Vnútorný trh ale určite nefunguje z hľadiska jeho prijatia ľuďmi.
Prečo?
Presne preto, lebo máme toto obrovské rozpätie životných úrovní, pretože bezprácny zisk rastie omnoho rýchlejšie ako výplatné vrecká, a preto 15 rokov po pánovi Jacquesovi Toubonovi sa bude táto správa vnímať ako presvedčivé svedectvo o zlyhaní socialistov a sociálnych demokratov.
Ak si prečítate návrhy zmien a doplnení tejto správy, nenájdete žiadne prekvapenia.
Sú tam výzvy na účinné regulačné mechanizmy, na revíziu stratégie vnútorného trhu, na iniciatívy na posilnenie sociálnej agendy a na sociálnu bezpečnostnú klauzulu.
Sociálni demokrati boli v Európe veľmi dlhý čas v obrovskej väčšine a keď sa pozrieme 15 rokov dozadu, zistíme, že neurobili nič a že sú zodpovední za rastúcu radikalizáciu na politickej periférii Európy.
Pán predsedajúci, som veľmi rád, že do vynikajúcej správy pána Toubona bola začlenená väčšina príspevkov našej skupiny k stanovisku Výboru pre hospodárske a menové veci.
Pre hospodársky úspech Európy je nevyhnutná úplná realizácia jednotného trhu.
Konkrétne, rôzne nedávno prijaté legislatívne opatrenia v oblasti finančných služieb prešli dlhú cestu smerom k vytvoreniu jednotného európskeho trhu s vysokými regulačnými normami a podporou výhod pre spotrebiteľa v tejto oblasti.
V niektorých prípadoch sa tieto normy stávajú celosvetovými normami a ďalším stupňom je zabezpečenie správnej implementácie a rovnakého presadzovania regulácie upravujúcej túto oblasť v celej Európskej únii.
Ďalšej nepotrebnej regulácii sa budeme samozrejme brániť.
Jednotnému trhu s finančnými službami na úrovni maloobchodu ešte stále stojí v ceste veľa kultúrnych, tradičných, právnych a daňových bariér.
Preto sa tešíme na preskúmanie bielych kníh Komisie o maloobchodných finančných službách a hypotekárnych úveroch, aby sme videli, ako sa dá dosiahnuť zlepšenie s čo najmenšími možnými rušivými zásahmi.
Rád by som spomenul Lamfalussyho proces, pretože doposiaľ veľmi pomáhal pri prispôsobení základnej legislatívy v oblasti finančných služieb skutočnému svetu subjektov a regulátorov trhu.
Proces je stále v učebnom štádiu, ale spracovalo sa veľké množstvo právnych predpisov a prvé náznaky sú pozitívne.
Aj keď vo vynikajúcej správe pána Toubona sa nachádza väčšina zmien a doplnení Hospodárskeho výboru, je mi ľúto, že neboli zahrnuté aj tie, ktoré sa týkajú Lamfalussyho procesu.
Jednou oblasťou, za ktorú nesie zodpovednosť Hospodársky výbor a ktorá stále prekáža fungovaniu jednotného trhu, je daňový systém.
Súčasné systémy DPH a spotrebnej dane očividne bránia plnej realizácii jednotného trhu a jeho výhod pre spotrebiteľov a podniky, i keď v tejto citlivej oblasti plne uznávam pravidlo jednomyseľnosti a zvrchované právo členských štátov na stanovenie svojich vlastných sadzieb dane.
Preto naliehame na Komisiu, aby predložila praktické návrhy, najmä pokiaľ ide o režimy dane internetového a cezhraničného obchodu, ktoré občanom EÚ uľahčia plné uplatňovanie práva na voľný pohyb tovaru.
Vážený pán predsedajúci, ako predsedníčka Výboru pre vnútorný trh a ochranu spotrebiteľa by som chcela pochváliť pána Tourbona najmä za spôsob, akým pracoval na dosiahnutí dohody všetkých skupín o súbore odporúčaní v rámci preskúmania vnútorného trhu, ktorý, ako verím, Komisia ako aj dnešná rozprava prijme.
Chcem vyzdvihnúť niektoré návrhy, o ktorých sa domnievam, že sú rozhodujúce pre zapojenie občanov do pokroku a rozvoja vnútorného trhu a najmä pre zvýšenie dôvery.
Veľmi dôležitým návrhom je širšie zapojenie národných parlamentov aby sa viac zohľadňovali názory členských štátov a ich občanov.
Rovnako dôležité je zahrnutie sociálneho a environmentálneho rozmeru vnútorného trhu a samozrejme vnútorný trh musí našim spotrebiteľom a malým podnikom naďalej poskytovať väčší výber, lepšiu kvalitu a konkurenčné ceny.
Zníženie administratívnej záťaže, podporenie inovácie a ochrana nášho duševného vlastníctva nám umožní súťažiť v celosvetovom meradle.
Dôvera spotrebiteľov voči vnútornému trhu môže fungovať iba vtedy, ak si občania budú uvedomovať výhody a využívať práva a možnosti, ktoré majú ako členovia EÚ.
Preto dúfam, že našim spotrebiteľom poskytneme viac než jednoduchú ochranu a zabezpečíme pre nich odškodnenie v prípade problémov.
V tejto súvislosti by som chcela poukázať na veľmi dôležitú prácu, ktorú uskutočňuje sieť SOLVIT a európske spotrebiteľské strediská.
Tieto neformálne, praktické siete zabezpečujú rýchle riešenia veľmi zložitých problémov v oblastiach vnímaných našimi občanmi ako byrokratické prostredie.
Jedným z dôvodov, prečo naši občania nechcú nakupovať za hranicami je to, že neveria, že v prípade problémov budú mať nárok na odškodnenie.
Komisia by preto mala posilniť tieto siete ako základný prvok procesu preskúmania.
Myslím si, pán komisár, že zdieľame rovnaké ciele: dosiahnuť - ako ste to povedali vo svojich úvodných poznámkach - aby vnútorný trh bol vhodný a prístupný pre všetkých a myslím si, že teraz chceme spolu s vami pracovať na zabezpečení trvalého prístupu k vnútornému trhu, výhod a skutočnej ochrany s nápravnými prostriedkami a odškodnením pre našich občanov.
Vážený pán predsedajúci, pán komisár, chcel by som povedať tri poznámky.
Prvá je poďakovanie pánovi Toubonovi za spôsob, akým celý proces riadil.
Myslím si, že všetci poslanci bez rozdielu boli naozaj veľmi spokojní s tým, ako celý proces prebiehal.
Myslím si, že správa je veľmi dobrá a vyvážená.
Moja druhá poznámka sa týka predaja vnútorného trhu.
Myslím si, že tento dokument sa pokúša predať vnútorný trh a my to naozaj musíme urobiť.
Pán Goebbels, predtým ste sa zmieňovali o takzvanom "škandinávskom modeli".
Takže, dovoľte mi povedať, že škandinávsky model sa na jednej strane týka sociálneho blahobytu, ale na druhej strane aj hospodárskej otvorenosti.
Sú to krajiny, ktoré plne dodržiavajú pravidlá jednotného trhu - voľný pohyb tovaru, voľný pohyb služieb - s poľskými inštalatérmi! - voľný pohyb peňazí a voľný pohyb osôb, s ľuďmi z iných krajín, ktorí prichádzajú za prácou, takže zároveň sú to aj otvorené hospodárstva.
Môj argument je, že by sme jednotný trh nemali potláčať, pretože to je pravdepodobne najlepšia vec, ktorú sme kedy v Európskej únii urobili.
Nakoniec by som vám chcel uviesť príklad toho, ako jednotný trh nefunguje.
Je to príklad zo skutočného života.
Kapitán fínskeho Finnairu si začiatkom leta kúpil auto v Taliansku, neuvediem, aký typ auta.
Polhodinu potom, ako vyšiel z obchodu, ho zastavila polícia.
Vzali mu jeho dočasné poznávacie značky, ktoré boli legálne, zakúpené v Nemecku a zabavili mu auto a nevrátia mu ho dovtedy, kým v decembri neprebehne súdny proces.
Môže sa veľmi ľahko stať, že príde o svoje auto a my tu hovoríme o vnútornom trhu, kde by mal byť úplný a voľný pohyb tovaru.
Takže podľa môjho názoru je táto správa skvelá a ukazuje, že naozaj musíme pokračovať na zlepšovaní a práci na jednotnom trhu, ktorý zabezpečuje citlivú rovnováhou voľnej súťaže a sociálneho blahobytu.
(RO) Vážený pán predsedajúci, milí kolegovia, rozvoj jednotného trhu je základným faktorom európskej integrácie.
Nemalo by sa však naň pozerať ako na cieľ sám osebe, pri ktorom nezáleží na sociálnych následkoch.
Po poslednom rozšírení je Európska únia väčšmi hospodársky nejednotná ako v minulosti.
Táto nejednotnosť sa môže považovať za výhodu pre niektoré neoliberálne politiky, ale nie pre všetkých občanov.
Ako vyhlásil Jacques Delors: hospodárska súťaž je pre spoločnosti, solidarita je pre ľudí.
Z tohto hľadiska má Toubonova správa okrem nepochybných kvalít niektoré slabosti.
Lisabonskú stratégiu, znalostné hospodárstvo a vysokokvalitné pracovné miesta, kde komparatívnou výhodou nemôže byť lacná pracovná sila, podporujeme teoreticky všetci.
V správe sa tiež konštatuje, že je potrebné podporiť mobilitu pracovníkov, ktorá je významným prostriedkom na zvýšenie konkurencieschopnosti podnikov.
Ako socialisti si myslíme, že odstránenie všetkých prekážok vzhľadom na voľný pohyb osôb a pracovnej sily je základné právo ustanovené zmluvami.
Podporovanie mobility výlučne z hospodárskych dôvodov už spôsobuje vážne sociálne následky v krajinách pôvodu pracovníkov: okrem straty reálnych štátnych príjmov je tu strata špecialistov a kvalifikovanej pracovnej sily, vyľudňovanie a pokles aktívneho obyvateľstva, tisíce detí žijúce bez rodičov a vyžadujúce si osobitné vzdelávacie a sociálne služby.
Dlhodobé spoločenské a ľudské náklady ešte nie sú známe.
Preto požadujeme prieskum tohto konkrétneho problému, pretože hospodárske opatrenia by nikdy nemali mať nepriaznivý vplyv na sociálny aspekt.
(potlesk)
(ES) Vážený pán predsedajúci, najprv mi dovoľte pochváliť spravodajcu pána Toubona za obsah jeho správy a za to, že dokázal získať širokú podporu na jej schválenie v tomto pléne.
Nepoviem nič nové, ak na tomto mieste znovu potvrdím, že pri budovaní jednotného trhu v Európskej únii sa urobil veľký pokrok, napriek tomu je však tiež dôležité zopakovať, aj keď to môže byť zrejmé, že pred nami je ešte dlhá cesta.
Som presvedčená, že skúsenosť nám ukazuje, že otvorené hospodárstva sú hospodárstva, ktoré rastú najrýchlejšie a že zvyšujúca sa hospodárska súťaž vždy prináša spotrebiteľom výhody z hľadiska kvality a ceny tovaru a služieb, ktoré súťažia alebo sa objavujú na trhu.
Nie je možné sa domnievať, že na globalizovanom trhu, akým je trh v dnešnom svete, sa dá pokrok uskutočniť pomocou ochranných opatrení a samozrejme Európska únia ako hospodársky účastník na svetovej úrovni bude mať silné hospodárstvo, iba ak bude naďalej presadzovať opatrenia na liberalizáciu, budovanie a prehĺbenie jednotného trhu.
Ľudia sa pri mnohých príležitostiach vyjadrili o rastúcej hospodárskej súťaži a opatreniach na liberalizáciu Európskeho trhu ako o zrieknutí sa európskeho sociálneho modelu alebo ako o zrieknutí sa ochrany poskytovanej sociálnymi právami.
Myslím si, že pravdou je presný opak, totiž na to, aby sa európsky sociálny model naďalej zlepšoval a európski občania aj naďalej využívali sociálne ochranné opatrenia a dobré sociálne služby, je dôležitý rast európskeho hospodárstva a zdôrazňujem, že tento rast bude možný iba vtedy, ak prehĺbime európsky jednotný trh.
Povedala som, že sa urobil veľký pokrok, ale stále máme pred sebou ešte veľa práce a jeden z mojich kolegov práve uviedol niekoľko konkrétnych príkladov.
Myslím si, že je dôležité odstrániť prekážky, aby malé a stredné podniky mohli fungovať v celej Európskej únii.
Ako sa uvádza v správe, dôležité je tiež preskúmať a rozvinúť trh s maloobchodnými finančnými službami a najmä práva duševného vlastníctva.
Chcem požiadať Komisiu, aby vyzvala vlády jednotlivých členských štátov a Radu na zabezpečenie náležitého transponovania ustanovení Spoločenstva do vnútroštátnych právnych predpisov.
(DE) Vážený pán predsedajúci, sme za odstránenie obmedzení vnútorného trhu, aby sa podporili jeho pozitívne účinky, ako je trvalo udržateľný rast a v tomto procese je dôležité venovať primeranú pozornosť sociálnym zárukám pre občanov.
Služby všeobecného záujmu, to čo nazývame "základné" formy poskytovania, sa z dôvodu ich osobitnej dôležitosti nemôžu jednoducho ponechať voľnému pôsobeniu trhu.
Osobitný súbor pravidiel je potrebný najmä v oblasti zdravia a v sociálnej oblasti.
Je mi ľúto, že v odseku 16 vidím celkom zbytočnú zmienku o jadrovej energii.
Táto technológia je nesporne vysoko riziková a vystavuje obyvateľstvo ohrozeniu.
V tomto bode preto správu nemôžem podporiť.
Treba tiež povedať, že neistotu pri transponovaní práva EÚ vytvárajú rozdielne interpretácie členských štátov.
Ako vyplynulo z mnohých štúdií, je to veľká prekážka úplnej realizácie vnútorného trhu.
Nakoniec by som sa chcel zmieniť o medzinárodnej dôležitosti európskych noriem.
Dobrou ilustráciou toho, aké je v dialógu s externými obchodnými partnermi dôležité, aby sme mali medzinárodne uznávané normy, je súčasný spor týkajúci sa nekvalitných hračiek z Číny.
V záujme ochrany európskych spotrebiteľov však potrebujeme opatrenia na zlepšenie bezpečnosti výrobkov a potravín, aj keď krajiny ako Čína sa cítia príliš zaťažené dlhým zoznamom požiadaviek na kvalitu.
(SV) Vážený pán predsedajúci, pán komisár, vnútorný trh je jedným z najdôležitejších základných pilierov pre spoluprácu v rámci Európskej únie.
Spolupráca sa zakladá na vzájomnej dôvere a uznaní medzi členskými štátmi.
Preto je tiež rozhodujúce, aby každý prispieval rýchlou a účinnou implementáciou právnych predpisov EÚ, ktoré sa musia transponovať do vnútroštátneho práva.
Dobrým spôsobom monitorovanie dodržiavania je SOLVIT a môže sa ďalej rozvíjať.
My politici, ktorí pracujeme na európskej úrovni v Parlamente alebo v Rade, sme zodpovední za zabezpečenie toho, aby právne predpisy podporovali hospodársku súťaž a nevytvárali zbytočnú administratívu a aby vyhovovali potrebám a riešili problémy, ktoré dosiaľ existujú.
Na tento účel musíme vytvoriť politický konsenzus a široké porozumenie dôležitosti vnútorného trhu, ku ktorému pán Toubon aj Komisia veľmi dobre prispeli.
Ďakujem vám, pán Toubon.
PPE-DE chce jednu Európu pre všetkých, s pracovnými príležitosťami pre všetkých, efektívnym zdravotníctvom a bez chudoby.
EÚ, ktorá môže byť ešte silnejšia.
Jediným spôsobom, ako to dosiahnuť, je zabezpečenie konkurencieschopnosti trhu a to, aby obchodovaniu neprekážali zastarané právne predpisy, zbytočné colné poplatky, dotácie alebo regulácie trhu.
Bez hladko fungujúceho trhu a silných európskych spoločností nie sú peniaze na sociálne zabezpečenie.
Vnútorný trh a konkurencieschopnosť automaticky vytvárajú sociálne zabezpečenie a podmienky pre blahobyt.
(HU) Na začiatok by som chcela povedať, ako veľmi sme uvítali jasnú a širokú diskusiu s kolegami pána Toubona, ktorá sa uskutočnila v minulom roku pred prípravou tejto správy.
Rada by som tiez žablahoželala samotnému pánovi Toubonovi za vypracovanie správy.
Ja osobne sa chcem najprv vyjadriť k odseku 40, ktorý zdôrazňuje zodpovednosť členských štátov.
Mojou hlavnou myšlienkou je, že za transponovanie pravidiel vnútorného trhu členské štáty nezodpovedajú Európskej komisii ani Európskemu parlamentu, ale predovšetkým sami sebe a sebe navzájom a predovšetkým vlastným občanom a vlastným podnikom.
Nemôžme preto ignorovať hodnotiacu tabuľku vnútorného trhu z júla 2007 a informácie, ktoré obsahuje.
Podmienkou pre nové členské štáty, ktoré pristúpili v rokoch 2004 a 2005 bolo zavedenie a transponovanie úplného acquis communautaire.
Z hodnotiacej tabuľky môžeme vidieť, že dva roky po uplynutí konečného termínu sú držiteľmi rekordu za oneskorené transponovanie smerníc bez výnimky staré členské štáty, ktoré sa podieľajú na štyroch najväčších deficitoch transpozície.
Pomer nesplnenia povinností týkajúcich sa vnútorného trhu medzi jednotlivými starými a novými členskými štátmi je 1:2, ale niekedy, ako napríklad medzi Slovinskom a Talianskom, môže byť až 1:8.
Priamym dôsledkom tohto je, že tí, ktorí rešpektujú zákon, strácajú z dôvodu nerovného zaobchádzania a diskriminácie.
Keď hovoríme o budúcom vnútornom trhu, všetci musíme trvať na tom, že podniky a krajiny, ktoré sa pridržiavajú predpisov a transponujú acquis communautaire nesmú prebiehajúcim rozvojom vnútorného trhu utrpieť straty.
Chcela by som poďakovať spravodajcovi.
Pán komisár, pred pätnástimi rokmi sa členské krajiny dohodli na hlbšej hospodárskej integrácii a zaviazali sa vytvoriť jednotný európsky priestor pre voľný pohyb tovaru, služieb, kapitálu a osôb.
V deväťdesiatych rokoch tak vzniklo konkurencieschopné prostredie pre podnikateľov, ktoré spotrebiteľom prinieslo širokú ponuku a nižšie ceny.
Po roku 2000 však zisťujeme, že najmä staré členské štáty skryto aj viditeľne chránia vnútroštátne malé trhy pred konkurenciou zo susedných štátov, tolerujú administratívne a iné prekážky a blokujú tak rýchle a úplné dokončenie spoločného vnútorného trhu bez prekážok.
Je to paradoxné správanie, keď si uvedomíme, ako rýchlo sa liberalizuje svetový obchod a s akou náhlivosťou v Európe poskytujeme priestor pre tovar z tretích krajín.
Pritom zdravý európsky trh by bol kľúčom k riešeniu výziev globalizácie a našej nezamestnanosti.
Príčinou tejto iracionálnosti je populizmus a vyvyšovanie falošných národných záujmov nad spoločné záujmy spotrebiteľov a podnikateľov.
Vítam preto zelenú knihu Komisie a navrhovanú revíziu, ktorá odhalí obchádzanie platnej európskej legislatívy v mnohých krajinách a ukáže tiež trhliny, ktoré znižujú dôveru v jednotný trh.
Ako napríklad nejednoznačnosť, kedy sa uplatňuje zásada krajiny pôvodu a kedy nie.
Aby trh mohol dobre fungovať, potrebujeme pokročiť v liberalizácii sieťových služieb a doriešiť tiež trh finančných služieb a prekonať aj mýty v zdravotných a sociálnych službách.
Zavedenie eura a nedávne smernice spriehľadnili a prehĺbili obchod v rámci Únie.
Všetci však vieme, že podnikatelia sú zaťažovaní narastajúcou administratívou a pritom potrebujeme rovnaké podmienky pre spravodlivú medzinárodnú súťaž.
Potrebujeme modernizáciu a zjednodušenie právnej regulácie.
Apelujem na Komisiu, aby venovala mimoriadne úsilie kontrole implementácie existujúcich smerníc, ďalej aby pokročila v oblasti vzájomného uznávania a aby prípadnú ďalšiu harmonizáciu navrhovala až potom.
Uvedomujem si, že globalizácia obchodu si vyžaduje pokrok v štandardizácii ďalších výrobkov a dohodu o európskej značke pôvodu.
Súhlasím, že rozdiely v oblasti daní z príjmov právnických osôb sú zdrojom napätia, ktoré si vyžaduje ďalšiu diskusiu.
Európsky trh nie je dogmou, ale procesom.
(FI) Vážený pán predsedajúci, nemali by sme útočiť na globalizáciu kvôli škodám, ktoré spôsobuje, ale podniknúť konkrétne kroky.
Ochrana vnútroštátnych trhov ochromuje náš kontinent a tak ohrozuje jeho hospodársky rast, od ktorého závisí aj sociálna Európa.
V správe sa správne zdôrazňuje dôležitosť dokončenia procesu, prostredníctvom ktorého sa hospodárskej súťaži otvorí predovšetkým oblasť energie a komunikácie, pretože rozvinuté a otvorené siete sú v konečnom dôsledku v záujme spotrebiteľa a zaručujú rast.
Na urýchlenie tohto vývoja potrebujeme tiež efektívne regulačné mechanizmy a monitorovanie.
Jeden mechanizmus by sa mal začleniť do tzv. zásady zodpovednosti cezhraničného klienta.
Podľa tejto zásady by každý, kto si objednáva prácu alebo služby, zodpovedal za zabezpečenie transparentnosti činností a dodržiavanie záväzkov subdodávateľmi.
Pri posudzovaní rôznych alternatív získavania energie zastáva táto Únia a tento Parlament príliš ideologické stanovisko.
Škodlivým vplyvom klimatických zmien sa predchádza znižovaním emisií.
Na rozdiel od toho, čo tu napríklad práve teraz povedal pán Bulfon, nie je reálne predpokladať, že skutočné a efektívne výsledky dosiahneme bez toho, aby súčasťou riešenia bola jadrová energia.
Našim prvoradým cieľom musí byť zníženie využívania fosílnych palív.
Úvodom by som chcela vyzdvihnúť iniciatívnu správu kolegu Jacquesa Toubona, ktorá je vynikajúcim a vyváženým podkladom pre pripravované oznámenie Komisie.
Napriek tomu, že štyri základné slobody boli garantované už Rímskymi zmluvami, stále existuje množstvo prekážok pri ich uplatňovaní.
Preskúmanie súčasnej situácie na vnútornom trhu je príležitosťou, aby sme podporili existujúce pravidlá a zrevidovali zastarané.
Tento nový prístup môže odstrániť priepasť medzi potenciálnou a skutočnou situáciou a poskytne riešenia na odstránenie bariér medzi trhmi 27 členských krajín.
Súhlasím so spravodajcom, že úspech jednotného trhu spočíva na troch pilieroch, ktorými sú zlepšenie postavenia spotrebiteľov a vytvorenie priaznivého prostredia pre podnikanie, zvlášť dôležitého pre malé a stredné podniky.
Konkrétnym príkladom je potreba zlepšiť prístup malých a stredných podnikov k verejným zákazkám.
V rámci druhého piliera by sme mali odstrániť ešte stále pretrvávajúce bariéry, napríklad prekážky pri budovaní jednotného platobného priestoru.
Tretí pilier spočíva v posilnení medzinárodnej dimenzie vnútorného trhu EÚ budovaním rozsiahlejšieho transatlantického vnútorného trhu.
EÚ bude v rámci svetového hospodárstva prosperovať iba vtedy, ak dosiahne, alebo dokonca prekoná inovačné schopnosti svojich obchodných partnerov, preto potrebuje osobitné opatrenia na zvýšenie inovačných schopností.
Členské štáty musia vytvoriť priaznivé prostredie pre aktívnu spoluprácu medzi podnikmi, verejným sektorom a akademickou obcou.
Pretavenie verejných a súkromných investícií do vysoko špecializovaných výskumných centier prepojených s univerzitami môže vytvoriť živnú pôdu pre podnikateľskú obec zajtrajška.
(DE) Vážený pán predsedajúci, pán komisár, dámy a páni, mnohí občania by mohli dnešnú rozpravu považovať za dosť zvláštnu: veď napokon, vnútorný trh má viac ako 15-ročné skúsenosti a mnohí ľudia si naň celkom navykli.
Niektoré zarážajúce nedostatky, spôsobené v niektorých prípadoch ochranárskym správaním niektorých členských štátov, však pretrvávajú aj po tomto dlhom čase.
Niektoré veci sa v priebehu rokov pokazili.
Občania - spotrebitelia, majú menšiu slobodu výberu a trh v žiadnom prípade nevytvára rovnaké podmienky, možno pre veľké spoločnosti ale určite nie pre MSP.
Všetci zdieľame názor, že vnútorný trh nie je samoúčelný a dúfam, že nehovorím iba za Parlament, ale aj za Komisiu a Radu.
Chcela by som citovať jedného z veľkých zakladateľov jednotného trhu Jacquesa Delorsa, ktorý hovoril o troch kľúčových zásadách: hospodárskej súťaži, ktorá povzbudzuje, spolupráci, ktorá posilňuje a solidarite, ktorá zjednocuje.
Posledná z týchto troch zásad sa rokmi trochu zahmlila.
Solidarita a súdržnosť na vnútornom trhu je pre nás, sociálnych demokratov veľmi dôležitá.
Toto je môj záverečný bod: efektívny trh predpokladá účinné ochranné opatrenia a ochranu spotrebiteľa.
Iba ich prijatím dokážeme vybudovať dôveru, ktorú nám každý pripomína.
V posledných rokoch vzrástol počet výrobkov, ktoré obsahujú nebezpečné látky alebo predstavujú nebezpečenstvo. Čínske hračky sú iba špičkou ľadovca.
Predmetom sťažností sú tisíce výrobkov.
Naša a tiež Vaša úloha, pán komisár, teda spočíva v tomto: musíme využiť náš balík opatrení na kontrolu trhu, aby sme získali naspäť dôveru ľudí, musíme prijať opatrenia a nie jednoducho nechať veci tak, ako sú.
(RO) Vážený pán predsedajúci, pre Európsku úniu je nevyhnutná hospodárska a sociálna súdržnosť ako aj solidarita.
Štrukturálne fondy prispievajú k rozvoju všetkých európskych regiónov a sú dôležité najmä pre nové členské štáty.
Potrebujeme nielen hospodársku úniu s najdynamickejším znalostným hospodárstvom, ale tiež sociálnu Európu, kde každý zohráva svoju úlohu a v ktorej sú vysokokvalitné a takmer 500 miliónom európskych občanov dostupné verejné služby.
Potrebujeme zdravotnícke a vzdelávacie služby, potrebujeme udržateľný systém sociálnej ochrany.
Pre hospodársky rozvoj EÚ je nevyhnutná doprava, energia, komunikácie, treba však zabezpečiť, aby k týmto službám mal prístup každý.
Pre transparentnosť a kvalitu verejných služieb je nevyhnutná elektronická verejná správa a rozvoj finančných služieb, pretože by mali tiež zabezpečiť ochranu spotrebiteľa v digitálnom prostredí.
Dúfame, že budú odstránené obmedzenia prístupu rumunských a bulharských pracovníkov na trh práce Spoločenstva.
Nediskriminačný prístup na európsky trh práce je preto dôležitý pre zabezpečenie rovnakých pracovných podmienok a zabránenie sociálnemu dampingu.
(PL) Vážený pán predsedajúci, vnútorný trh ako jeden z pilierov Európskej únie podlieha ustavičným zmenám.
Každý deň vidíme, ako naozaj veľmi ovplyvňuje životy bežných občanov.
Prehĺbenie európskej integrácie závisí priamo od prehĺbenia integrácie medzi hospodárstvami jednotlivých členských štátov.
Pre všetkých občanov je preto veľmi dôležité, aby sa prijalo rozhodujúce opatrenie, ktorým by sa vnútorný trh postupne zbavil bariér a prekážok pohybu osôb, kapitálu, tovaru a služieb.
Správa pána Toubona je precízna správa, ktorá stanovuje oblasti, na ktoré by sa mali zameriavať právne predpisy a politika EÚ, aby sa zlepšilo fungovanie vnútorného trhu.
Upozorňuje na mnohé otázky, ktoré by sa mali v našej práci stať prvoradými a najmä na získanie dôvery občanov, spotrebiteľov aj podnikateľov na vnútornom trhu.
Bezvýhradne podporujem myšlienku obsiahnutú v správe pána Toubona, že národné parlamenty by sa mali zapájať do legislatívnej práce Parlamentu, výsledkom čoho bude výrazné priblíženie EÚ k našim občanom.
Je to veľmi užitočný návrh.
Nakoniec by som ako bývalá podnikateľka chcela doplniť, že súhlasím so všetkými odporúčaniami v správe, ktoré sa týkajú odstránenia administratívnej záťaže podnikov.
Hospodárstvo EÚ bude schopné súťažiť s hospodárstvami Spojených štátov a Číny iba na základe konzistentnej, trhovo orientovanej a liberálnej politiky.
Blahoželám spravodajcovi k vynikajúcej správe, ktorej najväčším kladom je vyvážený obsah.
Jednoducho by som povedala, že táto správa predstavuje určitý druh nepolitického plánu, ktorý stanovuje priority našej práce na vnútornom trhu.
člen Komisie. - Vážený pán predsedajúci, vážené poslankyne, vážení poslanci, pozorne som počúval diskusiu o budúcnosti jednotného trhu a chcem sa poďakovať všetkým účastníkom za ich poznámky.
Preskúmanie jednotného trhu je dôležitou referenčnou súčasťou, ktorá Európe poskytuje hmatateľné výsledky s jasným zameraním na občanov.
Jednotný trh nie je prostriedkom na dosiahnutie cieľa.
Naše politiky musia slúžiť ľuďom a zlepšovať kvalitu ich života.
Všetci Európania, vy aj ja, by mali byť schopní sa s týmito politikami stotožniť.
V jednotnom trhu zostávajú veľké výzvy.
Niektoré z našich návrhov sú už na stole.
Ďalšie čoskoro prídu.
Pri týchto iniciatívach potrebujeme vašu podporu, aby sme ich doviedli do úspešného konca.
Prehodnocujeme spôsob riadenia jednotného trhu na národnej úrovni a na úrovni EÚ.
Akýkoľvek podnet sa dôkladne pripravuje podľa zásad lepšej právnej úpravy.
To nám umožňuje preskúmať pred prijatím opatrenia všetky možnosti a v špecifických oblastiach to môže zahŕňať zváženie samoregulácie.
Musíme zlepšiť vlastníctvo jednotného trhu.
Patrí naším spotrebiteľom, naším spoločnostiam, naším pracovníkom a našej občianskej spoločnosti.
Patrí vnútroštátnym, regionálnym a miestnym orgánom.
Musíme uľahčiť spoluprácu medzi členskými štátmi v každodennej praxi.
Chcem sa ešte raz poďakovať spravodajcovi a teším sa na ďalšie poznámky z Parlamentu v nadchádzajúcich mesiacoch.
Rozprava je ukončená.
Hlasovanie o tomto bode sa uskutoční dnes.
Písomné vyhlásenia (článok 142)
písomne. - Táto správa vypracovaná z vlastnej iniciatívy je vynikajúcou príležitosťou prispieť k súčasnému preskúmaniu jednotného trhu.
Je preto príležitosťou pre náš Parlament, aby zdôraznil výhody vyplývajúce zo skutočne dokončeného jednotného trhu.
Konkrétne, správa poukazuje na výzvy, ktorým čelí jednotný trh a zároveň predkladá konkrétne odporúčania.
Spomedzi týchto odporúčaní podporujeme najmä dôraz kladený na dôležitosť riešenia klimatických zmien prostredníctvom opatrení trvalo udržateľného rozvoja, potrebu podstatného zvýšenia dôvery spotrebiteľov voči cezhraničným nákupom, dôraz na konkurencieschopnosť, potenciál inovácií a MSP z hľadiska hospodárskeho rastu a zamestnanosti; podporenie skutočne voľného pohybu pracovníkov v rámci celej Únie a všeobecnejšie, odstránenie všetkých prekážok pri dokončení integrovaného a efektívneho jednotného trhu.
Samozrejme, že tieto odporúčania sa musia transponovať do smerníc jednotného trhu, aby sa zabezpečila ich úplná implementácia členskými štátmi.
Na dosiahnutie efektívneho dokončenia pravidiel jednotného trhu musí Únia samotná poskytnúť potrebné nástroje presadzovania na podporu spolupráce medzi vnútroštátnymi správami, zriadenie informačných kontaktných miest pre podniky a občanov, zlepšenie účinnosti postupu podávania sťažnosti a v prípade potreby vykonania opatrení prostredníctvom príslušných súdov.
písomne. - Jednotný trh je stále základným úspechom EÚ.
Je však ďaleko od toho, aby bol úplný.
Existujú nedostatky vzhľadom na všetky štyri slobody.
Vidíme takisto miznúcu dôveru zúčastnených strán v úspechy jednotného trhu.
Tieto sa zväčša považujú za samozrejmé.
Pokiaľ ide o pohyb tovaru, 25 % stále podlieha rôznym technickým prekážkam zo strany jednotlivých členských štátov.
Dúfajme, že súbor politík Komisie z januára 2007 sa rýchlo prevedie do cielených opatrení na vyriešenie zostávajúcich prekážok.
Pokiaľ ide o ľudí, pretrváva neistota v niektorých základných zásadách, najmä v prevoditeľnosti sociálnych práv.
Som rada, že o týchto politických mínových poliach, napríklad v oblasti dôchodkov a prístupe k cezhraničnej zdravotnej starostlivosti, sa postupne rokuje.
Pripravujú sa veľké zmeny týkajúce sa kapitálu a služieb.
Súčasný stav, napríklad vzhľadom na chýbajúcu spoločnú daň z príjmu právnických osôb, deformuje investičné rozhodnutia na jednotnom trhu a znevýhodňuje MSP.
Aj keď si EÚ prostredníctvom reformnej zmluvy vyhŕňa rukávy pre budúce výzvy, na dokončenie jednotného trhu je potrebný politický stimul.
Ten by sa mal zamerať na odstránenie nejasností v podnikateľskom prostredí, objasniť príslušný regulačný režim a snažiť sa znížiť administratívnu záťaž.
písomne. - Vcelku vítam správu spravodajcu a súhlasím, že rozvoj jednotného trhu poskytuje občanom Európy mnohé výhody, najmä tým, že spotrebiteľom poskytuje väčšie možnosti výberu a nižšie ceny, vytvára dynamické podnikateľské prostredie a umožňuje voľnú výmenu tovaru, služieb a myšlienok.
To zase uľahčilo európsku integráciu v širokej škále oblastí a naďalej podporuje schopnosť EÚ dosahovať svoje hlavné ciele.
Mám však výhrady k jednotlivým prvkom tejto správy.
Nesúhlasím s tým, že zavedenie spoločného konsolidovaného základu dane navrhované v tejto správe je nevyhnutné alebo potrebné.
Domnievam sa, že takýto návrh, ak by bol predložený Komisii, by bol prvým krokom smerom k harmonizácii dane, čo by som pokladala za neprijateľné.
Som presvedčená, že na stanovenie povahy a rozsahu príslušných daňových systémov majú najlepšie predpoklady členské štáty.
Nakoniec sa domnievam, že orientácia správy na jadrovú energiu ako dôležitú súčasť kombinácie zdrojov energie EÚ je nesprávna a tento prvok správy nebudem podporovať.
Stanovy európskej súkromnej spoločnosti, právo obchodných spoločností (rozprava)
Ďalší bodom je ústna otázka o súčasnom stave legislatívneho postupu týkajúceho sa "Stanov európskej súkromnej spoločnosti" a "štrnástej smernice o práve obchodných spoločností" - B6-0137/0000), ktorú predložil pán Giuseppe Gargani v mene Výboru pre právne veci Komisii.
autor. - (IT) Vážený pán predsedajúci, pán komisár, dámy a páni, rozprava o tejto otázke je veľmi dôležitá, pretože má značný politický aj inštitucionálny význam.
Chcem veľmi jasne povedať a prevziať za svoje slová zodpovednosť, že Európska komisia vážne sklamala Európsky parlament, pretože nerešpektovala oficiálne požiadavky Parlamentu a nepredložila návrhy na právne predpisy o európskych súkromných spoločnostiach a o zmene sídla kapitálových spoločností.
Legislatívny návrh o stanovách spoločnosti sa oficiálne požadoval vo februári 2007 na základe článku 192 zmluvy a ako chcem zdôrazniť a požiadať pána komisára, aby počúval, pretože toto je veľmi dôležitá ústna otázka, pán predsedajúci, na ktorú sa musí dať odpoveď po dôkladnej rozprave, spolu s vypočutím kvalifikovaných a reprezentatívnych odborníkov, ktorí potvrdzujú, aký je takýto nástroj potrebný a aký užitočný by bol pri podpore malých podnikov, ktoré sa snažia efektívne fungovať na vnútornom trhu.
Pán komisár, povinnosťou Komisie bolo okamžite začať postup na prijatie legislatívneho návrhu a začať s hodnotením vplyvu.
Okrem toho Komisia už disponovala realizačnou štúdiou z decembra 2005, ale neurobila nič a namiesto toho si dala načas až do júla, kedy začala konzultácie o potrebe, opäť nič viac než hypotetickú diskusiu o európskej súkromnej spoločnosti, akoby Parlament, ako zvolený zástupca Únie ako celku, nemohol legitímne požadovať akt hmotného práva.
Nebudem podrobne skúmať európske právne predpisy, pretože o právnych aspektoch tejto otázky bude o chvíľu hovoriť Klaus Lehne, jeden z hlavných odborníkov Komisie a vedúci odborník v tejto oblasti.
Chcem sa pozrieť na problém hlbšie a pripomenúť pánovi komisárovi, aby mohol náležité zvážiť všetko, čo poviem o vzťahu, ktorý existuje medzi inštitúciami a na ktorom sa má zakladať nevyhnutná spolupráca medzi Komisiou a Parlamentom.
Pán komisár, podľa môjho názoru ste sa vy osobne zachovali nezdvorilo voči Parlamentu, vy ste ignorovali Parlament.
Ignorovali ste požiadavku Parlamentu prijatú na základe článku 192 a osobitne medziinštitucionálnu dohodu "Lepšia tvorba práva", a tu sa vyskytli mnohé zlyhania z dôvodu nečinnosti; bol som predsedom tohto výboru a veľmi dobre si uvedomujem, aké množstvo otázok nie je vyriešených, aj keď sa Komisia oficiálne zaviazala, že bude požiadavky nielen zohľadňovať, ale tiež poskytovať parlamentným výborom rýchle a primerané odpovede .
A to sa vôbec nestalo!
Nesplnenie týchto povinností prináša Komisii zodpovednosť voči Európskemu parlamentu, ktorú by som nemal problém definovať právne.
Pán Lehne na konferencii o práve obchodných spoločností, ktorú organizovalo nemecké predsedníctvo, správne povedal, že Európska komisia by sa za nesplnenie svojich povinností mohla dostať pred Súdny dvor.
Parlament, a hovorím to veľmi zreteľne, by si mal uvedomiť, že Komisia na svojich internetových stránkach už potvrdila, že konzultácie konané v rokoch 1997 a 2002 ukázali veľký a konkrétny dopyt hospodárskych subjektov.
Komisia preto vie, aká je táto otázka dôležitá a uvedomuje si, že má úlohu a povinnosť odpovedať na požiadavky Parlamentu.
Nielen že Komisia neschválila tento legislatívny návrh, ale na berlínskej konferencii pán komisár zašiel tak ďaleko, že povedal, že je potrebná ďalšia diskusia o užitočnosti tohto návrhu.
To nás veľmi zmiatlo, pretože teraz musíme zvážiť, ako to hovorí pán komisár, či Európsky parlament má ešte šancu efektívne preukázať právoplatnosť tohto legislatívneho návrhu.
Končím tým, že smernica v tejto oblasti, by určite spoločnostiam poskytla stabilný právny základ pre slobodu usadiť sa a slobodu poskytovať služby.
Očakávame podrobný návrh od pána komisára, čo, myslím si, znamená nielen podporovať rôzne loby z Anglicka, Spojeného kráľovstva a Írska, ale aj riešenie nepriaznivej situácie.
Pán komisár, ako dobre viete, nemáme slúžiť záujmom jednotlivých krajín, ale záujmom Európanov!
Parlament nie je loby a my skutočne a presvedčivo vyjadrujeme túto požiadavku a túto potrebu!
, člen Komisie. - Vážený pán predsedajúci, ústna otázka, ktorú predložil pán Gargani v mene Výboru pre právne veci, mi dáva príležitosť poskytnúť vám aktuálne informácie o tom, kde sa Komisia nachádza vzhľadom na 14. smernicu Rady v oblasti práva spoločností a Európsku súkromnú spoločnosť (ESS).
Ako viete, Generálne riaditeľstvo pre vnútorný trh a služby začalo 20. júla v rámci nášho prístupu "lepšej právnej regulácie" verejné konzultácie o štatúte ESS.
Tieto konzultácie sa zameriavajú na získavanie názorov zúčastnených strán o potrebe takéhoto štatútu a na jeho možný obsah.
Viem, že Európsky parlament by chcel, aby Komisia tento proces urýchlila.
Potrebujeme však urobiť nevyhnutné prípravné práce.
Dôležitou súčasťou tejto prípravy sú konzultácie so zúčastnenými stranami o rôznych možnostiach právnej úpravy - t.j. jednotnejší ale menej pružný štatút alebo štatút, ktorý poskytuje používateľom veľkú slobodu, ale ktorého dôsledkom je veľký počet rôznych štruktúr ESS v Európskej únii.
Potrebujeme si vypočuť názory zúčastnených strán o tom, ktorá možnosť je pre spoločnosti najpríťažlivejšia.
Lepšia právna regulácia je o tomto.
Realizačná štúdia na konci roku 2005 ponúkla pomerne všeobecné hodnotenie súčasnej situácie, ale neposkytla jasnú odpoveď vzhľadom na najlepšie politické možnosti a možné prvky štatútu ESS.
Preto potrebujeme podrobnejšiu analýzu.
Štúdia samozrejme poskytne dobré podklady pre našu prácu.
Využili sme tiež správu Európskeho parlamentu o štatúte ESS a jeho odporúčania o možnom obsahu takéhoto štatútu.
Čo sa týka návrhu 14. smernice Rady v oblasti práva spoločností, prípravné práce na túto tému neboli presvedčivé.
Naša politika lepšej právnej regulácie a hodnotenia vplyvu si od nás vyžaduje, aby sme predtým, než sa do nej pustíme, preukázali, že príslušná iniciatíva má jasné hospodárske výhody.
V krátkom čase by som mal byť schopný presnejšie sa vyjadriť sa k tejto téme v súvislosti s pridanou hodnotou takéhoto návrhu.
Pred predložením takéhoto návrhu musíme uvažovať ďalej a to, úprimne povedané, prináša so sebou riziká kontroverzných postojov.
Ako poslanci vedia, polemiky sa neobávam, ale musím byť presvedčený, že výhody, ktoré by takáto iniciatíva mohla priniesť Európskej únii, si zaslúžia legislatívny návrh.
Nie je to o váhaní ale o presvedčení, že na odvedenie kvalitnej práce sú potrebné náležité prípravné práce.
V najbližších dvoch mesiacov budem informovať poslancov o tom, ako chcem v týchto dôležitých otázkach postupovať.
v mene skupiny PPE-DE. - (DE) Vážený pán predsedajúci, pán komisár, dámy a páni, predovšetkým musím povedať, že som rád, pán komisár McCreevy vo svojej odpovedi na túto ústnu otázku neodmietol návrhy Európskeho parlamentu.
Počas niekoľkých posledných rokov bolo toľko vypočutí a konzultácií o európskej súkromnej spoločnosti, že nemôžem pochopiť, prečo musíme mať tretie, štvrté, piate a snáď aj šieste vypočutie, či koľko ešte.
Táto záležitosť je uzavretá: pôvodný návrh máme v akčnom pláne Komisie.
Tento návrh schválila väčšina účastníkov v revidovanom akčnom pláne.
Vypočutia v Parlamente dali jednoznačnú správu.
Rozhodnutie Parlamentu nemohlo byť jasnejšie a z tohto dôvodu nemôžeme akceptovať žiadne ďalšie oneskorenia.
Experti sa vo všeobecnosti zhodli, že v smernici o cezhraničnom premiestnení sídla je medzera.
Európska únia ponúka slobodu pohybu kapitálu, t.j. možnosť pohybu majetku alebo kapitálu na iné miesto, ale ak vlastním podnik, v súčasnosti túto možnosť v rámci Európskej únie nemám, pretože sa nemôžem slobodne rozhodnúť, kde založím svoj podnik, alebo kam ho premiestnim.
To je veľmi zreteľne medzera v práve.
Komisia vo svojom ročnom legislatívnom programe oznámila svoj zámer túto medzeru uzavrieť.
Pretože zákonodarná moc je nečinná a nerobí nič na riešenie tých oblastí, v ktorých nám chýba harmonizácia, je z tohto dôvodu súčasná situácia jednoducho taká, že Európsky súdny dvor pripravuje v tejto oblasti svoju vlastnú judikatúru a inklinuje k deregulácii v štýle Divokého západu.
Je najvyšší čas, aby zákonodarná moc namiesto odovzdávania všetkej zodpovednosti Súdnemu dvoru začala konať.
Jeden bod na záver: monopol Európskej komisie na legislatívnu iniciatívu neexistuje vo vákuu.
Tak ako na každý monopol, treba sa naň pozerať v kontexte a v tomto prípade tento kontext vyplýva zo zmluvy a z medziinštitucionálnych dohôd.
Podľa týchto textov má Rada aj Európsky parlament nepriame právo legislatívnej iniciatívy.
Komisia sa v medziinštitucionálnych dohodách zaviazala, že bude reagovať na ich návrhy.
Preto chcem veľmi jasne povedať, že ak Komisia v stanovenej lehote nedoručí vecnú odpoveď na túto otázku, navrhnem Výboru pre právne veci, aby sme začali proti nej konanie za nečinnosť na Európskom súdnom dvore.
v mene skupiny PSE. - Vážený pán predsedajúci, vítam poznámky pána komisára, najmä preto, že záväzok na lepšiu právnu reguláciu zahŕňa jasnú tímovú prácu regulačných orgánov a tých ľudí, ktorí na tvorbe zákona pracujú spoločne.
Vítam tiež, že je mu jasné, že musia existovať hospodárske ciele a že musia vyjadrovať potreby trhu.
Keď si pozerám zhrnutie týchto konzultácií o práve obchodných spoločností, ktoré vypracovala Komisia, zisťujem, že na prijatie štatútu európskej súkromnej spoločnosti vyzýva menej ako polovica respondentov.
To je trochu v rozpore s niektorými tvrdeniami, ktoré sme doteraz počuli, preto by snáď mohol vysvetliť, aké presne boli tieto odpovede.
Tiež som si všimol, že väčšina ľudí žiadala skôr kodifikáciu a konsolidáciu súčasného práva obchodných spoločností než niečo, čo by išlo ďalej.
Očividne, má dosť ťažký rovnovážny zákon.
Chcel by som vedieť nasledovné: v akom rozsahu sme doposiaľ identifikovali jasnú potrebu právnych predpisov na európskej úrovni v protiklade k vnútroštátnym právnym predpisom?
Mám podozrenie, že v niektorých prípadoch prichádza tlak od tých, ktorí majú veľmi zložité vnútroštátne zákony a ktorí chcú, aby veci zjednodušil európsky zákon.
Problém je však v tom, že európske právo je nad vnútroštátnymi zákonmi a často zisťujeme, že to komplikuje život.
Samozrejme, že celkovým cieľom tohto postupu je zjednodušenie a objasnenie.
v mene skupiny ALDE. - Vážený pán predsedajúci, keď som naposledy hovorila o tejto veci vo februári, upozornila som komisára, že v správe Parlamentu sa mi nepozdávajú všetky tie odporúčania, ako napríklad veľkosť kapitálu, pretože som mala pocit, že by to vytvorilo diskriminačný štatút v prospech väčších spoločností.
Preto vítam skutočnosť, že v poslednej konzultácii komisár naliehavo žiada reakcie MSP.
Pri ich hľadaní však musíme byť aktívni všetci a musíme klásť dôraz skôr na malé ako na stredné podniky.
V rámci môjho regiónu to budem určite robiť a s potešením môžem povedať, že v Spojenom kráľovstve sú ďalšie orgány, ktoré sa správajú podobne, preto vítam úsilie uznať význam malých spoločností.
Často chýbajú informácie najmä z malých spoločností, hoci zároveň uznávame, že práve tieto spoločnosti nemajú prostriedky na zvládnutie rôznych zákonov a predpisov a preto, aspoň teoreticky chceme, aby z tohto štatútu mali najväčší úžitok.
Ako to vidím ja, toto plénum predložilo niektoré návrhy, ktorých prijatím by si tento štatút sotva získal priazeň veľmi malých spoločností, takže vzniká problém.
Moje posolstvo znie, aby sa zachovala jednoduchosť, v opačnom prípade by to prinajmenšom pre malé spoločnosti nebola žiadna zmena, ale iba figový list.
(FR) Vážený pán predsedajúci, pán komisár, dámy a páni, konkurencieschopnosť spoločností a účinnosť vnútorného trhu si vyžadujú tiež primeraný a moderný právny štatút spoločností.
V prípade veľkých podnikov sa urobil určitý pokrok prijatím nariadenia o stanovách európskej súkromnej spoločnosti 8. októbra 2001.
Európska komisia otvorila v roku 2004 diskusiu o novej forme európskej spoločnosti, určenej konkrétne pre malé a stredné podniky: európska súkromná spoločnosť.
Tento podnet prijali veľmi nadšene všetci tí, ktorí naň čakali posledných 30 rokov, áno skutočne 30 rokov.
Výsledky realizačnej štúdie stanov predložila Komisia v decembri 2005.
Tieto výsledky jasne ukázali, že prevažná väčšina hospodárskych subjektov v rozhovoroch uviedla, že si tieto stanovy želá z dvoch hlavných dôvodov.
Po prvé, zavedenie európskych stanov by malo výhodu v odstránení prekážok pri zakladaní a mobilite MSP v Európskej únii.
Po druhé, umožnilo by to vytvoriť európsku značku pre MSP, najme tie, ktoré sú v nových členských štátoch.
MSP sa európska súkromná spoločnosť javí ako účinný spôsob na získanie prístupu na európsky trh.
Jej prijatie by tiež nepriamo prispelo k rozvoju a harmonizácii vnútroštátneho práva, ktorá následne podporí rozvoj a integráciu európskeho hospodárstva.
Tieto nové stanovy by spĺňali potrebu zjednodušenia právnych nástrojov určených pre spoločnosti a zvýšili by ich efektívnosť.
Myslím si, že mnohé malé a stredné podniky by z takéhoto štatútu, ktorý by zrejme zostal dobrovoľný, získali.
Plán európskej súkromnej spoločnosti dôrazne podporujú hospodárske kruhy prakticky vo všetkých členských štátoch.
Určite je tomu tak v prípade Francúzska a Nemecka.
Parlament schválil iniciatívnu správu pána Lehneho, ktorého závery podporujem, v tejto chvíli sa však nedosiahol žiadny pokrok.
Preto podporujem otázky pána Garganiho, ktoré položil Komisii v mene JURI.
Je dôležité dozvedieť sa, aké základné problémy spôsobilo oneskorenie práce Komisie na tejto záležitosti.
(ES) Vážený pán predsedajúci, zdieľam názor, ktorý vyjadril pán Gargani a pán Lehne o potrebe urýchlenia pravidiel Európskej únie o sídlach spoločností a stanov európskej súkromnej spoločnosti.
Pán McCreevy nám v odpovedi povedal, že existujú určité problémy, že došlo k oneskoreniu, že o jednom z návrhov sa začali konzultácie a že k ostatným doteraz neboli formulované žiadne stanoviská.
Takže stojíme pred známym problémom prijatia právnych predpisov Spoločenstva a zlepšenia právnych predpisov Spoločenstva.
Pán Lehne objasnil, že ovzdušie medzi inštitúciami je ovzduším spolupráce. Parlament nestojí na jednej strane a Komisia na druhej.
Parlament verí, že Komisia môže predkladať legislatívne iniciatívy včas, pretože právo legislatívnej iniciatívy Komisie je súčasťou rámca pre spoluprácu s ďalšími inštitúciami.
Pán komisár McCreevy hovoril o ťažkostiach týkajúcich sa členských štátov, ale stále nám z tejto rozpravy nie je jasné, v čom námietky spočívajú a či pochádzajú zo súkromného sektora samotného, alebo predovšetkým od členských štátov.
Ktoré štáty nesúhlasia s prijatím takýchto právnych predpisov Spoločenstva?
Hovoríme výlučne o súkromnej opozícii?
Keď bude mať pán McCreevy ďalšiu príležitosť hovoriť, dúfam, že podrobnejšie vysvetlí, v čom spočívajú problémy, či v súkromnom sektore, alebo sú problémy predovšetkým s členskými štátmi.
člen Komisie. - Chcel by som poďakovať všetkým poslancom za ich pripomienky.
Obávam sa, že nemôžem súhlasiť s pánom Garganim, keď povedal, že Komisia neurobila nič a že ignorovala Parlament.
Keď sme 1. februára 2007 diskutovali v Bruseli o uznesení Parlamentu, zaviazal som sa, že budem podrobne odpovedať Parlamentu a som pevne rozhodnutý tento záväzok naplniť.
Počas našej diskusie 1. februára som zaznamenal tiež požiadavku mnohých poslancov, aby sa nevynechali prípravné práce.
Konzultácie o ESS sa riadne začali v júli.
Medzi účastníkmi existuje určitá podpora pre európsku súkromnú spoločnosť.
Ako však ukázal pán Titley aj pani Bowlesová, bolo by nesprávne predpokladať, že existuje zhoda o možnom obsahu.
Preskočením na záver vzniká riziko, že tento návrh zapadne bez povšimnutia.
Rozprava sa skončila.
Riziko zatvorenia lodenice v Gdansku (rozprava)
Ďalším bodom je vyhlásenie Komisie o riziku zatvorenia lodenice v Gdansku.
člen Komisie. - Vážený pán predsedajúci, týmto spisom sa zaoberám v mene mojej kolegyne, pani Kroesovej, komisárky pre hospodársku súťaž.
Komisia sa neusiluje o zatvorenie lodenice v Gdansku.
Lodenica v Gdansku zohrávala kľúčovú úlohu v európskej histórii a v boji za slobodu a zjednotenú Európu.
Radi by sme videli lodenicu, ako uskutočňuje ďalekosiahlu reštrukturalizáciu, aby sa stala úspešnou spoločnosťou, schopnou súťažiť v EÚ a na svetových lodiarskych trhoch.
V posledných desaťročiach sa reštrukturalizoval lodiarsky priemysel v celej Európe.
Komisia dobre vie, že pre mnohé lodenice a regióny to bol ťažký proces.
Mnohé lodenice boli zatvorené a lodiarska kapacita sa musela zredukovať.
Tam, kde sa na reštrukturalizáciu využila pomoc národného štátu, musela Komisia uplatniť svoju zodpovednosť podľa Zmluvy a zabezpečiť, aby sa nenarušili rovnaké podmienky lodiarov v Európskej únii.
Komisia má teraz rovnakú zodpovednosť v súvislosti s jej zásahom v prípade Gdanska.
Podmienky, podľa ktorých je štátna pomoc spoločnostiam, ktoré sa nachádzajú v ťažkostiach, v súlade so Zmluvou, sú jasne stanovené v usmerneniach Spoločenstva pre štátnu pomoc na záchranu a reštrukturalizáciu firiem, ktoré majú problémy.
Náležitá reštrukturalizácia lodenice v Gdansku sa veľa rokov odkladala; verejné financie sa nepoužili na vytvorenie životaschopných pracovných miest, ale na udržiavanie spoločnosti pri živote, spoločnosti, ktorá by za normálnych trhových podmienok prestala existovať.
Komisie má tri ciele.
Po prvé, zabezpečiť, aby reštrukturalizácia lodenice v Gdansku viedla k jej samostatnej, dlhodobej životaschopnosti.
Mohlo by to znamenať zredukovanie jej činností, ale napokon by to mohlo viesť ku vzniku menšej, ale efektívnejšej lodenice, schopnej stáť na vlastných nohách.
Po druhé, musí sa znížiť výrobná kapacita lodenice, aby sa obmedzilo narušenie rovnakých podmienok a akékoľvek poškodenie európskych konkurentov, spôsobené zásahom štátu.
Významný príspevok k plánu reštrukturalizácie musí teda pochádzať z vlastných zdrojov vrátane predaja aktív, ktoré nie sú nevyhnutné na prežitie lodenice, alebo z vonkajšieho financovania pri trhových podmienkach.
Po tretie, zabezpečiť rovnaké zaobchádzanie.
Lodenice v iných krajinách, ako aj poľské lodenice musia výrazne znížiť svoju kapacitu.
Lodenica v Gdansku nemôže byť výnimkou.
Iné členské štáty využívali na riešenie ťažkého prechodného obdobia a na podporu postihnutých regiónov štrukturálne fondy a ďalšiu pomoc zo strany EÚ.
Túto možnosť sme poľským orgánom opätovne pripomínali.
Komisia bola a zostane v úzkom a konštruktívnom dialógu s poľskými orgánmi pri hľadaní cesty vpred, na ktorej sú splnené podmienky pre zlučiteľnosť štátnej pomoci a štátnu pomoc je možné schváliť.
Tento proces prebieha.
Lodenica v Gdansku si zasluhuje životaschopnú budúcnosť rozvinutím novej a trvalo udržateľnej pozície v konkurencieschopnom lodiarskom priemysle EÚ.
v mene skupiny PPE-DE. - (PL) Vážený pán predsedajúci, ako poslanec EP za Gdansk pociťujem dvojnásobnú zodpovednosť: po prvé, za osud 3 000 pracovných miest a za podnik, ktorý má v Poľsku symbolický význam a po druhé, za zabezpečenie toho, aby sme zároveň rešpektovali zásady racionálneho hospodárstva, na ktorých je Európske spoločenstvo založené a ktoré priniesli prosperitu miliónom obyvateľov Európy.
Preto verím, že dnešná rozprava nebude politickou demonštráciou.
Okolo lodenice v Gdansku je príliš veľa politiky.
Lodenica sa doposiaľ príliš využívala politicky.
Verím, že toto bude krok k nájdeniu najlepších možných riešení.
Tiež verím, že takéto úmysly motivovali radikálnu ľavicu v Parlamente, ktorá na túto rozpravu vyzvala. Zdôraznil by som však, že to nie sú idealisti, ktorí hľadajú systém sociálneho šťastia, alebo praktici reálneho socializmu, ktorým sa v Poľsku hovorí "postkomunisti", ktorí ako akt politickej pomsty lodenicu v Gdansku dvakrát zatvorili, pričom poškodili hospodársku dôveryhodnosť a vytvorili jeden zo zdrojov dnešných problémov.
Bol som svedkom a skromným účastníkom všeobecnej eufórie v auguste 1980, ktorá viedla ku vzniku Solidarity a následne hnutia 10 miliónov ľudí.
Viem, že medzi 3 000 zamestnancami súčasnej lodenice sú ľudia, ktorí v tom čase riskovali svoje životy v mene ľudskej dôstojnosti, ľudských práv a ďalších hodnôt zakotvených v normách Európskej únie.
Robili to s odvahou ale tiež rozvážnosťou a bez uchýlenia sa k násiliu.
Preto nám tento prístup, ktorý nezahŕňa použitie násilia ako nástroja teroru, môže v dvadsiatom prvom storočí slúžiť ako vzor.
Samozrejme, že by som chcel, aby sa veľké robotnícke centrá, lodenice, bane a oceliarne, ktoré tvorili hlavnú časť Solidarity a ktoré poskytovali lodenici oveľa väčšiu podporu než izolované opozičné hlasy zo zahraničia, aby sa tieto centrá teraz stali príkladom hospodárskeho úspechu na voľnom trhu.
Ako však môžeme vidieť zo skúseností hlavných centier ťažkého priemyslu v západnej Európe, ktorým trvalo celé desaťročia, aby sa hospodársky pozbierali, bude to veľmi ťažké, ak nie nemožné v takom krátkom čase.
Platí to najmä v lodiarskom sektore, ktorý čelí konkurencii z ďalekého východu, Kórey, Číny a Vietnamu, kde sú rozhodujúce nízke mzdové náklady a predovšetkým celá škála otvorených a skrytých foriem zasahovania štátu.
Chcem, aby si aj Európska komisia uvedomovala zložitosť tejto situácie, pretože ak sa to nezoberie do úvahy, nahromadí sa frustrácia a v našej krajine zapustí korene politický populizmus.
Viem pochopiť frustráciu pracovníkov lodenice, ktorí majú pocit historických zásluh a ktorí, ako hovoria, sú konfrontovaní s bezduchou byrokraciou.
Je tu tiež frustrácia zo strany Európskej komisie, ktorá sa zaoberá výnimočne odhodlaným a odbojným podnikom, na ktorom si vylámala zuby nejedna vláda.
Viem, že pracovníci tejto lodenice by nemali byť trestaní za dosť nevhodný, alebo jednoducho ťažkopádny spôsob, akým tieto veci riešila súčasná vláda.
Viem tiež, že základom pre dohodu musí byť dlhodobá vízia a nie narýchlo navrhnuté plány.
Táto dlhodobá vízia znamená investora, ktorý vybaví lodenicu modernou technológiou, ktorá nahradí v lodenici zastaraný sklz.
A verím, že dnešná rozprava je krok presne týmto smerom.
v mene skupiny PSE. - (PL) Vážený pán predsedajúci, je správne, že máme rozpravu o lodenici v Gdansku.
Sú tu dve významné skutočnosti: prvá, že je výročie podpísania štetínskej dohody 30. augusta 1980 a gdanskej dohody 31. augusta 1980 a druhou veľmi dôležitou skutočnosťou je súčasná finančná situácia lodenice v Gdansku.
Lodenica v Gdansku je symbolom historických zmien v Poľsku a tiež veľkých zmien, ktoré nastali v Európe a medzinárodne.
Tu sa to začalo.
Je to tiež lodenica v Gdansku, kam v osemdesiatych rokoch prišli vedúci predstavitelia slobodného sveta, aby podporili vytrvalosť v boji.
Je to tiež tu, kde ľudia bojovali za ľudské práva, slobodu vyjadrovania, slobodné odborové zväzy, ľudskú dôstojnosť a vývoj podľa vtedy Európskeho hospodárskeho spoločenstva.
Je to preto živý pamätník toho, na čo môžeme byť hrdí, ale je to tiež lodenica; teraz je to snáď predovšetkým podnik, ktorý vyrába lode.
Pracovníci lodenice nám túto skutočnosť pripomenuli pred týždňom v Bruseli.
Nehovorili o historických zásluhách, ale o hospodárskych záležitostiach, o svojich životoch a práci.
Lodiarstvo je globálny priemysel.
Lode sa nemusia bezpodmienečne kupovať v Európe a dajú sa jednoducho kúpiť v Ázii.
Pán komisár, vzhľadom na to, čo bolo práve povedané, by sme sa pri rozhodnutiach týkajúcich sa konkurencieschopnosti nemali zameriavať výlučne na tzv. "spravodlivú hospodársku súťaž" v rámci EÚ.
Potrebujeme globálny prístup, t.j. na lodiarsky priemysel v Európskej únii sa musíme pozerať v rámci globálneho konkurenčného prostredia a potom zvážiť všetky okolité podmienky fungovania lodeníc v Európskej únii vrátane lodeníc v Gdansku a Štetíne.
Pravidlá trhu EÚ sú prijateľné a zásadne sa akceptujú, ale spôsob, akým sa implementujú a príslušný časový harmonogram musí byť reálny a najmä musí byť adresovaný konkrétnym hospodárskym jednotkám Preto môžu existovať určité pochybnosti o privatizácii ako prostriedku na dosiahnutie cieľa, t.j. privatizácii ako cieľa, ktorý sa musí dosiahnuť do určitého dátumu.
Preto vyzývam poľskú vládu, aby úzko spolupracovala s Komisiou a manažment lodenice, aby tento podnik efektívne spravoval.
v mene skupiny ALDE. - Vážený pán predsedajúci, predovšetkým by som chcel vyjadriť svoju radosť, že Európsky parlament sa dnes zaoberá touto záležitosťou a súhlas s touto iniciatívou.
Chcem poďakovať pánovi komisárovi McCreevymu za dnešné vyhlásenie a povedať, že je veľmi dôležité, aby sme o Európskej únii rozmýšľali ako o spoločenstve.
Pri vstupe do budovy Európskeho parlamentu prechádzame vedľa sochy, skulptúry s nápisom L'Europe a un coeur, Európa má srdce.
Preložené do jazyka politiky to vyjadruje silu európskeho sociálneho modelu.
Už je to 27 rokov, čo robotníci lodenice v Gdansku začali svoj boj proti komunistickému systému a za chlieb a slobodu.
Chceli prinavrátiť zmysel ľudskej práci a oslobodiť hospodárstvo od štátneho monopolu.
Táto historická lodenica teraz čelí dramatickému odporúčaniu Európskej komisie, aby sa jej výroba znížila o dve tretiny a aby sa v každom prípade zatvorili dva sklzy.
Myslíme si, že v tejto situácii sa musia podniknúť tieto kroky: Po prvé, obmedziť zatvorenie sklzov na jeden a tak obnoviť šance lodenice na dosahovanie zisku.
Po druhé, umožniť čas na zefektívnenie riadenia lodenice, pretože súčasné riadenie má veľa nedostatkov (aby bola lodenica zisková a 3 000 pracovníkov neprišlo o prácu).
Po tretie, nezabúdať, že lodenica v Gdansku je hlavným európskym pamätníkom a svedectvom skutočnosti, že sociálna solidarita je jednou zo základných hodnôt Európskej únie.
Európske inštitúcie však toto rozhodnutie nemôžu ignorovať.
Pragmatizmus našich činnosti sa musí spájať s pochopením, že budujeme Úniu pre ľudí a vďaka ľuďom.
Sila Európy závisí na našej inovačnej a konkurenčnej schopnosti, ale tiež na našej schopnosti vnímať osudy tých, ktorí sú slabší a menej šťastní.
Toto je tiež, podľa môjho názoru, zmysel liberálneho odkazu slobody.
Chcem tiež uviesť jednu osobnú spomienku: na generácie Európanov vo všetkých krajinách Európskej únie, ktorí nosili s hrdosťou a nádejou na chlopniach svojich kabátov odznak Solidarity.
Títo ľudia sú aj v tejto rokovacej sále.
Je to teda generácia, ktorá buduje európsku jednotu a mala by si uvedomovať historický význam lodenice v Gdansku.
v mene skupiny UEN. - (PL) Vážený pán predsedajúci, sprevádzal som robotníkov z lodenice počas ich rozhovorov s pani komisárkou Kroesovou a pánom komisárom Špidlom.
Bol som s nimi aj vtedy, keď sa dostavili pred Európsku komisiu a žiadali od Európy, aby im pomohla.
Lodenica v Gdansku sa teraz dostáva z finančných ťažkostí a začína pracovať so ziskom.
Bolo by veľkou chybou, ak by jej teraz veľké finančné obmedzenia zabránili prinášať zisk a dosahovať úspech prostredníctvom úsilia ľudí, ktorí tam pracujú, a nás všetkých.
Chcem zdôrazniť tiež historické hľadisko.
Ak by nebolo Solidarity, ktorá sa zrodila v lodenici v Gdansku, teraz by sme tu neboli ako 27 krajín v zjednotenej Európe, Európe zbavenej hrozby jadrovej vojny.
Toto si musí pripomenúť každý vrátane politikov, ktorí tu sedia.
Chcem tiež zdôrazniť, že všetci, ktorí o tejto záležitosti doteraz hovorili a myslím, že aj tí, ktorí tak urobia neskôr, sú, bez ohľadu na politické rozdielnosti, úplne jednotní vo svojich názoroch na túto záležitosť.
To sa musí zobrať do úvahy.
v mene skupiny GUE/NGL. - (FR) Vážený pán predsedajúci, vítam skutočnosť, že moji kolegovia z Konferencie predsedov prijali môj návrh požiadať Komisiu, aby nám pred prijatím akéhokoľvek rozhodnutia o budúcnosti lodenice v Gdansku podala vysvetlenie.
Generálne riaditeľstvo pre hospodársku súťaž nepotrebuje na ilustráciu svojho myslenia tento nový prípad.
Tento prípad pritiahol už toľko protestov, že mnohí pozorovatelia, ktorých sotva možno podozrievať z antiliberalizmu, ho po určitý čas sami považovali za dogmatický.
V tomto prípade sa plán reštrukturalizácie považuje za presvedčivý iba vtedy, ak počíta s prepustením 1 000 robotníkov Existuje veľké množstvo príkladov v minulosti týkajúcich sa spoločností, ktoré mali problémy a bolo im povedané, aby zrušili stovky pracovných miest a že v prípade, že tak neurobia, pomoc, ktorú potrebujú na prežitie, budú musieť vrátiť.
Povedzte nám v tomto prípade, ktorá lodenica pracuje bez dotácií.
Myslím si, že nikto nepochybuje o tom, že prideľovanie dotácií musí podliehať podmienkam.
Problém však je, že tieto podmienky vždy zahŕňajú veľké obete zo strany zamestnancov.
Aj keď v tejto súvislosti viem, že komisári pre hospodársku súťaž nie sú zvyčajne povestní tým, že by si spytovali svedomie a zrejme ani sociálny cit nie je jednou z ich charakteristických vlastností, tentoraz však zašlo generálne riaditeľstvo Komisie ešte ďalej a ukázalo, že politické otázky ako aj sociálne problémy sú mu ľahostajné.
Zvažuje Komisia ohrozením samotnej existencie tohto miesta, ktoré je pre Poľsko také symbolické, politické dôsledky tejto správy, ktorú sotva tri roky po jeho pristúpení posiela ľuďom v novom členskom štáte?
Pre strážcov voľnej a nenarušenej hospodárskej súťaže je to zrejme ten najmenší problém.
Myslia si, že je nastal čas oslavovať kľúčovú úlohu robotníkov lodenice v Gdansku v boji za slobodu, historickú úlohu, ako povedal pán McCreevy, a potom na nich uvaliť železné zákony voľného trhu.
Ešte stále je čas toto nezodpovedné konanie zastaviť.
Podľa môjho názoru, ako prvý krok treba začať nezávislé rozhovory s poľskými odborovými zväzmi a samozrejme aj s Európskou federáciou kovorobotníkov.
Je potrebné vyjasniť skutočnú výšku pomoci vyplatenej tejto lodenici a predovšetkým nájsť riešenie, ktoré zabráni strate pracovných miest.
Okrem toho, tento nový prípad, ktorý poukazuje na absurdnosť úzkoprsých kritérií, ktoré sa teraz uplatňujú v mene zabránenia narušeniu hospodárskej súťaže, podporuje názor mojej skupiny, že pred prijatím akéhokoľvek konečného rozhodnutia o európskej zmluve je dôležité uskutočniť dôkladnú verejnú a širokú rozpravu o cieľoch Únie a o tom, či sú tieto ciele v súlade s uplatňovanými politikami.
Príbeh lodenice v Gdansku je pripomienkou tej politickej štruktúry, ktorá nebola schopná čeliť svojim vlastným protirečeniam a prekročiť ich bolo zakázané.
Táto lekcia je ešte aj dnes stále dôležitá a niektorí európski hlavní predstavitelia by urobili dobre, keby o nej popremýšľali.
v mene skupiny IND/DEM. - (PL) Vážený pán predsedajúci, návrh Európskej komisie na zatvorenie dvoch z troch sklzov lodenice v Gdansku a možnosť, že lodenica bude musieť vrátiť štátnu pomoc, je veľkým omylom.
Návrh nezohľadňuje niekoľko faktorov vrátane predchádzajúcich aktivít politických záškodníkov a nečestných podnikateľov, ktorí sa nevedeli dočkať, až sa im do rúk dostane majetok a pôda v centre mesta.
Nečestná privatizácia lodenice je v súčasnosti predmetom súdneho konania.
Komisia o tom nemá žiadne spoľahlivé poznatky.
Reštrukturalizácia lodenice sa už uskutočnila, bolo prepustených tisíce robotníkov a zatvorilo sa sedem z desiatich sklzov.
V súčasnosti lodenica dosahuje pozitívne finančné výsledky.
Zatvorenie dvoch sklzov by tento zisk a tento úspech zničilo.
Lodenicu v Gdansku obišla obrovská štátna pomoc, ktorú dostali lodenice v starých členských štátoch.
To nevytvára rovnaké podmienky hospodárskej súťaže a tiež neberie do úvahy rozdiely v metódach použitých na výpočet ziskovosti lodeníc.
Tento úder lodenici v Gdansku oslabuje tiež celý lodiarsky priemysel Európskej únie.
Pripomenul by som vám, že podiel EÚ na medzinárodnom lodiarstve je trikrát menší ako podiel samotnej Južnej Kórey, ktorá lodiarsky priemysel dotuje.
To názorne dokazuje, že Komisia nemá záujem o dlhodobé hospodárske záujmy EÚ.
Zámery Komisie sú v protiklade s cieľmi lisabonskej stratégie.
Robotníci lodenice v Gdansku bojovali za solidaritu, ktorej súčasťou nie je brutálne odstraňovanie konkurentov.
Solidarita nie je prázdny slogan alebo spolucítenie, ale zodpovednosť a čestnosť a postavenie sa tvárou v tvár pravde.
Je Európska únia dnes schopná takýchto hodnôt?
(PL) Vážený pán predsedajúci, lodenica v Gdansku má pre Poľsko osobitný význam.
Nie je to iba výrobný podnik, ale tiež politický symbol.
V období komunizmu sa uskutočnil pokus ho zničiť.
Politická angažovanosť pracujúcich a podpora celého národa znamenala, že vtedajšie orgány neboli schopné ho zatvoriť.
Zamestnanci si uvedomujú osobitný význam tejto lodenice a na hrozby odpovedajú tak, ako to robili vtedy: prostredníctvom protestu.
Bolo by hrozné, keby podnik, ktorý sa ubránil proti komunistickej moci mal skrachovať pod tlakom smerníc Európskej únie.
Je absolútne nevyhnutné, aby tento podnik zostal lodenicou a aby tvoril súčasť lodiarskeho a žiadneho iného priemyslu.
Zníženie počtu sklzov z troch na jeden, ktoré navrhuje Komisia, by podnik pripravilo o jeho dlhodobú ziskovosť pri stavbe lodí.
Podnik potrebuje aspoň dva sklzy, aby mohol naďalej ako lodenica fungovať ziskovo.
Poľsko dodržiava platné finančné pravidlá, ale vieme, že lodiarstvo nie je takým citlivým sektorom hospodárstva EÚ, že by pomoc lodenici v Gdansku mohla narušiť hospodársku súťaž.
Komisia musí zobrať do úvahy osobitný charakter lodenice v Gdansku a poskytnúť jej zvláštne zaobchádzanie.
Ako symbol boja za nezávislosť od komunistickej moci musí lodenica v Gdansku zostať lodenicou.
(PL) Vážený pán predsedajúci, pán komisár, lodenica v Gdansku je veľký európsky symbol, miesto kde v auguste 1988 poľskí pracujúci vedení Lechom Wałęsom začali štrajk za slobodu a spravodlivosť.
Pre robotnícke hnutie na celom svete sa lodenica stala symbolom boja za odbory, politické a občianske práva.
Chcel by som zdôrazniť dôležitosť podnetu pána Wurtza, ktorý umožníl uskutočniť dnešnú rozpravu v Európskom parlamente o riziku krachu lodenice v Gdansku.
Po prvýkrát som prehovoril na obranu lodenice v Gdansku, keď som bol aktivistom podzemnej "Solidarity" v novembri 1998, keď vláda Mieczysława Rakowského pod zámienkou slabých hospodárskych výsledkov dala podnik do likvidácie.
Žiaľ, lodenica v Gdansku sa vplyvom procesu, vzorového príkladu všetkého, čo sa definuje ako "kasíno kapitalizmus", stala tiež symbolom úpadku ťažkého priemyslu a bezbrannosti robotníkov a odborových zväzov.
Z hrdej lodenice, ktorá bola miestom zrodu "Solidarity", zostalo iba málo.
Po roku 1989 sa vláda Solidarity o osud lodenice nezaujímala.
Na jednej strane sa podnik stal miestom trhovej špekulácie a na druhej strane miestom demagógie a populizmu.
Po vstupe do Európskej únie dostali poľské lodenice štátnu pomoc.
Lodenica v Gdansku začala reštrukturalizáciu a ukazuje, že dokáže pracovať so ziskom.
Súčasné požiadavky Európskej komisie na zatvorenie dvoch z troch sklzov, ktoré lodenica používa na stavbu lodí spôsobí, že lodenica nebude zisková, čo vyústi do nezamestnanosti a tragédie mnohých robotníckych rodín.
Pri príležitosti dvadsiateho siedmeho výročia podpísania augustových dohôd vyzývam Európsky parlament, aby bol v tomto prípade rozvážny.
Pán komisár, popremýšľajme nad rozumným kompromisom, ktorý by uviedol do súladu zásady jednotného trhu, ktoré presadzuje Komisia so záujmami troch tisícov robotníkov lodenice.
Zachráňme lodenicu v Gdansku!
(PL) Vážený pán predsedajúci, keď sa hovorí o lodenici v Gdansku, Komisia pri všetkom svojom pragmatizme zabúda na otázku omnoho dôležitejšiu než sú peniaze, konkrétne na históriu.
Ak by nebolo tejto lodenice, ja ani mnohí ďalší poslanci zo strednej a východnej Európy by sme tu dnes neboli.
Ak by nebolo došlo ku zmenám, ktoré iniciovala táto lodenica, celá Európa by vyzerala dnes veľmi odlišne. Európa je vybudovaná na hodnotách ako sú demokracia, sloboda, rovnosť a rešpektovanie ľudských práv.
Lodenica v Gdansku je symbolom boja za tieto hodnoty. Odstránenie komunizmu začalo štrajkom v tejto lodenici.
Ak chceme nájsť symbol Európskej únie, nemusíme hľadať ďalej než na tom mieste, kde sme a pripomenúť si, že v mene povojnového zmierenia dvoch národov sme ochotní každý mesiac vydať viac ako 200 miliónov EUR na presun do Štrasburgu.
Prečo teda nedať finančnú podporu lodenici v Gdansku, ktorá symbolizuje koniec studenej vojny a oslobodenie celej strednej a východnej Európy spod jarma komunizmu?
Preto vyzývam: nedovoľme, aby lodenica skrachovala, nezničme rodisko "Solidarity" a nemerajme historickú hodnotu lodenice v eurách.
Vážený pán predsedajúci, pán komisár, sami ste uznali veľmi dôležitú politickú symboliku lodenice v Gdansku a čo všetko v mysli vyvoláva.
Ale lodenica je samozrejme viac než táto symbolika.
Lodenica je základným kameňom celého regionálneho hospodárstva, ktoré priamo alebo nepriamo poskytuje tisícky pracovných miest.
Zatvorenie alebo zredukovanie lodenice v Gdansku by mohlo zdevastovať celé regionálne hospodárstvo, zničiť životy niekoľko sto tisíc ľudí.
Pán komisár, hovorili ste o dôležitosti hospodárskej súťaže, dôležitosti slobodného trhu.
Rada by som vás bola počula hovoriť o dôležitosti týchto pracovných miest.
Rada by som vás videla uznať strategickú dôležitosť tejto lodenice pre Poľsko a vlastne tohto priemyslu pre Európsku úniu ako celku.
Myslím si, že táto polemika opäť raz odhaľuje pravidlá o štátnej pomoci a smerovanie politiky EÚ.
Domnievam sa, že by bolo ironické a takmer tragické, ak by zánik Gdanska a všetkého, čo symbolizuje, bol spôsobený tvrdou rukou politiky EÚ, ktorá je nerozlučne spätá s dynamikou hospodárskej súťaže, trhovým hospodárstvom - a ako sa mi zdá, s vylúčením všetkého ostatného.
(PL) Vážený pán predsedajúci, nikto nepopiera, že pravidlá jednotného trhu a hospodárskej súťaže sú hybnou silou európskeho hospodárstva, ktorá zaručuje rýchly rozvoj.
Podniky, ktoré nečelia tejto výzve budú mať problémy, vrátane likvidácie a je zrejmé, že zamestnanci týchto podnikov budú protestovať.
Na minulotýždňový protest robotníkov poľskej lodenice sa však treba pozerať inak.
Neprišli sa do Bruselu sťažovať aby vzbudili sympatie, alebo žiadali o peniaze.
Chceli protestovať proti rozhodnutiu, ktoré považujú za ďalší rozsudok smrti nad ich lodenicou a ktoré pošle na ulicu najmenej tisíc pracovníkov.
Takže, o čo im ide?
Tým pracovníkom lodenice, ktorí boli v Bruseli, ide o rovnaké podmienky a o to, aby sa rozhodnutie Komisie zakladalo na spoľahlivých, overených informáciách, pretože skutočnosť ukazuje, že lodenica sa rozbieha a že konečne má príležitosť stať sa ziskovým podnikom.
V podobných situáciách umožnilo právo EÚ ďalšiu pomoc.
Máme príklady uvedené v zmluve, keď z takejto pomoci profitovali krajiny východného Nemecka.
Chcem tiež zdôrazniť, že to nebol protest poľskej vlády.
Protestujúcimi boli občania Európskej únie, pracovníci lodenice, ktorí majú právo takto konať a ktorí sa zorganizovali a prišli upozorniť na skutočnosť, že sa deje niečo zlé.
Túto skutočnosť by sme mali uvítať, pretože takto sa buduje občianska spoločnosť.
A na záver: ich prítomnosť v Bruseli tiež svedčí o skutočnosti, že nesmierne dôverujú Európskej únii a že túto dôveru vyjadruje celá poľská spoločnosť.
My ani Európska únia by sme túto dôveru nemali sklamať.
(PL) Vážený pán predsedajúci, minulý týždeň prišla do Bruselu delegácia pracovníkov poľskej lodenice protestovať proti rozhodnutiu Komisie zatvoriť dva sklzy, čo by viedlo k hromadnému prepúšťaniu.
Pracovníci lodenice sa domnievajú, že prístup Komisie k ich pracovisku je príliš prísny a nespravodlivý.
Po diskusiách s pani komisárkou Kroesovou a pánom komisárom Špidlom sa pracovníci lodenice vrátili do Poľska s veľkými nádejami.
Podľa oznámenia má Komisia uskutočniť ďalšie dôkladné preskúmanie situácie lodenice.
Chcem dodať, že odkedy Poľsko pristúpilo k Európskej únii, moju krajinu opustilo okolo milióna ľudí, ktorí odišli za prácou do zahraničia a tento počet ďalej rastie.
Ak Európska komisia zotrvá na svojom rozhodnutí, dôsledkom bude nevyhnutné prepustenie tisícov pracovníkov lodenice, ktorí v súčasnosti úspešne obstoja na konkurenčnom trhu EÚ.
Existujú určité obavy o nestrannosť Komisie a jej podpore pre loby inej lodenice.
Som presvedčený, že v bludisku často vzájomne si odporujúcich predpisov by bolo možné nájsť uspokojivé riešenie pre obidve strany.
Preto by som chcel pridať svoje meno k výzve na zmenu rozhodnutia proti lodenici a aby sa s lodenicou v Gdansku zaobchádzalo nielen ako s obyčajnými lodiarskymi podnikom, ale tiež ako s národným a európskym symbolom.
člen Komisie. - Vážený pán predsedajúci, môžem iba zdôrazniť, že Komisia chápe historický význam lodenice v Gdansku a citlivosť tohto prípadu.
Všetci súhlasíme s cieľom, že lodenica v Gdansku by sa mala reštrukturalizovať, aby z nej vznikla životaschopná lodenica.
Tento proces chce Komisia podporiť.
Komisia je však zodpovedná, aby pritom zabezpečila rovnaké podmienky na európskom lodiarskom trhu a jednotné zaobchádzanie so spoločnosťami, v ktorých prebieha reštrukturalizácia.
Dúfam, že diskusie prebiehajúce medzi poľskými orgánmi a Komisiou budú viesť k uspokojivému výsledku.
Rozprava sa skončila.
(Rokovanie bolo prerušené o 11.15 hod. z dôvodu hlasovania a pokračovalo o 11.30 hod.)
Oznámenie predsedníctva
Vážení kolegovia, ako môžete vidieť, v rokovacej sále boli nainštalované dve nové informačné obrazovky.
V porovnaní s predošlými obrazovkami sú väčšie a poskytujú oveľa viac možností.
Ide o prvú etapu projektu zameraného na zlepšenie kvality informovania o priebehu rokovania v pléne pre poslancov, ako aj pre verejnosť.
Po každom hlasovaní podľa mien sa na obrazovke nakrátko objaví grafické zobrazenie, ktoré ukáže rozdelenie hlasov v pléne.
Táto novinka, ktorá je už známa vo viacerých národných parlamentoch, poskytuje iba údaje o hlasovaní podľa mien, ktoré sú podrobne uverejnené v zápisnici.
Vo štvrtok konferencia predsedov rozhodne vo veci včerajšieho večerného rozhodnutia predsedníctva o tom, či si predsedovia politických skupín želajú, aby sa tento systém v budúcnosti trvalo používal.
Dnes predpoludním sa politické skupiny po konzultáciách dohodli, že počas dnešného hlasovania povolia skúšobné používanie grafického zobrazenia.
1.
NUTS - zmena a doplnenie nariadenia (ES) č. 1059/2003 z dôvodu pristúpenia Bulharska a Rumunska k EÚ (hlasovanie)
- Správa: Díaz de Mera García Consuegra
2.
Pravidlá uplatniteľné na analytické súbory Europolu (hlasovanie)
- Správa: Díaz de Mera García Consuegra
3.
Živelné pohromy (hlasovanie)
- Spoločný návrh uznesenia: Živelné pohromy
- Pred hlasovaním o pozmeňujúcich a doplňujúcich návrhoch 4:
(IT) Vážený pán predsedajúci, dámy a páni, chcem požiadať, aby sa na konci odseku č. 23 doplnili slová "a na zabezpečenie aktualizácie katastra", ako základný nástroj na monitorovanie situácie a tiež ako nástroj územnej politiky.
(Ústny pozmeňujúci a doplňujúci návrh bol prijatý)
4.
Lepšia tvorba práva v Európskej únii (hlasovanie)
- Správa: Katalin Lévai
5.
Lepšia tvorba práva v roku 2005: uplatňovanie zásad subsidiarity a proporcionality - 13. výročná správa (hlasovanie)
- Správa: Bert Doorn
6.
Stratégia na zjednodušenie regulačného prostredia (hlasovanie)
- Správa: Giuseppe Gargani
7.
Právne a inštitucionálne dôsledky používania nástrojov "soft law” (hlasovanie)
- Správa: Manuel Medina Ortega
8.
Preskúmanie jednotného trhu: prekonávanie prekážok a neefektívnych postupov prostredníctvom lepšieho vykonávania a presadzovania právnych predpisov (hlasovanie)
- Správa: Jacques Toubon
(IT) Vážený pán predsedajúci, dámy a páni, prihlásila som sa o slovo, aby som hovorila o probléme, ktorý súvisí s naším pracovným programom: skutočnosť, že začiatok školského roka sa v niektorých rokoch zhodoval a v budúcom roku sa bude žiaľ opäť zhodovať s naším plenárnym zasadnutím, spôsobuje naším poslancom a mnohým naším úradníkom veľké rodinné problémy.
Podľa môjho názoru to je otázka, o ktorej by mal Parlament uvažovať, pretože duševná pohoda našich detí, ktoré by do školy mali sprevádzať ich rodičia je záležitosť, ktorej riešenie prináleží tomuto Parlamentu.
(potlesk)
Ďakujem vám pani Frassoni, som presvedčený že ste mali dobrý príspevok, ale prišli ste neskoro na zhromaždenie, tak choďte prosím k riaditeľovi.
(smiech)
Vážený pán predsedajúci, neviem, podľa akého rokovacieho poriadku to je, ale podľa mojej hlasovacej listiny sa má hlasovať o inej správe - Ayala Sender.
Zídeme sa znovu popoludní o 12.30 h.?
Rozprava sa neuskutočnila a hlasovanie bude zajtra.
Ďakujem za prednesenie tohto bodu.
Hlasovanie
Ďalším bodom je hlasovanie.
(Výsledky hlasovania a ďalšie podrobné údaje: pozri zápisnicu)
Vysvetlenia hlasovania
písomne. - (PT) Máme tu podnet z Fínskej republiky, cieľom ktorého je prispôsobiť pravidlá uplatniteľné na analytické súbory platným právnym predpisom.
Protokol z roku 2003, ktorý nadobudol platnosť v apríli tohto roku skutočne upravuje hlavu III Dohovoru o Europole a najmä časť týkajúcu sa tvorby analytických súborov a zberu, spracovania, používania a vymazávania osobných údajov obsiahnutých v týchto súboroch.
To znamená, že sa budú musieť príslušne zmeniť a doplniť prijaté vykonávacie pravidlá.
Toto opatrenie je preto potrebné a primerané, i keď je dočasné.
Platnosť opatrení bude v skutočnosti časovo obmedzená, pretože keď nadobudne účinnosť rozhodnutie Rady, ktorým sa zakladá Európsky policajný úrad, všetky predchádzajúce právne predpisy sa zrušia.
(DE) Vážený pán predsedajúci, hlasoval som za toto uznesenie, je tam však jeden bod, na ktorý chcem poukázať: odkaz na vytvorenie Európskej jednotky civilnej ochrany.
V Európskom parlamente máme tendenciu reagovať na určité udalosti okamžitou výzvou na vytvorenie novej inštitúcie alebo ustanovením novej funkcie.
V tomto prípade sa musí znova jasne potvrdiť, že zodpovednosť za riešenie živelných pohrôm sa jednoducho nemôže a nemá vziať z rúk členských štátov: práve naopak, je to v prvom rade ich zodpovednosť a prijímanie preventívnych opatrení a zabezpečenie najlepšieho možného vybavenia a výcviku hasičskej služby, aby mohla účinne bojovať proti pohromám, je v ich právomoci.
Iba vo výnimočných prípadoch, v prípade extrémnej katastrofy sa po požiadaní Európskej únie o intervenciu bude samozrejme využívať aj podpora a solidarita Európskej únie.
Prvotná zodpovednosť však musí zostať na členských štátoch.
(DE) Vážený pán predsedajúci, hlasovala som v prospech uznesenia o živelných pohromách, pretože sa opäť ukázalo, že Európa nie je v týchto extrémnych situáciách nezraniteľná a že potrebuje solidaritu EÚ.
Jedna vec však musí byť jasná: je potrebné podstatne zlepšiť koordináciu a nemalo by sa pripustiť, aby vznikla taká situácia, keď by členské štáty potrebovali ďalšiu pomoc od tretích krajín, pretože nebudeme schopní poskytnúť potrebnú pomoc sami.
Výzvou pre členské štáty je vytvorenie lepších štruktúr organizovanej pomoci, najmä v prípade, ak sa využívajú dobrovoľníci, napríklad zabezpečením najlepšieho možného výcviku a vybavenia pre hasičské zbory.
Hlavným problémom, ktorý je potrebné vyriešiť čo najskôr, je likvidácia mŕtvych domácich zvierat a divej zveri, aby sa zabránilo nebezpečenstvu vypuknutia chorôb a tiež aby sa znížilo poškodenia životného prostredia.
(DE) Vážený pán predsedajúci, ja som tiež hlasoval za toto uznesenie, hoci podľa môjho názoru by sa nemalo pripustiť, aby tieto hrozné lesné požiare boli príčinou ďalšieho nafukovania inštitúcií EÚ.
Podľa môjho názoru účinnú ochranu proti živelným pohromám v Európskej únii nebude schopná poskytnúť ani Európska agentúra civilnej ochrany ani Európska pohotovostná jednotka.
Pravdepodobnejšie je, že prinesú iba nárast byrokracie a nákladov.
Preto, aby sme boli pripravení na budúce živelné pohromy, musíme zlepšiť medzinárodnú spoluprácu a udržiavať naše hasičské zbory a naše lesy v takom stave, aby budúce katastrofy jednoducho nemohli nadobudnúť takýto rozsah.
Vážený pán predsedajúci, musím povedať, že v hlasovacom zozname mojej skupiny je toto uznesenie o živelných pohromách opísané ako lesné požiare, ale živelné pohromy v Európe počas leta boli v skutočnosti rozsiahlejšie ako lesné požiare a chcel by som otvoriť problém najhorších povodní za posledných sto rokov, ku ktorým došlo v mojom vlastnom regióne.
Tristotisíc ľudí bolo viac ako týždeň bez pitnej vody.
Došlo k vážnemu poškodeniu 4 000 domov a desiatky tisíc domov bolo nútene vysťahovaných, pri celkových nákladoch 150 miliónov EUR.
Dúfam, že moja vláda požiada o pomoc Európsku komisiu a umožní grófstvam a mestám v mojom regióne a na iných miestach Británie získať určité odškodnenie za náklady, ktorými budú zaťažené veľmi malé skupiny obyvateľstva.
Názov návrhu uznesenia bol zmenený na "živelné pohromy".
Vážený pán predsedajúci, chcela by som iba zopakovať to, čo pán Ford povedal o živelných pohromách v Spojenom kráľovstve.
Ľudia si to možno ani neuvedomujú, ale zaplavených bolo 40 000 nehnuteľností.
Postihnutých bolo deväťsto škôl.
Hlavné železničné trate sú stále uzavreté.
Bola postihnutá poľnohospodárska pôda vrátane 75 % úrody hrachu v Spojenom kráľovstve.
V mojom vlastnom regióne Yorkshire a Humber bolo postihnutých mnoho tisíc ľudí a mnohí sa stále nemôžu vrátiť do svojich domovov.
Vzhľadom na to, že vláda Spojeného kráľovstva teraz požiadala o solidárne financovanie, si želáme, aby Komisia na túto žiadosť rýchlo reagovala, zároveň však žiadame, aby všetky inštitúcie EÚ dali klimatickým zmenám najvyššiu prioritu.
Dúfam, že keď sa v najbližších pár mesiacoch bude v tomto pléne schvaľovať väčšina právnych predpisov, kolegovia budú pamätať na živelné pohromy z tohto leta a urobia všetko preto, aby sme prispeli k riešeniu dlhodobých problémov zmeny klímy a zároveň dúfam, že už nikdy nebudú živelné pohromy v takom rozsahu, aký sme videli toto leto.
Vážený pán predsedajúci, chcem tiež podporiť žiadosť o fondy od Európskej komisie.
Môj región, juhovýchodný región Anglicka, je na tom rovnako zle, najmä v Oxfordshire a časti Berkshire a spolu s mojím kolegom pánom Hannanom sme podali žiadosť Európskej komisii o pohotovostné fondy.
Teraz tu stojím preto, aby som požiadal Komisiu o urýchlenie financovania a obnovu môjho regiónu, juhovýchodného Anglicka.
písomne. - (FR) Hlasovaním za uznesenie o živelných pohromách, ku ktorým došlo v lete, som chcela vyjadriť svoju solidaritu s rodinami obetí a s tými, ktorí v zdevastovaných oblastiach žijú.
Je to tiež posolstvo vďaky všetkým profesionálom, dobrovoľníkom a miestnym orgánom, ktorí pomáhali pri hasení požiarov a záchrane obetí povodní.
Myslím si, že v súčasnosti vzniká naliehavá potreba uplatniť mimoriadne pomocné opatrenia Spoločenstva, najmä finančné opatrenia na pomoc pri obnove regiónov, v ktorých k týmto vážnym škodám došlo.
Musíme tiež obnoviť výrobný potenciál postihnutých oblastí, snažiť sa podporiť tvorbu väčšieho počtu pracovných miest a prijať vhodné opatrenia na náhradu spoločenských nákladov vzniknutých v dôsledku straty zamestnania a ďalších zdrojov štátnych príjmov.
Som stále znepokojená rastúcim počtom katastrof spôsobených extrémnymi poveternostnými podmienkami, ktoré sú podľa názoru odborníkov do veľkej miery výsledkom klimatických zmien spôsobených globálnym otepľovaním.
Preto nalieham na Komisiu, aby podnikla kroky na zabezpečenie plnenia záväzkov z Kjóta a z nich vyplývajúcich záverov.
písomne. - Britskí konzervatívci podporujú a hlasujú za spoločný návrh uznesenia o živelných pohromách, máme však pochybnosti týkajúce sa vytvorenia "Európskych síl" (odsek 9), pretože sme presvedčení, že vojenský potenciál na prevenciu a rýchlu reakciu by sa mal sústrediť na zdroje členských štátov.
písomne. - (PT) Toto uznesenie považujeme za dobré a navrhujeme hlasovať v jeho prospech, ale musíme upozorniť, že v ňom nie sú žiadne dôležité návrhy (okrem niekoľkých odkazov na predchádzajúce uznesenia EP) a že presadzuje návrhy, o ktorých máme veľké pochybnosti.
Preto musíme trvať na potrebe revízie nariadenia týkajúceho sa fondu solidarity, aby pokrýval regionálne katastrofy, vytváral mechanizmy na podporu postihnutých ľudí a pomáhal pri opätovnom zalesňovaní a aby sa venovala náležitá pozornosť prevencii veľkých katastrof spôsobených klimatickými zmenami.
Aby sa v núdzových situáciách, ako sú suchá, požiare a záplavy poľnohospodárom zaručil minimálny príjem, mala by existovať schéma verejného poľnohospodárskeho poistenia financovaná Európskou úniou.
Na vyriešenie problému živelných pohrôm, najmä tých, ktoré postihujú oblasť Stredozemného mora, je nevyhnutné rozhodnúť sa pre politiku prevencie a zaviesť radikálne zmeny spoločnej poľnohospodárskej politiky a podporovaním poľnohospodárskej produkcie, biodiverzity a využívania pôdy bojovať proti úbytku malých a stredných poľnohospodárskych podnikov a rodinných podnikov.
Máme pochybnosti týkajúce sa mechanizmu civilnej ochrany Spoločenstva, pretože to môže dopadnúť tak, že to bude len jeden z ďalších spôsobov odovzdávania dôležitých aspektov národnej suverenity, ako je riadenie prírodných zdrojov, najmä lesov a zalesnených oblastí.
písomne. - (PL) Pred niekoľkými rokmi sme otvárali jesenné zasadnutie Parlamentu diskusiami o tragických následkoch živelných pohrôm, ktoré v lete postihli Európu.
Európu ničia suchá, vlny horúčav, záplavy a požiare.
Keď k tomu pridáme priemyselné katastrofy spôsobené prírodnými silami, potom uvidíme obraz Európy, ktorej občania stoja bezmocne pred ničivou silou prírody.
V tomto roku zomrelo v Grécku pri požiaroch viac ako 60 ľudí, mnohé rodiny stratili celý svoj majetok a tisíce hektárov lesov a olivových hájov ľahlo popolom.
Je to naozaj tragický obraz.
Viem, čo takáto tragédia znamená.
Moja vlastná krajina bola postihnutá záplavami a veľa obetí sme mali pri tragických banských nešťastiach.
Z tohto dôvodu chcem rodinám a blízkym obetí gréckej pohromy, ako aj obyvateľom regiónov postihnutých požiarmi vyjadriť svoje sympatie a európsku solidaritu.
Zároveň si však nemyslím, že si Európa môže dovoliť zostať pri takýchto udalostiach pasívna.
Neznamená to iba finančnú pomoc EÚ, ktorá umožní obnovu regiónov postihnutých katastrofami.
V Európe musíme predovšetkým vytvoriť účinnejšiu prevenciu a mechanizmus včasného varovania, ktorý, aj keď neumožní zabrániť katastrofám, určite bude mať vplyv na zmiernenie ich účinkov.
Napriek tomu, že každý štát je zodpovedný za ochranu obyvateľstva proti katastrofám, mali by sme premýšľať o účinnejšom monitorovaní národných krízových politík a snáď aj o spoločnej jednotke rýchlej reakcie v prípade takýchto katastrof.
písomne. - (PT) Chcem vyjadriť náš hlboký zármutok nad obeťami vážnych lesných požiarov na jar, najmä v Grécku, a našu solidaritu s ich rodinami a všetkými postihnutými.
Teraz sú potrebné skutky, nie slová.
EÚ musí použiť potrebné finančné nástroje a prostriedky na pokrytie materiálnych potrieb postihnutých ľudí a podporiť sociálnu, hospodársku a environmentálnu obnovu postihnutých regiónov.
Vzhľadom na doteraz uvedené body, pripomínam niektoré návrhy, ktoré sme predložili v rokoch 2003 a 2005 a ktoré sú stále dôležité:
Udržiavať kvalifikačné podmienky pre poskytovanie pomoci v rámci fondu solidarity v prípade regionálnych katastrof;
Uznávať živelné pohromy, ktoré postihujú konkrétne oblasť Stredozemného mora, kde sa zaznamenalo viac ako 90 % lesných požiarov a sucha;
Vytvoriť program Spoločenstva na ochranu lesov a zalesnených oblastí proti požiarom;
Preskúmať možnosť vytvorenia poľnohospodárskeho fondu pre prípad živelných pohrôm;
Venovať osobitnú pozornosť regiónom, ktoré sú v prípade živelných pohrôm najviac znevýhodnené.
Nakoniec chcem poukázať na to, že ak by sa prostriedky pridelené neustále rastúcim vojenským rozpočtom namiesto toho vynaložili na prevenciu a boj proti živelným pohromám a na obnovenie postihnutých oblastí, významne by poklesol výskyt a dôsledky takýchto katastrof.
písomne. - (FR) Koncom augusta zakúsilo Grécko najhoršiu živelnú pohromu vo svojej histórii.
Prvými obeťami obrovských požiarov, ktoré sa prehnali veľkými oblasťami Peloponézskeho polostrova, bolo 63 mŕtvych, zhorelo viac ako 40 000 kusov dobytka, 250 000 olivovníkov a niekoľko sto tisíc hektárov lesa ľahlo popolom.
Trojdňový národný smútok, ktorý vyhlásil predseda vlády Kostas Karamanlis, nemôže zakryť úplné zlyhanie štátu pri ochrane svojich občanov, keď neprišiel na pomoc vidiečanom obklopeným plameňmi, v krajine, kde sa horúce letá a nebezpečenstvá požiaru vyskytujú bežne.
Všade sa prejavoval nielen nedostatok pracovných síl a nedostatok vybavenia, ale aj neschopnosť plánovať dopredu a koordinovať činnosti.
Vláda Novej demokracie, podobne ako predchádzajúce vlády hnutia PASOK neurobila nič na zabránenie rozsahu a hrôzy požiarov.
Predseda vlády úplne bez škrupúľ a z čisto politických dôvodov oznámil, že keby požiare zachvátili aj celé Grécko, všeobecné voľby sa uskutočnia podľa plánu.
Podporme Grékov, ktorí trpeli ako obete svojich politikov nádejou, že nezodpovedné vlády vystriedajú v budúcnosti vlády zodpovedné.
písomne. - Hlasoval som v prospech uznesenia o letných živelných pohromách a vítam najmä existenciu fondu solidarity EÚ, ktorý je členským štátom k dispozícii na pomoc pri riešení následkov takýchto pohrôm.
Je to užitočné vyjadrenie solidarity, ktoré skutočne pomáha krajinám a občanom EÚ vo chvíľach, keď to najviac potrebujú.
písomne. - (IT) Hrozné požiare, ktoré zasiahli Grécko a južné Taliansko najmä toto leto, ktoré za sebou zanechali obete a zničili tisíce hektárov zalesnených oblastí a poľnohospodárskej pôdy, znova upozornili na naliehavú potrebu lepšej koordinácie opatrení rýchlej reakcie jednotiek civilnej ochrany členských štátov.
Teraz je jasné, že na tento účel je potrebné vytvoriť Európsku agentúru civilnej ochrany na koordináciu a riadenie opatrení na odstránenie alebo predchádzanie príčinám katastrof.
Táto agentúra, ktorej vytvorenie autor na základe pozitívnej skúsenosti Americkej federálnej agentúry pre riadenie núdzových situácií (FEMA) navrhol Komisii pri viacerých príležitostiach, by bola zodpovedná nielen za boj proti ničivým požiarom, ktoré spôsobujú v krajinách v oblasti Stredozemného mora každý rok nesmierne škody, ale tiež by prijímala rýchle opatrenia na riešenie núdzových situácií vzniknutých po všetkých druhoch katastrof spôsobených prírodnými udalosťami, napríklad záplavami, ktorými bolo prednedávnom postihnuté Bulharsko, alebo udalosťami spôsobenými ľudskou činnosťou.
Treba zdôrazniť, že katastrofy môžu mať nadnárodný charakter a Európa by sa nemala spoliehať iba na veľkorysosť dobrovoľníkov alebo na kompetencie a zdroje konkrétneho postihnutého štátu, ale mala by mať dostatok ľudských a finančných zdrojov a primerané vybavenie umožňujúce podniknúť rýchle kroky.
písomne. - (PT) Vzhľadom na to, čo sme povedali v minulosti a čo od Európskeho fondu solidarity očakávame, budem v záujme jednotnosti jasne hlasovať za toto uznesenie.
Toto hlasovanie však nie je iba o jednotnosti.
Medzi nespočetnými inými výhodami má Európska integrácia výhodu rozsahu a úspor v rozsahu, ktoré sú so solidaritou spojené.
Solidárnym úsilím na európskej úrovni je možné a žiaduce čeliť katastrofám spôsobeným prírodou a ich rastúcej nepredvídateľnosti skôr, než nejakými omylmi pri hospodárení s pôdou bez toho, aby sa akýmkoľvek spôsobom zmenšila zodpovednosť členských štátov a ich vlád.
Aj keď trváme na tomto bode, nemôžeme vynechať ľudský faktor, keď nejaký zločinec založí požiar, alebo keď plánovanie krajiny vytvorí podmienky pre takéto katastrofy, alebo zhorší ich dôsledky.
Preto si myslím, že je čas na revíziu mnohých našich politík, najmä v oblasti lesného hospodárstva a rozvoja vidieka, ale aj v iných oblastiach: musíme sa tiež pozrieť na naše environmentálne opatrenia, aby sme zabránili tomu, že človek sa stane ešte ničivejšou silou než je sila prírody.
písomne. - (FR) Viac ako 60 mŕtvych a 84 000 hektárov pôdy ľahlo popolom. To je daň požiarom, ktoré sa prehnali Gréckom koncom augusta.
Európa nebola pasívnym pozorovateľom.
Prostredníctvom "európskeho nástroja rýchlej reakcie", spoločného systému civilnej ochrany, o ktorom sme hlasovali v marci, sa uplatnila solidarita v plnej miere. Krajiny postihnuté katastrofami spôsobenými človekom alebo živelnými pohromami majú k dispozícii zdroje, ktoré vytvára 30 štátov, napríklad špeciálne lietadlá na hasenie lesných požiarov, tankovacie lietadlá a kvalifikovaný personál ("zelené barety").
Nie som fanatická prívrženkyňa systematického prevodu kompetencií na Európu, ale pretože živelné pohromy nepoznajú žiadne hranice, domnievam sa, že systém civilnej ochrany Spoločenstva je užitočný.
V tomto parlamente som to povedala viackrát, najmä v čase ničivých požiarov v Portugalsku v roku 2003.
Európska únia naliehavo potrebuje preukázať svoje výhody.
Solidarita pri tejto konkrétnej katastrofe musí poslúžiť ako vzor pre solidaritu medzi všetkými občanmi Európy.
písomne. - (FR) Katastrofická búrka v decembri 1999, záplavy v strednej Európe v roku 2002, požiare v Portugalsku a Španielsku v roku 2004 a teraz požiare v Grécku, pri ktorých ľudia prišli o životy a tiež v Rumunsku a Bulharsku: vždy tu je silná emocionálna reakcia, Európa vždy sympatizuje, Komisia vždy sľubuje zlepšiť svoju solidaritu a svoje mechanizmy pomoci.
Práve tu som 18. januára 2000 vyzval na vytvorenie európskych zborov verejnej bezpečnosti a touto myšlienkou sa zaoberal pán komisár Barnier vo svojej správe z mája 2006.
Práve tu v tomto Parlamente sme márne vyzývali na predĺženie platnosti nariadenia z roku 1992, podľa ktorého by sa poskytovalo financovanie zariadení na predchádzanie požiarom, ako sú protipožiarne pásy, prístupové cesty a monitorovacie systémy.
Teraz nesmieme čakať na ďalšiu katastrofu, na ďalšie obete.
Uskutočnime návrh pána Barniera.
Máme európsky vojenský zbor.
Môže Európa skutočne vytvoriť európsky zbor verejnej bezpečnosti na ochranu svojich občanov proti prírodným nebezpečenstvám a nebezpečenstvám veľkých havárií?
Potom môžeme požiadať členské štáty o vypracovanie plánov na prevenciu lesných požiarov a pomôcť im, podporiť ich, aby ich financovali prostredníctvom špecifického nástroja financovania podobného tomu, ktorý bol v starom nariadení z roku 1992.
Keď čelíme klimatickým zmenám, zavádzanie ambicióznych preventívnych politík je v záujme celej Európy.
Snaha o lepšiu právnu reguláciu je z pohľadu regiónov, ich úloh a postavenia v legislatívnom procese ako priamych garantov výkonu a presadzovania práva Európskej únie mimoriadne dôležitá.
Orgány na rôznych stupňoch štátnej správy a samosprávy, hospodárski a sociálni partneri, zástupcovia občianskej spoločnosti či mimovládne organizácie musia byť - pokiaľ možno čo najviac - aktívne zapojení do procesu konzultácie pri príprave európskej legislatívy.
Ich úloha je rovnako dôležitá pri príprave hodnotení vplyvu a dopadu tejto legislatívy na členské štáty.
Zvýšime tak kvalitu, zrozumiteľnosť a transparentnosť pripravovaných právnych noriem a zohľadníme pritom miestne a regionálne podmienky a rozdiely.
Rovnako tým predídeme nesprávnej interpretácii a oneskorenej transpozícii a výkonu právnych noriem.
Počas vykonávania svojho poslaneckého mandátu sa stretávam so sťažnosťami občanov, že niektoré členské štáty počas transpozície právnych predpisov EÚ ukladajú na nich povinnosti presahujúce požiadavky transpozičnej legislatívy.
Občanov sužuje zbytočná administratívna záťaž, ktorá v nich evokuje odpor voči prijímanej európskej legislatíve.
Hlasovala som za správu o lepšej právnej regulácii v Európskej únii, ktorá zahŕňa aj moje pozmeňujúce a doplňujúce návrhy a je veľkou šancou pristupovať k európskemu zákonodarstvu z nového uhlu pohľadu.
Európske zákony sú pripravované pre zjednodušenie života ľudí v Únii a nie proti ním, preto musia byť písané jednoduchým a zrozumiteľným jazykom so zreteľom na kvalitu a nie kvantitu.
Zároveň efektívna a včasná informovanosť zainteresovaných strán na všetkých úrovniach o transpozícii právnych predpisov EÚ je zárukou zvýšenia dôvery občanov v európsky projekt.
), písomne. - Hlasoval som za túto správu o lepšej tvorbe práva v EÚ.
Dôrazne podporujem, aby sa regulácia robila za najnižšiu cenu a čo najúčinnejším spôsobom, aby sa pomohlo rozvoju konkurencieschopnejšieho európskeho hospodárstva a súčasne sa dosiahli lepšie sociálne, environmentálne a hospodárske výsledky.
písomne. - Britskí konzervatívci sa nazdávajú, že je poľutovaniahodné, keď odsek tri pri presadzovaní práva Spoločenstva tak nekonkrétne podporuje "akúkoľvek" iniciatívu.
Britskí konzervatívci podporujú presadzovanie práva Spoločenstva, ale chcú analyzovať a zvážiť každú iniciatívu, ktorú Komisia navrhne.
Inak si myslíme, že táto správa je vynikajúca.
písomne. - Hlasoval som za túto správu o lepšej tvorbe práva EÚ.
Efektívnejšie a racionálnejšie regulačné a právne rámce zabezpečia zlepšenie sociálnych a hospodárskych výsledkov, vytvoria nové pracovné miesta a zlepšia kvalitu života v celej EÚ.
písomne. - (PT) Správa konštatuje, že zjednodušenie legislatívneho prostredia na zabezpečenie jasnosti, efektívnosti a kvality právnych predpisov je nevyhnutnou podmienkou na dosiahnutie cieľa lepšieho zákonodarstva, ktorý je pre Úniu prioritou.
Správa uvádza, že medzitým sa do samostatného otvoreného programu zameraného osobitne na kodifikácie zaradilo približne 500 nových legislatívnych iniciatív (z ktorých je asi 200 len na rok 2007), čo poukazuje na byrokratickú zložitosť Európskej únie.
Správa tiež upozorňuje, že zjednodušenie propagované na európskej úrovni má sprevádzať primerané zjednodušenie na vnútroštátnej úrovni, aby sa zabezpečilo, že výhody zjednodušenia na úrovni Spoločenstva nebudú ohrozené vnútroštátnymi predpismi alebo technickými prekážkami.
Musí sa však urobiť rozdiel medzi čisto byrokratickými záležitosťami a prípadmi, keď by sa mohli spochybňovať práva.
Súhlasíme s návrhom, aby Komisia definitívne prijala prepracovanie ako bežný legislatívny postup tak, aby bol dostupný úplný text každej iniciatívy, a to aj v prípade konkrétnych zmien a doplnení, a aby sa jasne vyznačili nové časti a časti, ktoré zostali nezmenené, čím by sa zlepšila čitateľnosť a zväčšila transparentnosť právnych predpisov Spoločenstva.
písomne. - Hlasoval som za toto uznesenie o lepšej tvorbe práva.
Ako socialista nemám žiadny problém s kladením ďalších prekážok priemyslu kvôli ochrane zdravia a bezpečnosti, životného prostredia ani so zvýšením minimálnej mzdy.
Želám si aj zhodnotenie finančných prostriedkov.
Smernica o vozidlách po dobe životnosti, ktorá nadobudla účinnosť pred niekoľkými rokmi, stála podľa odhadu British Cabinet Office hospodárstvo 400 miliónov GBP (590 miliónov EUR), pričom jej environmentálne a sociálne prínosy boli na úrovni 100 miliónov GPB (150 miliónov EUR) ročne.
Ak sú tieto čísla presné, táto smernica bola politickým a environmentálnym zlyhaním.
Chceme priemysel (a spoločnosť) zaťažiť nákladmi vo výške 500 miliónov EUR pri prínose 100 miliónov GPB.
Realizáciou odporúčaní na analýzu úžitku a nákladov navrhovaných právnych predpisov získame práve takýto výsledok.
písomne - (SV) Domnievame sa, že tradičné právne predpisy a otvorená metóda koordinácie môžu žiť bok po boku a že obidve metódy sú stále potrebné.
Nezdieľame preto názor, že otvorená metóda koordinácie sa musí používať iba vo výnimočných prípadoch.
Musí sa naďalej používať tiež v prípadoch, keď harmonizácia nie je vhodná alebo možná.
Zdieľame však názor, že keď sa používa otvorená metóda koordinácie, Európsky parlament sa má zapojiť v plnej miere.
písomne. - Britskí konzervatívci podporujú široké zameranie správy pána Medina Ortegu, ktorá stanovuje jasné hranice podpore a používaniu práva Spoločenstva.
V súvislosti s odsekom 18 chceme dať jasne najavo, že konzervatívci nepodporujú užšiu európsku integráciu, ale zdieľajú názor, že v súčasnosti existuje nedôvera voči inštitúciám EÚ, ktorú by tieto návrhy mohli pomôcť zmierniť.
písomne. - (PT) Súhlasíme so spravodajcom, že pojem nezáväzné právne nástroje (nástroje "soft law"), ktorý je založený na obvyklej praxi, je nejasný a nevhodný a nemal by sa používať v žiadnych dokumentoch inštitúcií Spoločenstva, i keď s ďalšími bodmi v tejto správe nesúhlasíme.
S takýmito nástrojmi "soft law", ktoré sa môžu legitímne používať v interpretačných alebo prípravných nástrojoch záväzných právnych aktov, by sa nemalo zaobchádzať ako s právnymi predpismi a ani by sa im nemala pripisovať žiadna normotvorná pôsobnosť a je na každej krajine, aby sa rozhodla o ich používaní, najmä ak objasňujú výklad vnútroštátnych opatrení prijatých na ich vykonanie alebo sú určené na doplnenie záväzných ustanovení Spoločenstva.
Samozrejme, že takzvané nezáväzné právne nástroje nemôžu nahrádzať právne akty a nástroje, ktoré sú k dispozícii na zabezpečenie kontinuity legislatívneho procesu.
Preto predtým, ako navrhne akékoľvek opatrenie zahŕňajúce nástroje "soft law", musí Komisia venovať osobitnú pozornosť vplyvu nástrojov "soft law" na spotrebiteľov a ich možné opravné prostriedky .
písomne. - Prerokúvaná správa je v kontexte zdokonaľovania a zjednodušovania právneho prostredia Spoločenstva veľmi závažná.
Chcel by som zdôrazniť jej význam najmä v súvislosti s potrebou posilňovania úlohy Európskeho parlamentu v legislatívnom procese a pri odstraňovaní demokratického deficitu.
Staviam sa celkom za potrebu vytvorenia spôsobov konzultácií s Európskym parlamentom aj v oblasti prijímania tzv. nezáväzných právnych aktov a to najmä preto, že pomerne často ide o akty, s ktorými sa tiež často spájajú prívlastky ako "nejasné" a "neúčinné", ďalej potom, že ich účelové nadmerné používanie môže byť prejavom prekračovania rámca právomocí Komisie a že tieto akty môžu vo verejnosti vyvolávať dojem európskej "superbyrokracie".
Napriek tomu, že správa odporúča, aby sa výraz "právne nevynútiteľné nástroje" nikdy v úradných dokumentoch orgánov Spoločenstva nepoužíval a nemal by sa prijímať rozdiel medzi dura lex a mollis lex, domnievam sa, že to nie je relevantný problém.
Rozdiel medzi záväznými a nezáväznými aktmi Spoločenstva objektívne existuje, na ich existencii a podstate toto odporúčanie nič nezmení.
Okrem toho skutočnosť, že mäkké normy komunitárneho sekundárneho práva nie sú záväzné, neznamená, že sú bez právneho významu.
Pripomínam napríklad ich význam pri výklade právnych aktov.
Okrem toho nevydanie odporúčania alebo stanoviska v prípade, ak je ich orgán Spoločenstva povinný vydať, môže byť dôvodom žaloby na jeho nečinnosť.
Táto moja poznámka je však skôr formálna a nie je namierená proti správe ako celku.
(PL) Vážený pán predsedajúci, dnes sme schválili správu, v ktorej sme uskutočnili prieskum fungovania spoločného trhu Európskej únie.
Spoločný trh, ktorý pozostáva z voľného pohybu osôb, služieb, kapitálu a tovaru podporil významný hospodársky rast a zvýšil zamestnanosť a konkurencieschopnosť európskeho hospodárstva.
Je však potrebné odstrániť všetky existujúce prekážky a zbytočnú reguláciu, aby sa zlepšilo jeho fungovanie.
Žiaľ, niektoré krajiny ešte stále obmedzujú pohyb pracovníkov z nových členských štátov.
Dôležité je tiež informovať našich občanov, investorov a podnikateľov o výhodách a príležitostiach, ktoré spoločný vnútorný trh predstavuje.
Jednotný trh bez hraníc a obmedzení je základným pilierom Európskej únie.
Spoločný trh zavedením transparentných zásad hospodárskej súťaže a podporovaním rastu podnikania zbližuje celé naše spoločenstvo a spája nás.
Spoločný trh však musí zohľadňovať sociálnu súdržnosť, otázky zamestnanosti, ochranu životného prostredia a spotrebiteľa.
Mimoriadne dôležitou otázkou sú opatrenia na zníženie administratívnej záťaže v Európskej únii.
Vážený pán predsedajúci, v odseku 16 správy pána Toubon je vyjadrené poľutovanie nad tým, že sa nevenoval dostatočný dôraz potenciálnemu prínosu jadrovej energie.
Môj hlas proti tomuto výroku vychádza z predpokladu, že sa týka jadrového štiepenia, s ktorým ja a mnohí ďalší máme problém z hľadiska zneškodňovania rádioaktívneho odpadu a dedičstva po vyradení jadrovej elektrárne z prevádzky.
Podporu by si však zaslúžilo akékoľvek zdôraznenie potenciálneho príspevku jadrovej syntézy, aj keď sa zatiaľ týka budúcnosti.
Odsek 32 sa okrem iného týka harmonizácie v oblasti daní a tiež nalieha na Komisiu, aby naďalej presadzovala svoje návrhy týkajúce sa spoločného konsolidovaného základu dane z príjmu právnických osôb.
Írska delegácia skupiny PPE-DE je jednoznačne proti akejkoľvek harmonizácii priameho zdaňovania vrátane zdaňovania právnických osôb a naďalej budeme odmietať akékoľvek návrhy, ktoré by toto stanovisko oslabovali.
Preto, napriek mnohým vynikajúcim bodom v správe pána Toubon, moji kolegovia a ja sa musíme zdržať hlasovania.
písomne. - (SV) Domnievame sa, že táto správa je vyváženým prehľadom vnútorného trhu a osobitne vítame ustanovenia o hodnoteniach vplyvu na životné prostredie a v sociálnej oblasti, ktoré musia tvoriť základ nových iniciatív v oblasti politík.
Nezdieľame však názor na príspevok jadrovej energie a myslíme si, že správa je nejasná v oblasti daňových záležitostí.
Napríklad nám nie je jasné, aké iniciatívy musí podniknúť Komisia v oblasti spotrebných daní a DPH a zdôrazňujeme, že výška daní patrí do kompetencie členských štátov.
Tiež nám nie je jasné, na aké obchodné ochranné opatrenia sa správa odvoláva.
Napriek tomu, že by sme si želali vidieť silnejšie sociálne ustanovenia, hlasovali sme v prospech správy ako celku, pretože vítame preskúmanie a široké zameranie správy.
písomne. - Prvých 10 rokov vnútorného trhu pridalo do hospodárstva EÚ 877 miliárd EUR.
To pomohlo vytvoriť 2,5 milióna pracovných miest.
Tieto skutočnosti hovoria samy za seba, že jednotný trh funguje.
Ako národ, ktorý sa venuje obchodu, môže Írsko z plne fungujúceho jednotného trhu iba získať.
Zabezpečenie konkurencieschopnosti je dôležitým prvkom v kombinácii politík plne fungujúceho jednotného trhu.
Nesúhlasím s tvrdením v správe pána Toubon, že spoločný konsolidovaný základ dane z príjmu právnických osôb nebude obmedzovať konkurencieschopnosť EÚ.
Spoločný konsolidovaný základ dane z príjmu právnických osôb je zadnými dvierkami pre harmonizáciu dane.
Je životne dôležité, aby členské štáty mali možnosť používať na dosahovanie svojich sociálnych a hospodárskych cieľov rôzne spôsoby zdaňovania a pri rôznych sadzbách dane - harmonizácia daní by tomu zabránila.
Správa pána Toubon obsahuje veľa priaznivých bodov pokiaľ ide o znalostnú spoločnosť, trvalo udržateľnú EÚ, EÚ otvorenú svetu a dobre riadenú EÚ.
Pri konečnom hlasovaní sa však zdržím, pretože som pevne presvedčený, že EÚ najlepšie poslúži podporovanie konkurencie daní a nie harmonizácia daní.
písomne. - (FR) Hlasovala som proti správe Preskúmanie jednotného trhu: prekonávanie prekážok a neefektívnych postupov prostredníctvom lepšieho vykonávania a presadzovania právnych predpisov.
Nesúhlasím s prístupom spravodajcu pána Toubona, v rámci ktorého by otvorenie sa hospodárskej súťaži na jednotnom trhu nepodliehalo žiadnym obmedzeniam a ani sociálnej regulácii.
Hlasovala som tiež proti ďalšej liberalizácii poštových služieb, ktorú správa podporuje a je mi ľúto, že boli zamietnuté pozmeňujúce a doplňujúce návrhy o sociálnej a daňovej harmonizácii.
Okrem toho neschvaľujem nový odkaz na zavedenie neobmedzeného transatlantického jednotného trhu a zdôrazňujem, že treba uprednostniť ochranu a podporu európskeho sociálneho modelu.
Podľa môjho názoru sa dokončenie jednotného trhu musí regulovať poskytnutím záruk sociálnej ochrany občanom Európy a to sa v Toubonovej správe, jedinom príspevku Európskeho parlamentu k preskúmaniu jednotného trhu, nenavrhuje.
písomne. - (FR) Francúzski socialisti hlasovali v prospech Toubonovej správy o preskúmaní jednotného trhu a jeho prispôsobení dvadsiatemu prvému storočiu, pretože správa hovorí o dôležitých aspektoch, ktoré sa niekedy v diskusiách o dokončení jednotného trhu ignorujú.
Dokončenie jednotného trhu je teda previazané so sociálnou a územnou súdržnosťou a vyspelými službami všeobecného záujmu.
Hlasovali sme však proti odseku 24 o liberalizácii poštových služieb.
Správa kladie tiež dôraz na ochranu spotrebiteľa, ktorá je úzko spojená s dokončením jednotného európskeho trhu a musí byť zaručená.
A nakoniec, do požiadaviek na vnútorný trh sa musia zahrnúť environmentálne aspekty, čo bude pre Európsku úniu za predpokladu, že sa tieto všeobecné zásady budú dodržiavať, prínosom.
Dôležitým bodom správy sú MSP a uľahčenie ich prístupu na celý európsky vnútorný trh vzhľadom na životne dôležitú úlohu, ktorú tieto podniky a remeselná výroba zohrávajú v európskej zamestnanosti a inovácii.
Osobitne podporujem rozhodnutie vyjadrené spravodajcom, aby sa podnikli aktívne a účinné kroky proti falšovaniu, ktoré je skutočnou pliagou európskeho hospodárstva.
písomne. - (PT) Táto správa má veľmi silný neoliberálny charakter, ktorý opäť raz ukazuje, že Európsky parlament je naklonený stále väčšej liberalizácii, väčším výnosom z kapitálu pre podnikateľské a finančné skupiny, ktoré už zaznamenávajú 35 % zisky a viac.
Takže, po vychvaľovaní veľkých výhod, ktoré jednotný trh prináša (veľkým podnikom a finančným skupinám), nám hovorí, že sa naďalej prejavuje protekcionistický prístup a že je nevyhnutné proti nemu bojovať a napredovať v iných oblastiach ako sú finančné služby, daňová politika, doprava, poštové služby a energia, ktoré ešte stále nie sú v plnej miere liberalizované a integrované.
Skresľovaním skutočnosti sa snažia zamaskovať skutočné účinky jednotného trhu, napríklad zvýšenie nákladov, zníženie počtu a kvality služieb, strata pracovných miest.
Táto správa je pokusom podporiť ďalšiu liberalizáciu verejných služieb, ďalší prevod politickej moci z národnej na nadnárodnú úroveň a ďalšie útoky na práva spotrebiteľov a pracovníkov a preto musíme hlasovať proti nej.
písomne. - (SV) June List zdieľa všeobecné stanovisko spravodajcu, že vnútorný trh je jedným z najväčších úspechov EÚ a že sa musí ďalej rozvíjať a zlepšovať.
S mnohými konkrétnymi návrhmi uvedenými v správe však nesúhlasíme.
Dôrazne nesúhlasíme s ustanoveniami o harmonizácii daní, s uvítaním eura a s tým, že je potrebné, aby členské štáty liberalizovali poštové služby, ktoré sú verejnou službou a regulovať ich musia predovšetkým členské štáty.
Napokon, súhlasíme, že nie je jasný právny stav vo veci služieb všeobecného záujmu. Rozhodli sme sa hlasovať proti pozmeňujúcemu a doplňujúcemu návrhu č.
12/rev, ktorý predložila skupina PPE-DE a pozmeňujúcemu a doplňujúcemu návrhu č. 4, ktorý predložila skupina PSE, pretože dlhodobým výsledkom ustanovenia uvedeného v týchto pozmeňujúcich a doplňujúcich návrhoch bude prenesenie ďalšej právomoci na Európsky súdny dvor.
Na základe vyššie uvedených argumentov sme sa rozhodli pri záverečnom hlasovaní hlasovať proti tejto správe.
písomne. - Britskí konzervatívci boli na čele kampane na vytvorenie plne fungujúceho a efektívneho jednotného trhu.
Vítame Toubonovu správu a jej rozhodnú podporu pokračujúcim činnostiam na vytvorenie dynamického, do budúcnosti sa pozerajúceho a pružného jednotného trhu a zabezpečiť, aby zároveň poskytoval reálne výhody občanom.
V tejto súvislosti britskí konzervatívci argumentovali, že daňová politika musí zostať pod úplnou kontrolou členských štátov EÚ a že jediné univerzálne politiky na úrovni EÚ ohrozujú hospodársku dynamiku a globálnu konkurencieschopnosť, ktoré sú pre budúcnosť Európy také rozhodujúce.
Preto sme hlasovali proti výzvam na spoločný konsolidovaný základ dane z príjmu právnických osôb.
písomne. - (SV) Hoci táto správa obsahuje niektoré pozitívne ustanovenia, rozhodla som sa hlasovať proti nej.
Okrem ustanovenia o jadrovej energii, ktoré nemôžem podporiť, správa kritizuje spotrebné dane a minimálnu harmonizáciu v spotrebiteľských otázkach, ktoré by v budúcnosti mohli negatívne ovplyvniť švédsku politiku v oblasti alkoholu a ochranu spotrebiteľa.
Toto preskúmanie vítam, ale chcela by som vidieť silnejšie sociálne ustanovenia a myslím si že správa nie je taká vyvážená, ako by mala byť.
písomne. - (FR) Hlasovala som za správu pána Toubona o preskúmaní jednotného trhu a podporujem pozitívny prístup spravodajcu k jednému z najdôležitejších pilierov Európskej únie.
Štyri slobody, ktoré vytvárajú jednotný trh: voľný pohyb tovaru, služieb, osôb a kapitálu, sa musia ďalej podporovať a rozvíjať, aby mohol mať každý úžitok z výhod jednotného trhu.
Čo sa týka voľného pohybu služieb, myslím si, že je veľká škoda, že sa nepoložil väčší dôraz na dôležitosť zásady krajiny pôvodu z hľadiska dokončenia reálneho jednotného trhu a pri vytváraní pracovných miest, ktorú už vážne oslabila smernica o službách.
Tiež si myslím, že dodržiavanie zásady krajiny pôvodu v prípade DPH z predaja na diaľku a elektronického obchodu je jedinou reálnou základňou koherentného a transparentného daňového rámca umožňujúceho voľný pohyb tovaru.
Podľa môjho názoru daňová konkurencia nie je v žiadnom prípade prekážkou dokončenia jednotného trhu; naopak, podporuje hospodárske subjekty pri ochrane ich slobôd vzhľadom na voľný pohyb v rámci jednotného trhu.
písomne. - Hlasoval som v prospech tejto správy o preskúmaní jednotného trhu, na ktorom pracuje Komisia.
Osobitne vítam zameranie na zlepšenie regulácie v celej Únii a zameranie na zabezpečenie právnej istoty pre služby všeobecného záujmu.
Dánski poslanci Socialistickej skupiny v Európskom parlamente, pán Rasmussen, pani Thomsenová, pani Schaldemoseová, pán Jørgensen a pán Christensen, hlasovali proti odseku 18, ktorý sa týka revízie spotrebiteľského acquis Komisiou.
Delegácia sa domnieva, že kým v členských štátoch pretrvávajú také veľké rozdiely v úrovni ochrany spotrebiteľa, je minimálna harmonizácia potrebná.
Delegácia nesúhlasí tiež s odsekom 26, ktorý konštatuje, že súčasné systémy DPH a spotrebnej dane sú prekážkou dokončenia jednotného trhu.
Delegácia si myslí, že toto znenie je, okrem iného, v rozpore s dánskym systémom spotrebných daní.
Delegácia však chce zdôrazniť svoju podporu lepšej realizácii jednotného trhu.
písomne. - Chcel by som vysvetliť, prečo nemôžem podporiť odsek 32 tejto správy, ktorý vyzýva na širokú harmonizáciu daní alebo harmonizáciu daní právnických osôb, ani odôvodnenie O, ktoré kritizuje tie členské štáty, ktoré si chránia svoje výsadné práva týkajúce sa problematiky daní.
Členské štáty musia mať možnosť slobodne určovať svoju vlastnú daňovú politiku, ako súčasť národnej fiškálnej politiky.
Pokiaľ ide o odsek 40, časť 2, budem hlasovať v jej prospech, pretože mám obavy, že na mnohé problémy členské štáty používajú právne predpisy EÚ, aby "pozlátili" svoje vlastné vnútroštátne právne predpisy a potom, v prípade akejkoľvek prípadnej kritiky, obviňujú EÚ.
Budem hlasovať aj za odsek 16, v ktorom sa uvádza, že jadrovej energii ako nástroju na vyvážené riešenie zmeny klímy sa nevenovala dostatočná pozornosť a budem dúfať, že výsledkom by mohlo byť začatie diskusie na základe faktov a nie obáv, vzhľadom na úlohu, ktorou by jadrová energia mohla prispieť ku zmene klímy ako súčasť dobre vyváženej energetickej politiky.
písomne. - Ja som hlasovala proti tejto správe, pretože prešli zmeny a doplnenia v prospech harmonizácie daní a boli zahrnuté do správy.
Som rozhodne proti akémukoľvek opatreniu v prospech harmonizácie daní v celej EÚ.
Existujú neustále pokusy podstrčiť tieto opatrenia ako zmeny a doplnenia dokonca aj do správ a budem vystupovať proti nim pri každej príležitosti.
S blížiacim sa referendom o reformnej zmluve by mala Komisia o svojich zámeroch v tejto veci hovoriť otvorenejšie.
Opravy hlasovania a zámery pri hlasovaní: pozri zápisnicu
Slávnostná schôdza - Portugalsko
Vážený pán Cavaco Silva, vitajte v Európskom parlamente.
Pre Európsky parlament je veľkým potešením prijať prezidenta Portugalskej republiky.
(DE) Vážený pán prezident, vážení kolegovia, pre mňa a pre nás všetkých je veľkým potešením privítať dnes v Európskom parlamente prezidenta Portugalskej republiky, pána Aníbal Cavaco Silvu.
Vážený pán prezident, počas 10 rokov, keď ste boli predsedom portugalskej vlády, ste konsolidovali demokratické inštitúcie krajiny a úspešne podporili hospodársky rozvoj.
Ako prezieravo zmýšľajúci Európan ste istou rukou viedli Portugalsko na ceste k členstvu v Európskej únii.
Vidím, že je tu aj predseda Európskej komisie, pán José Manuel Durão Barroso a samozrejme by som chcel tiež zdôrazniť, že Portugalsko nedávno prevzalo predsedníctvo Únie.
Vrelo vítam dnes aj vás, vážený pán Barosso.
Odvtedy, ako prezident Portugalskej republiky naposledy predniesol prejav pred Európskym parlamentom, prešlo už 10 rokov.
Odvtedy sme spolu prešli dlhú cestu.
Dnes ste v parlamente v Štrasburgu pri príležitosti tretieho predsedníctva EÚ ako portugalský prezident.
Tri predsedníctva Portugalska sa dajú najlepšie zrekapitulovať ako "ambiciózne v mene Spoločenstva", pretože Portugalsko vždy riešilo životne dôležité súčasné otázky, napríklad lisabonskú stratégiu alebo vzťahy EÚ s Afrikou a s Južnou Amerikou.
Výnimkou nie je ani toto predsedníctvo.
Tentoraz má Portugalsko na programe úspešné ukončenie medzivládnej konferencie a prijatie reformnej zmluvy, posilnenie zahraničnej a bezpečnostnej politiky a najmä rozvinutie užších vzťahov s Latinskou Amerikou, Afrikou a stredomorským regiónom, ďalšie opatrenia súvisiace so zmenou klímy a realizáciu lisabonskej stratégie.
Prvým skutočným krokom ku globalizácii boli objavy vo všetkých častiach zemegule, ktoré v 14 storočí uskutočnili moreplavci, ktorí vyplávali z Lisabonu.
Toto otvorenie sa svetu a kultúra tolerancie, ktoré sa vo vašej krajine v priebehu storočí rozvinuli, tvoria v kontexte dnešnej globalizácie obzvlášť hodnotnú skúsenosť a sú prínosom pre celú Európsku úniu.
V úsilí Portugalska o rozvíjanie vzťahov s Latinskou Amerikou a pokračovanie kontaktov s Južnou Amerikou prostredníctvom osobitného vzťahu s Brazíliou sa vo veľkej miere odzrkadľujú naše vlastné ciele.
Vaša kultúra tolerancie a váš globálny pohľad predstavujú v dnešnom svete príležitosť.
Vaša krajina bude môcť počas tohto predsedníctva stavať na práci bádateľov zo 14. storočia s tou istou odvahou a s tou istou vytrvalosťou, ako mali oni.
Pri vašej úlohe vám želáme veľa šťastia a úspechov.
(potlesk)
prezident Portugalskej republiky. - (PT) Vážený pán predseda Európskeho parlamentu, vážený pán predseda Európskej komisie, dámy a páni,
Chcem poďakovať predsedovi Európskeho parlamentu za jeho milé slová a vyjadriť svoju hlbokú vďačnosť za dnešné pozvanie.
Je pre mňa cťou, že mám túto príležitosť osloviť vás všetkých, zástupcov občanov Európy a poslancov tejto veľkej európskej inštitúcie, Európskeho parlamentu.
Dobre si uvedomujem, akú rozhodujúcu úlohu zohrával tento Parlament v úspešnom procese európskej integrácie.
Nezabudol som na intenzívnu a plodnú spoluprácu s touto inštitúciou v roku 1992, keď som ako predseda vlády viedol prvé portugalské predsedníctvo Rady, ktorého heslo bolo, ako si možno spomínate, Smerom k Európskej únii.
Európsky parlament v rozhodujúcej miere prispel k vytvoreniu silného vnútorného trhu a k pokroku projektu Európskej únie, ktorý sa zrodil v Maastrichte.
Moja krajina teraz predsedá Rade Európskej únie po tretíkrát.
A znova čelíme veľkým výzvam.
Výzvam, ktoré volajú po zbližovaní politickej vôle členských štátov a európskych inštitúcií.
Viac ako kedykoľvek predtým je dôležité sústrediť naše spoločné sily a odhodlanie na to, čo je naozaj potrebné, aby sa Európa stala silnejšou a súdržnejšou.
Veď napokon toto občania Európy od svojich vedúcich predstaviteľov očakávajú.
Portugalské predsedníctvo urobí všetko, čo je v jeho silách, na dosiahnutie zblíženia, ktoré je nevyhnutné pre ďalší postup pri budovaní Európy.
Predovšetkým verím, že s Európskym parlamentom budeme mať úprimnú a otvorenú spoluprácu, akú sme mali počas predchádzajúcich portugalských predsedníctiev.
Jednou z priorít predsedníctva je uzavrieť reformnú zmluvu založenú na dohode dosiahnutej na júnovej Európskej rade.
Zmluva, ktorú považujem za veľmi dôležitý krok, krok, ktorý nám, ako dúfam, umožní pokročiť z obdobia poznamenaného určitým naštrbením procesu budovania Európy.
Preto vyzývam na spojené úsilie zamerané na zabezpečenie uzavretia tejto novej zmluvy počas portugalského predsedníctva.
Európska únia sa po ukončení týchto rokovaní a uzatvorení tejto kapitoly musí jednotnejšie a s obnovenou dôverou sústrediť na výzvy, ktoré majú veľký význam pre občanov Európy: hospodársky rast, zamestnanosť, bezpečnosť, životné prostredie, energia a globalizácia.
Toto je program, na ktorom musí Európa pracovať pre našu vlastnú a tiež pre budúce generácie.
Preto sa mi zdá, že toto je tá správna chvíľa na zdôraznenie hodnoty solidarity ako základného piliera konštrukcie Európy.
Solidarita je skutočne nutnou podmienkou pre budúcnosť budovania Európy, ktorá je na jednej úrovni s ďalšou, naozaj základnou zásadou, subsidiaritou.
Nie krasorečnícka solidarita à la carte, ale solidarita, ktorá je hmatateľná, pretransformovaná do politík a do spolupráce.
Na tomto mieste si dovolím pripomenúť Schumanovu deklaráciu z roku 1950 a citujem, že Európa ... bude vybudovaná prostredníctvom konkrétnych úspechov, ktoré najprv vytvoria skutočnú solidaritu.
Pri našom úsilí o vybudovanie silnejšej a súdržnejšej Európy nás musia naďalej viesť tieto slová.
Hlavným ohrozením európskej integrácie je strata myšlienky spolupatričnosti Únie, pevne založenej na solidarite.
Aby sme boli skutočnou Úniou, je nevyhnutné zachovať pocit Spoločenstva, čo bol, a nie bez dôvodu, pôvodný názov konštrukcie Európy.
Jedným z konkrétnych úspechov, ktorý vytvoril skutočnú solidaritu, bola koncepcia hospodárskej a sociálnej súdržnosti ustanovená v Jednotnom európskom akte z roku 1986, v súvislosti s ktorým som mal tú česť sa zúčastniť na rokovaniach a ktorý som podpísal vo funkcii predsedu vlády Portugalska.
Bez politík hospodárskej a sociálnej súdržnosti by nebol možný mimoriadny pokrok európskej integrácie za posledných 20 rokov.
Tieto politiky prispeli k politickej súdržnosti, hospodárskemu rastu, zamestnanosti, územnej súdržnosti, rovnakým príležitostiam a k posilneniu pozície Európy vo svete.
Teraz máme nové dôvody na obnovený záujem o zásadu súdržnosti.
Mám na mysli rastúcu globalizáciu, obrovskú mieru migrácie a demografický vývoj vedúci k sociálnym a hospodárskym nerovnováham, ktoré sú spojené so starnúcim obyvateľstvom.
Vážený pán predseda, dámy a páni,
tri aspekty trvalo udržateľného rozvoja sú dobre známe: sociálny, hospodársky, environmentálny.
Toto je ústredný cieľ európskej integrácie, ktorý bol pri viacerých príležitostiach opätovne potvrdený a je zakotvený v Lisabonskej stratégii.
Pri tejto príležitosti sa chcem sústrediť na sociálny aspekt a najmä na tému chudoby a sociálneho vylúčenia.
Okrem zásady solidarity je tu aj etické a morálne chápanie pokroku, bez ktorého by sa vytratili základné hodnoty európskej myšlienky, hodnoty ako trvalé úsilie o mier, presadzovanie slobody a ľudských práv, duch spoločenstva, dôraz na rovnosť a sociálnu spravodlivosť, uplatňovanie dôstojnosti práce a úsilie o vštepovanie širšieho a oslobodzujúcejšieho pocitu občianskej zodpovednosti.
Jednoznačné označenie boja proti chudobe a sociálnemu vylúčeniu ako európskeho cieľa nám všetkým dáva zodpovednosť za hľadanie nových riešení stále zložitejších a dlhodobo pôsobiacich problémov.
Sociálny program spolu s cieľmi Lisabonskej stratégie pred nás stavia ambicióznu a neľahkú výzvu.
V tejto súvislosti upozorňujem, že tento rok si pripomíname 50. výročie vytvorenia Európskeho sociálneho fondu a 10. výročie Európskej stratégie zamestnanosti.
Je to tiež Európsky rok rovnakých príležitostí.
Ako prezident Portugalskej republiky som si za jednu zo svojich prioritných činností zvolil tému sociálnej integrácie.
Počas prvého roka funkčného obdobia som podporoval Program sociálneho začlenenia, ktorého cieľom je mobilizovať portugalských občanov a upozorniť ich na naliehavú potrebu riešenia príznakov pretrvávajúcej chudoby, nespravodlivého rozdelenia príjmov a vylúčenia, ktoré ešte stále postihujú tisíce občanov.
Teraz som viac, ako kedykoľvek predtým presvedčený o potrebe čeliť tejto výzve pružnými a inovatívnymi riešeniami: viac zodpovednosti pre nevládne organizácie a občanov všeobecne, väčšia koordinácia činností štátu a iniciatív občianskej spoločnosti, pochopenie, že politiky pre prerozdelenie príjmu nevylučujú, ale naopak, si vyžadujú vytvorenie viac a lepších príležitostí pre všetkých, ktorí sa podieľajú na cieľoch vytvárania blahobytu, osobného úspechu a trvalo udržateľného rozvoja.
Podľa európskych noriem má Portugalsko pred sebou ešte veľa práce.
Pravdou však je tiež to, že Európa ako celok je ešte ďaleko od cieľov sociálnej súdržnosti, ktoré sa usiluje dosiahnuť a ktorých sa nemôže vzdať.
Skutočnosťou je, že nerovnomerné úrovne prosperity v Únii, ktoré odkrývajú hospodárske a sociálne ukazovatele, sprevádzalo v posledných desaťročiach významné približovanie sa menej rozvinutých členských štátov európskemu priemeru.
Hospodárske zbližovanie štátov sa však nesmie zamieňať so zbližovaním sociálnych skupín v rámci týchto štátov, s procesom podliehajúcim imperatívnom rovnosti a sociálnej spravodlivosti.
Musíme priznať, že z tohto hľadiska sa urobil veľmi malý pokrok.
Počas piatich rokov, od roku 2001 do roku 2005, zostala hranica chudoby v krajinách celej Únie stabilná na úrovni 16 %.
Hovoríme asi o 75 miliónoch Európanov, ktorých čistý príjem je menši ako 60 % priemerného príjmu v ich vlastných krajinách.
Ak uvážime túto hodnotu spolu so zaznamenanými trendmi v nespravodlivom rozdelení príjmu, vyjde najavo, že situácia je ešte menej povzbudivá.
V Európskej únii 25 štátov bol v roku 2005 príjem najbohatších 20 % obyvateľstva päťkrát vyšší ako príjem najchudobnejších 20 %.
V roku 2000 to bolo štyri a polkrát viac.
Podrobnejšie preskúmanie týchto ukazovateľov ukazuje, že sociálne skupiny najviac ohrozené chudobou sú starí, nezamestnaní, najmä dlhodobo nezamestnaní ľudia, ktorí žijú sami a rodiny s jedným rodičom.
Ďalšie skupiny sú vystavené znepokojujúcemu a narastajúcemu sociálnemu ohrozeniu z dôvodu možnosti svojho vylúčenia.
Hovorím o deťoch, ľuďoch so zdravotným postihnutím, prisťahovalcoch a etnických menšinách.
Samotná Rada EÚ vo svojej Správe o sociálnej ochrane a sociálnom začleňovaní z roku 2007, uznáva že, a teraz citujem, vo väčšine členských štátov sú deti vystavené väčšiemu ako priemernému riziku chudoby.
V niektorých členských štátoch tomuto riziku čelí takmer každé tretie dieťa.
Toto riziko sa znásobuje, ak dieťa žije v domácnosti s osamelým alebo nezamestnaným rodičom.
Je to vážna situácia, ktorú si nemôžeme dovoliť ignorovať.
Ako môže Európska únia, ktorá čelí riziku starnúceho obyvateľstva a endemickej demografickej recesie, zanedbávať zhodnocovanie svojich najdôležitejších aktív, svojich detí a mladých ľudí?
(potlesk)
Vážený pán predseda, dámy a páni,
rád by som vedel, či sme snáď nedosiahli bod, v ktorom prestávajú byť účinné tradičné politiky sociálnej ochrany.
Pri hospodárskom oživení po druhej svetovej vojne a pri formovaní moderných európskych spoločností zohrávali politiky sociálnej bezpečnosti a ochrany rozhodujúcu úlohu.
To, čo sa stalo známe ako sociálny štát zanechalo dedičstvo, ktorému za svoje počiatky vďačí samotná Únia.
Európa vytvorila na základe úspechu prerozdeľovacích politík inšpirovaných myšlienkou sociálneho štátu prepracovaný systém sociálnej ochrany, ktorý je napriek mnohým rozdielom medzi rôznymi štátmi všeobecne známy ako európsky sociálny model.
Napriek všetkým jeho obmedzeniam a chybám zostáva skutočnosťou, že tento sociálny model je teraz neodmysliteľnou súčasťou európskej identity.
Ak ho však chceme zachovať, musíme akceptovať, že tento sociálny model sa bude musieť zmeniť, aby spĺňal nové výzvy a prispôsobil sa novému svetu globalizácie a informačnej a znalostnej spoločnosti.
Pri dosahovaní akýchkoľvek viditeľnejších výsledkov v sociálnej oblasti majú prevažne prerozdeľovacie vnútroštátne politiky stále väčšie problémy.
Účinnosť a udržateľnosť týchto politík je stále problematickejšia.
Pri plánovaní budúcich sociálnych politík je nevyhnutné sa zamerať na myšlienku sociálnej spoločnosti, v ktorej budeme mať všetci väčšiu občiansku zodpovednosť a prejavovať viac solidarity.
Sociálny pokrok samozrejme závisí od hospodárskeho rastu.
Avšak neprijateľný hospodársky rast a hospodársky rast, ktorý nie je trvalo udržateľný, je sociálne deštruktívny.
Vo väčšine krajín Európskej únie je hlavnou príčinou chudoby nezamestnanosť.
Potrebujeme väčší a lepší hospodársky rast a to znamená viac a lepších pracovných príležitostí.
Uľahčenie účasti na trhu práce, priznanie náležitej vážnosti a dôstojnosti každému jednotlivcovi prispievajúcemu k produkcii bohatstva a prosperity v procese charakterizovanom ako aktívne začlenenie, predstavuje pre občanov najlepšiu ochranu proti chudobe a sociálnemu vylúčeniu.
Musíme pamätať na cieľ oznámený v lisabonskej stratégii zvýšiť mieru zamestnanosti v Únii na 70 %, ktorý je sociálnym imperatívom, hoci to vyzerá tak, že dosiahnuť tento cieľ do roku 2010 bude ťažké.
Ďalším spôsobom ochrany občanov, aby mohli čeliť novým technologickým, environmentálnym a kultúrnym výzvam, je pomôcť im získať kvalifikáciu, vzdelanie a odbornú prípravu.
Preto je nevyhnutné, aby najvyššou prioritou členských štátov bol spoločný cieľ zameraný na zlepšenie úrovne vzdelania a odbornej prípravy mladšej generácie a vštepovanie návyku celoživotného vzdelávania.
To jej nepochybne poskytne konkurenčnú výhodu v budúcich spoločnostiach založených na informáciách a znalostiach.
Rok 2010 sme vyhlásili za Európsky rok boja proti chudobe a sociálnemu vylúčeniu.
V tomto roku budeme vyzvaní na zúčtovanie a bude sa od nás vyžadovať, aby sme ukázali, do akej miery sme zachovali ambície, ktoré nás inšpirovali v roku 2000 v Lisabone.
Tieto ambície zahŕňajú, citujem, investovanie do ľudských zdrojov a boj proti sociálnemu vylúčeniu.
Cieľ boja proti chudobe a vylúčeniu sa neobmedzuje na geografické hranice Európskej únie.
Zahraničný rozmer zásady solidarity je v prvom rade odrazom humanitárnych hodnôt, na ktorých sa zakladá európsky projekt.
Tradície, ktoré zabraňujú rozvoju chudobnejších krajín sa teraz spájajú s problémami, ktoré spôsobuje globalizácia, takže kampaň proti chudobe a nedostatočnému rozvoju sa musí stať globálnou kampaňou.
Jedine týmto spôsobom môže uspieť.
Európska únia má v tejto oblasti zvýšenú zodpovednosť a má bohaté poznatky a skúsenosti, ktoré jej dávajú osobitnú úlohu.
V globálnom vývoji musí Európa zaujať popredné miesto.
V tomto kontexte chcem upriamiť vašu pozornosť na Afriku, kontinent, ktorý je Európe blízky nielen geograficky, kontinent, ktorý by sme mali považovať za prioritného partnera a tak sa k nemu aj správať.
Mohlo by sa stať, že za nevšímavosť voči Afrike bude musieť Únia zaplatiť veľkú strategickú cenu.
V tejto súvislosti pripisujem osobitnú dôležitosť blížiacemu sa samitu EÚ - Afrika, ktorý sa bude konať počas portugalského predsedníctva.
Je čas hovoriť s Afrikou a prestať hovoriť iba o Afrike a jej problémoch.
Vážený pán predseda, dámy a páni,
mám pocit, že nemôžem ukončiť tento prejav bez toho, aby som sa dotkol dvoch tém, o ktorých si myslím, že sú pre budúcnosť Únie absolútne rozhodujúce.
Po prvé, energia a životné prostredie.
Tieto sektory budú nepochybne v 21. storočí rozhodujúcimi a vývoj v týchto sektoroch bude určovať novú geopolitickú podobu sveta.
Energia a životné prostredie predstavujú životne dôležitý spoločný záujem a musia sa považovať za nové hnacie sily európskej integrácie.
Aj v tomto prípade musíme vybudovať silnú "skutočnú solidaritu".
Od úspechu energetickej a environmentálnej politiky vo veľkej miere závisí hospodárska účinnosť bezpečnosť a kvalita života v Európskej únii.
V tejto súvislosti musím znova zdôrazniť svoje uznanie za strategickú víziu a odhodlanie, ktoré ukázala Európska komisia a jej predseda, bez ktorého by sme nemohli dosiahnuť také vynikajúce výsledky v tejto oblasti, aké sme dosiahli počas nemeckého predsedníctva.
Po druhé, v mysli každého z nás je otázka.
Aká je úloha Európskej únie na medzinárodnej úrovni a jej príspevok k vytvoreniu nového poriadku vo svete?
Domnievam sa, že pre trvalú udržateľnosť procesu európskej integrácie, je absolútne rozhodujúce, aby sa zabezpečilo, že Európa bude ústredným a vplyvným aktérom rodiaceho sa globálneho mnohostranného a multipolárneho sveta.
Aktér s pevným, jednotným a súdržným hlasom.
Aktér, ktorý je rešpektovaný a ktorý rešpektuje druhých.
Aktér, ktorý dokáže brániť zásady a hodnoty, na ktorých sa zakladá jeho hospodársky a sociálny model.
V tejto súvislosti poznamenávam, že Portugalsko bolo medzi krajinami, ktoré viedli prvú vlnu hospodárskej globalizácie v histórii a dobre si uvedomuje, že budúcnosť Európy závisí vo veľkej miere od jej schopnosti stať sa dôveryhodným a vplyvným aktérom na medzinárodnej úrovni.
Vážený pán predseda, dámy a páni, na záver musím znova povedať, ako veľa vďačí mimoriadna európska integrácia Európskemu parlamentu, inštitúcii, ktorá mala vždy vedúce postavenie pri obrane hodnôt a zásad, ktoré vytvorili identitu Európy a sformovali vlákno skutočnej solidarity, ktoré nám zanechali naši zakladatelia.
Som si istý, že tu, v tejto rokovacej sále sa nájde potrebná vízia, vôľa a energia na presadenie tohto úžasného cieľa zjednotenia obyvateľstva Európy a posilnenie pozície Európy vo svete.
(ovácie)
(DE) Vážený pán prezident, tento potlesk svedčí o tom, že vaše slová boli prijaté so súhlasom a s vrelosťou.
Hovorili ste o solidarite a pocite spoločenstva a tieto vlastnosti sú oporou Európskej únie.
Naše ciele dosiahneme iba prostredníctvom solidarity, pocitu spoločenstva a praktických krokov.
Váš prejav nie je prázdnou rétorikou, pretože počas vášho politického života ste ukázali, že ste oddaný Európe a dokážete v jej mene prijímať praktické opatrenia.
Za Európsky parlament by som vás chcel uistiť, že my ako poslanci Parlamentu urobíme všetko pre podporu portugalského predsedníctva, aby sme v októbri na stretnutí štátnych a vládnych predstaviteľov mohli dosiahnuť v otázke reformnej zmluvy úspešný výsledok.
Naša vďačnosť a uznanie patrí tiež ministrovi zahraničných vecí Luísovi Amadovi, štátnemu tajomníkovi Manuelovi Lobo Antunesovi a veľvyslancovi Álvarovi Mendonça e Mouraovi a všetkým ich kolegom, ktorých úlohou je tlmočiť vyjadrenie našej politickej vôle prostredníctvom rozhovorov.
Chcem im povedať: "Sme s vami."
Vážený pán prezident, v mene Európskeho parlamentu vám ďakujem za vaše pôsobivé slová a Portugalsku želám veľa úspechov v záujme našej spoločnej Európy.
Vážený pán Cavaco Silva, naozaj vám veľmi pekne ďakujem.
(potlesk)
(Rokovanie bolo prerušené o 12.35 hod. a pokračovalo o 15.00 hod.)
Schválenie zápisnice z predchádzajúceho rokovania: pozri zápisnicu
Zloženie výborov a delegácií: pozri zápisnicu
Uvedenie návrhu všeobecného rozpočtu Radou - Rozpočtový rok 2008
(DE) Ďalší bod programu je uvedenie návrhu všeobecného rozpočtu na rok 2008 Radou.
úradujúci predseda Rady. - (PT) Vážený pán predseda, dámy a páni, mám tú česť uviesť v mene predsedníctva Rady návrh všeobecného rozpočtu Európskych spoločenstiev na finančný rok 2008 prijatý Radou 13. júla 2007.
Predovšetkým chcem zaznamenať vynikajúcu a konštruktívnu atmosféru, ktorá prevládala počas stretnutí, ktoré predchádzali prvému čítaniu rozpočtu na rok 2008 Radou.
Zmierovacie konanie prinieslo významný výsledok, konkrétne dohodu o piatich spoločných vyhláseniach o dôležitých témach a poskytlo dobrý základ budúcej práce.
V tejto súvislosti som presvedčený, že vynikajúca spolupráca medzi dvomi vetvami rozpočtového orgánu s cennou pomocou Komisie je predzvesťou pozitívneho výsledku.
Môžem vás uistiť, že Rada má veľký záujem na pokračovaní konštruktívneho dialógu o rozpočte, s cieľom dosiahnuť uspokojivú dohodu o dobrom rozpočte Spoločenstva na rok 2008.
V marci 2007 sme oslávili 50. výročie Rímskych zmlúv a opätovne sme potvrdili naše spoločné hodnoty a ciele.
V dynamickom projekte, akým Európska únia je, rozpočet Európskej únie, podobne ako jednotná mena, je jedným z najhmatateľnejších výrazov toho, čo pre európskych občanov a daňových poplatníkov znamená byť Európanom.
Rozpočet Európskej únie sa preto musí zostaviť na základe výziev, ktorým spolu čelíme.
Tieto výzvy sú rôzne, ale ak dovolíte, chcem upozorniť na niektoré z nich, ktoré považujem za dôležitejšie.
Po prvé, výzva na odstránenie prekážok podnikania s cieľom vytvoriť dynamické európske hospodárstvo založené na lisabonskej stratégii.
Ďalšou výzvou je vytvorenie transeurópskej dopravnej siete, ktorá nás navzájom priblíži a posilní vnútorný európsky trh.
Výzva informačnej spoločnosti poukazuje na dôležitosť ľudských zdrojov a sociálnej integrácie.
Kvalifikovaná účasť občanov na tomto, v modernej histórii jedinečnom projekte posilní Európu.
Poslednú výzvu, výzvu klimatických zmien, ktorá postihuje najmä niektoré regióny, musíme zvládnuť rozvojom obnoviteľných zdrojov energie a účinnejším a spoločensky zodpovedným využívaním prírodných zdrojov.
Všetky tieto výzvy vznikajú v kontexte globalizácie svetového hospodárstva, ktorá predstavuje pre náš starý európsky kontinent vážnu výzvu, výzvu, ktorú musíme zvládnuť na hospodárskej a sociálnej úrovni pomocou politík, ktoré zvýšia produktivitu európskeho hospodárstva posilnia sociálnu súdržnosť.
To od našej vlády očakávajú všetci Európania.
Všetci musíme zdvojnásobiť svoje úsilie s cieľom zabezpečiť, aby naše rozpočty predstavovali efektívnu a účinnú reakciu na politické priority.
Je preto nevyhnutné, aby sme znížili administratívnu záťaž, spoločný problém Rady a Európskeho parlamentu a aby Komisia urýchlila proces schvaľovania operačných programov a projektov, aby sa zabránilo oneskoreniam pri ich realizácii.
Rýchlejšie schválenie však nesmie spochybniť zásady dobrého rozpočtového hospodárenia.
Je pravda, že potrebujme väčšiu pružnosť, ale nie za cenu opustenia účinného a zodpovedného využívania peňazí európskych daňových poplatníkov.
Pred podrobnejším predstavením návrhu rozpočtu na rok 2008 chcem vysvetliť hlavné zásady stojace za rozhodnutím Rady.
Stručne, základné prvky boli tieto: primerané financovanie rôznych priorít Európskej únie, starostlivo kontrolované zvýšenie platobných rozpočtových prostriedkov, dodržanie súčasných stropov finančného rámca s ponechaním dostatočných rezerv, podľa potreby, dostatočné rezervy pod stropmi pre rôzne kapitoly a podkapitoly a napokon finančná disciplína a dobré rozpočtové hospodárenie.
Ak dovolíte, chcel by som spomenúť iba jeden detail.
Na vykonanie analýzy predbežného návrhu rozpočtu Rada použila kombináciu rozpočtových nástrojov, ktoré sa ukázali ako veľmi užitočné a ktoré boli vypracované v kontexte zostavovania rozpočtu podľa jednotlivých cieľov a činností.
Spomedzi nich chcem upozorniť na formuláre na plánovanie činností. Rada sa po hĺbkovom preskúmaní viacerých formulárov domnieva, že celková kvalita procesu sa významne zlepšila a dúfa, že tento rozpočtový prístup sa v budúcnosti bude ďalej rozvíjať.
Návrh rozpočtu na rok 2008 dosahuje výšku 128 000 miliónov EUR vo viazaných rozpočtových prostriedkoch a 119 000 miliónov EUR v platobných rozpočtových prostriedkoch.
Pokiaľ ide o záväzky, chcem pripomenúť, že Rada považuje za dôležité, aby záväzky v rozpočte na rok 2008 dosahovali primeranú celkovú úroveň s náležitým zreteľom na absorpčné kapacity.
Ako viete, domnievame sa, že nadhodnotenie výdavkových rozpočtových prostriedkov nie je riešením pre nevyplatené záväzky, Reste à liquider.
Jednou z našich hlavných zásad preto bolo hodnotenie potrieb, reálnych a jasne definovaných potrieb, čo vyústilo do zvýšenia platieb o 3,4 % v porovnaní s rozpočtom na rok 2007.
V súvislosti s podkapitolou 1a, Konkurencieschopnosť pre rast a zamestnanosť, Rada má v úmysle poskytnúť primerané financovanie priorít spojených s lisabonskou stratégiou, pri ponechaní významnej rezervy na pokrytie priorít Európskej únie definovaných v záveroch júnovej Európskej rady, ako aj ďalších doposiaľ nepredvídaných potrieb.
Hoci Rada má v úmysle v rámci tejto podkapitoly obmedziť zvýšenia v porovnaní s rozpočtom na rok 2007, chcem poukázať na to, že Rada bude naďalej poskytovať veľmi významný nárast v rozpočte na výskum, t.j. 7,75 % v záväzkoch a 45 % v platbách, podľa miery plnenia v predchádzajúcich rokoch a absorpčných kapacít.
Tento nárast vyjadruje, akú veľkú dôležitosť Rada prikladá efektívnej implementácii lisabonskej stratégie, ktorá, ako som už spomenul, je základným prvkom hospodárskeho rozvoja Európskej únie.
Pokiaľ ide o podkapitolu 1b, Súdržnosť pre rast a zamestnanosť, Rada má v úmysle prijať viazané rozpočtové prostriedky, ktoré navrhla Komisia vo svojom predbežnom návrhu rozpočtu.
So zreteľom na platobné rozpočtové prostriedky chcem zdôrazniť, že navrhovaný nárast sa udržiaval na ešte významnejšej úrovni, t.j. 6,2 % pri zohľadnení absorpčných kapacít a skúseností získaných v minulosti pri dokončení starých a realizácii nových programov.
Pokiaľ ide o kapitolu 2, Ochrana a riadenie prírodných zdrojov, Rada pri návrhu rozpočtových prostriedkov vychádzala z predchádzajúcich výsledkov a skúsenosti z minulosti ukázali, že napriek tomu, že sa použili horizontálne, dá sa všeobecne povedať, že tieto rozpočtové prostriedky sú vždy veľmi blízke údajom konečného plnenia.
Chcel by som rozvinúť niektoré úvahy týkajúce sa schválenia operačných programov a projektov v oblastiach rozvoja vidieka a štrukturálnych a kohéznych fondov na obdobie 2007 - 2013.
Toto bola téma spoločného vyhlásenia, ktoré sme schválili na našom zmierovacom konaní a môžem vás uistiť, že Rada prikladá zabezpečeniu toho, aby sa všetky operačné programy a projekty vykonávali čo najrýchlejšie a primeraným spôsobom, najvyššiu politickú prioritu.
Pokiaľ ide o kapitoly 3a a 3b - Občianstvo, sloboda, bezpečnosť a spravodlivosť - Rada má v úmysle urobiť iba jednu menšiu úpravu viazaných a platobných rozpočtových prostriedkov podľa absorpčných kapacít a predchádzajúcej miery plnenia.
Pokiaľ ide o kapitolu 4, EÚ ako globálny partner, Rada má v úmysle zahrnúť do svojho návrhu rozpočtu niektoré priority s politickým vplyvom.
Hovorím o Palestíne, pre ktorú sa v rámci rezervy navrhuje zvýšenie o 80 miliónov EUR a Kosovo, pre ktoré sa navrhuje zvýšenie o 180 miliónov EUR, tiež v rámci rezervy.
Ešte stále sme v prvej etape rozpočtového postupu a som si istý, že v tejto súvislosti budeme mať ďalšie príležitosti poskytnúť presnejšie údaje.
Čo sa toho týka, Rada má v súčasnej etape v úmysle prijať rozpočet spoločnej zahraničnej a bezpečnostnej politiky navrhnutý v predbežnom návrhu rozpočtu, ktorý predstavuje predbežné minimum.
Je však veľmi pravdepodobné, že vzhľadom na vývoj medzinárodnej situácie sa suma navrhovaná pre rozpočet spoločnej zahraničnej a bezpečnostnej politiky ukáže ako nedostatočná.
Myslím, že všetci chápeme, o čo ide.
Dôvodovú správu chcem zakončiť niekoľkými slovami o kapitole 5, Administratíva.
Prístup Rady sa zakladá na horizontálnych kritériách, ako je zvýšená účinnosť a zároveň na špecifickej povahe každej inštitúcie, najmä vzhľadom na zabezpečenie nových pracovných miest súvisiacich s rozšírením.
Rada má v úmysle poskytnúť pre svoj vlastný oddiel rozpočtu navýšenie iba 0,2 %, čo pre mňa predstavuje jasný politický signál.
Uskutočnila sa tiež podrobná analýza rozpočtov decentralizovaných agentúr.
Na analýzu dotácií a počtu nových pracovných miest, ktoré sa majú schváliť, sa použila metóda založená na horizontálnych kritériách.
Túto príležitosť využijem tiež na to, aby som povedal pár slov o potrebe zabezpečiť riadne finančné hospodárenie inštitúcií Európskej únie.
V tejto súvislosti je Rada potešená spoločnými vyhláseniami, ktoré sme schválili na zmierovacom konaní a ktoré sa zaoberajú otázkami ako sú decentralizované agentúry, výkonné agentúry, pripísané príjmy a prijímanie nových zamestnancov v súvislosti s poslednými rozšíreniami.
Všetci vieme, že to je iba prvý krok v rozpočtovom postupe, ale pevne verím, že spolu dokážeme preskúmať všetky možnosti, aby sme dosiahli záverečnú dohodu a zostavili koncom roka uspokojivý rozpočet.
Našim hlavným cieľom je, aby sme v správnom čase mali dispozícii rozpočet na rok 2008, ktorý bude primeraný na účely politických priorít Únie, ktorý však nebude nadmerne veľký, pretože to by znamenalo tichý súhlas s pravdepodobnou neschopnosťou plniť ho efektívne a účinne.
Musíme pamätať nielen na to, že tento rozpočet bude mať vplyv na blaho každého občana Únie, ale tiež na to, že účet platia daňoví poplatníci všetkých členských štátov.
A preto je potrebné nájsť tú správnu rovnováhu.
Som si istý, že tri inštitúcie, ktoré sú tu dnes zastúpené, vynaložia všetko úsilie, aby to dosiahli.
Vážený pán predseda, dámy a páni, veľmi pekne vám ďakujem za vašu pozornosť.
spravodajca. - (FI) Vážený pán predseda, pán úradujúci predseda Rady, pán komisár, Európsky parlament musí teraz posúdiť návrh rozpočtu na budúci rok, ktorý predložila Rada.
Hneď na začiatku chcem poďakovať predsedajúcej krajine Portugalsku za vynikajúcu a transparentnú spoluprácu.
V spolupráci s Európskym parlamentom a najmä s jeho Výborom pre rozpočet to fungovalo skvele.
Rozprava prebiehala mimoriadne hladko.
Hoci návrh Rady dáva príčinu na kritiku, práca predsedníctva nám dáva dobrý dôvod predpokladať, že dosiahneme vynikajúci konečný výsledok.
Rada predložila úsporný návrh rozpočtu.
Viazané rozpočtové prostriedky sa v porovnaní s predbežným návrhom rozpočtu znížili o 717 miliónov EUR s rezervou pre viacročný finančný rámec na úrovni 3,9 miliárd EUR.
K ešte väčšiemu škrtu došlo pri platobných rozpočtových prostriedkoch, ktoré sa znížili sa o 2,1 miliárd EUR, čo znamená, že sú o dobrých 10,3 miliardy EUR pod finančným rámcom, to znamená iba 95 % HDP EÚ.
Keď si pripomenieme, ako bol iba pred rokom po dlhých a ťažkých rozhovoroch prijatý finančný rámec, musíme považovať najmä úroveň platobných rozpočtových prostriedkov za nerealisticky nízku.
Je poľutovaniahodné, že rozpočtové kaptioly 1a (konkurencieschopnosť pre rast a zamestnanosť) a 1b (kohézia pre rast a zamestnanosť) sa majú stať cieľom zvlášť drastických škrtov.
V prvom prípade sa platobné rozpočtové prostriedky znížili o viac ako 500 miliónov EUR a v druhom o 498 miliónov EUR.
Obidve tieto kapitoly sa týkajú hlavnej priority Európskej únie, lisabonskej stratégie, ktorá sa teraz škrtom oslabila o viac ako miliardu eur.
Základné problémy s rozpočtom sú tiež v spojení s kapitolou 1.
Európsky parlament varoval minulý rok Radu, že financovanie európskeho navigačného systému Galileo bolo veľmi neprimerané.
Pretože nebol zapojený súkromný sektor, máme schodok 2,4 miliardy EUR.
Európsky parlament podľa svojho uznesenia podporuje projekt využívaním fondov Spoločenstva, ktoré prichádzajú z rozpočtu Únie.
To je najjednoduchší, najmenej byrokratický a najdemokratickejší postup.
V súčasnom finančnom rámci je však nemožné nájsť takú obrovskú peňažnú sumu 400 miliónov EUR ročne, a preto je potrebné spoločné rozhodnutie Parlamentu a Rady.
Tento dôležitý európsky projekt môžeme zachrániť, ale bude sa to musieť urobiť v kontexte tohto rozpočtového postupu.
Ďalším problémom je Európsky technologický inštitút, ETI.
Ak ho chceme vytvoriť, bude sa musieť financovať trvalo udržateľným spôsobom.
Financovanie sa nemôže zakladať na očakávaniach a predpokladoch, ale vyžaduje si realistické rozhodnutia.
Myšlienka, že by ETI takmer určite získal hotovosť z programov EÚ na základe voľnej hospodárskej súťaže, je iba snom.
Ale čo ak by sa to splnilo?
Preto potrebujeme realistické riešenia.
S rozpočtom na budúci rok súvisí jeden špeciálny problém a ten sa týka štrukturálnych fondov, Kohézneho fondu a fondov na rozvoj vidieka.
Schválilo sa iba iba niekoľko operačných programov štrukturálnych fondov.
V rámci Európskeho fondu pre regionálny rozvoj a Kohézneho fondu sa schválilo iba 20 % z 335 programov, ale pre Európsky sociálny fond je tento údaj menší ako 10 %.
Najviac znepokojujúca je situácia v prípade Fondu pre rozvoj vidieka, kde sa schválili iba dva z 96 programov.
Európsky parlament a Rada prijali v júni vyhlásenie, ktoré sa zameriava na tento problém a prisľúbili, že budú monitorovať činnosti Komisie.
Parlament za seba sľubuje, že toto vyhlásenie uplatní.
Nakoniec chcem zdôrazniť dôležitosť dobrého hospodárenia.
Európsky parlament chce podporovať riadenie a rozpočet založený na činnostiach.
Spoločne s Radou sme predložili vyhlásenie, v ktorom sa zdôrazňuje dôležitosť analýzy hospodárskej efektívnosti a zodpovednosti pri zakladaní nových agentúr.
Je potrebné, aby sme na tom trvali.
Témou rozpočtu na budúci rok je rozpočet zameraný na výsledky.
Cieľom je zdôrazniť poňatie, že rozpočtové prostriedky sa musia použiť na dosiahnutie požadovaných výsledkov.
V tomto prípade nie je hlavnou otázkou hospodárenie: sú to výsledky.
Pevne verím, že takýto rozpočet na budúci rok spolu s Radou a Komisiou úspešne zostavíme.
Ďakujem vám veľmi pekne, pán Virrankoski a tiež vám ďakujem za svedomité dodržanie rečníckeho času.
Zdá sa, že Fíni to tu majú všetko dobre pod kontrolou.
Významný vplyv môžu mať zástupcovia malých krajín ako je Fínsko práve tak, ako zástupcovia veľkých štátov.
Našim ďaľším spravodajcom je tiež Fín: máte slovo, pán Itälä.
spravodajca. - (FI) Vážený pán predseda, najdôležitejšími zásadami, ktoré by Parlament a ďalšie inštitúcie mali pri navrhovaní rozpočtu na budúci rok dodržiavať, sú úspornosť a rozpočtová disciplína.
Musíme dať príklad daňovým poplatníkom, bežným európskym občanom a ukázať, že môžeme prevziať zodpovednosť aj za hospodárske záležitosti.
To je jediný spôsob ako môžeme získať dôveru ľudí.
Nový generálny tajomník Parlamentu predložil nový návrh rozpočtu Parlamentu na rok 2008 a ja mu chcem zablahoželať, pretože rozpočet je mimoriadne dobrý a vyvážený.
Pomôže nám pri hľadaní kompromisu pri prijímaní konečného rozhodnutia.
V súvislosti s týmto návrhom chcem uviesť dve veci.
Po prvé, návrh generálneho tajomníka je stále pod 20 % kapitoly 5, t.j. navýšenie nevyužíva celých 20 %.
Ďalšou dôležitou záležitosťou je, že dokázal umiestniť veľký počet súčasných zamestnancov na nové pracovné miesta, keďže všetky pracovné miesta sa mali uvoľniť
Napriek tomu musíme spomenúť, ako vyzerá tento proces v Parlamente celkovo.
V tomto roku sme už na tomto mieste prijali určité zásady.
Jednou z nich je, že rozpočet Parlamentu je rozpočtom daňových poplatníkov a že v prípade nových projektov by sme sa mali snažiť udržať výdavky na úrovniach roku 2007.
Od tohto cieľa nie sme tak veľmi vzdialení a myslím si, že ak stanovíme presné sumy v súlade s rozpočtovou disciplínou, budú sa môcť uskutočniť všetky navrhované projekty.
Chcem poukázať na iný problém týkajúci sa rozpočtu Parlamentu, ktorý súvisí s informačnou politikou.
Vzhľadom na blížiace sa voľby sa pripravili rôzne projekty, ako napríklad Web TV a najdôležitejšie zo všetkého je úzke zapojenie poslancov Parlamentu a politických skupín do všetkých aspektov informačnej politiky Parlamentu.
Preto skupiny a poslanci musia byť v obraze a neprenechávať zodpovednosť za informačnú politiku administratíve: ľudia chcú vedieť, prečo konkrétny poslanec alebo skupina hlasuje istým spôsobom, alebo prečo predkladá dané návrhy.
Ľudia chcú poznať politické pozadie a preto by sme sa mali angažovať.
Dúfam, že myšlienka pozvať na spoluúčasť malé miestne médiá, ktorá je teraz odsúhlasená, prejde do konečnej podoby.
Jedným zo spôsobov, ako sa môžeme priblížiť k ľuďom, je prizvať na spoluúčasť malé miestne médiá, ktoré samotné nemajú zdroje na to, aby sem do Parlamentu mohli prísť.
Zrejme sa to musí stať prostredníctvom našich poslancov.
Chcem sa znova vrátiť k ďalším inštitúciám.
Rada navrhla pre všetky inštitúcie paušálne zníženie o 2 %.
Ako spravodajca musím povedať, že to je ťažké prijať, pretože inštitúcie sa navzájom veľmi odlišujú.
Niektoré sú malé, niektoré veľké a líšia sa podľa druhu práce, ktorú vykonávajú.
Dovoľte mi uviesť ako príklad Dvor audítorov, ktorý som navštívil včera.
Teraz boli veľmi hospodárni a mnohé roky dodržiavali rozpočtovú disciplínu.
Všade účtovali prebytky, neplytvali peniazmi a ich výdavky tvorili mzdy a fixné náklady a nič iné.
Toto 2 % zníženie neprichádza pre Dvor audítorov vôbec do úvahy.
Ak by sme s tým prišli, celý systém by sa rozpadol.
Dúfam, že dosiahneme dohodu o myšlienke, že pri každej jednotlivej inštitúcii prejdeme oblasti, v ktorých by sa mohlo dať ušetriť.
V zásade súhlasím s Radou, že každý sa musí usilovať o hospodárnosť a že sa musia nájsť oblasti, v ktorých s dá ušetriť, ale nie som za politiku univerzálnych 2 %.
predseda Výboru pre rozpočet. - (DE) Vážený pán predseda, dámy a páni, dnes diskutujeme o druhom roku uplatňovania odsúhlaseného finančného výhľadu, diskutujeme o vykonávaní viacročných programov s pridanou hodnotou pre Európu, prijatých v rámci postupu spolurozhodovania a diskutujeme o ďalších záväzkoch na reformu všetkých troch inštitúcií.
Chcem uistiť predsedníctvo Rady, že základné dohody, trojstranný dialóg a zmierovacie konanie z 13. júla predstavujú sľubný štart.
Päť vyhlásení, ktoré ste spomínali, najmä tie, ktoré sa týkajú decentralizovaných agentúr, predstavujú krok správnym smerom, na ktorom, ako dúfam, môžeme stavať ďalej.
Vážený pán komisár, chcem vám tiež povedať, že vaša iniciatíva zameraná na dvojstupňovú prezentáciu plnenia rozpočtu je ďalším významným krokom v záujme efektívnej rozpočtovej politiky Komisie aj Európskeho parlamentu.
Teraz, v tomto rozpočtovom postupe, ktorý vychádza z návrhu Rady, musíme samozrejme zabezpečiť rozpočtovú disciplínu a prijaté záväzky, ale samozrejme musíme tiež upraviť plánované a očakávané údaje.
V tomto smere nerozumiem dodatočnému vyhláseniu Rady v súvislosti s podkapitolami o raste a zamestnanosti (1a) a o poľnohospodárskej politike a o výdavkoch súvisiacich s trhom, konkrétne, že ak sumy nebudú dostatočné, Komisia musí požiadať o predloženie opravného rozpočtu.
Musím znovu upozorniť na kapitolu 4, zahraničná politika, ktorej financovanie je chronicky nedostatočné.
Musím tiež zdôrazniť, že pri rokovaniach o finančnom výhľade sme tieto schodky označili hneď na začiatku.
Musíme preto pracovať na zabezpečení správneho vykonávania schválených programov z hľadiska záväzkov aj z hľadiska platieb.
A zároveň poviem jasne aj to, pán komisár, že v súčasnom rozpočtovom postupe nebudeme akceptovať žiadne odsúvanie našich politických priorít, ani prostredníctvom veľkých globálnych presunov na konci rozpočtového roku.
Chcem otvorene povedať, že vyhlásenie o uplatňovaní štrukturálnych fondov a o rozvoji vidieka bolo pre nás dôležité a chceme požiadať Komisiu, aby správu o pokroku predložila čo najskôr, pretože členské štáty a regióny celkom oprávnene očakávajú, že príslušné programy sa budú vykonávať bez oneskorenia.
Celkovo vzaté, vyhlásenia týkajúce sa decentralizovaných agentúr, ktoré presadzujú zlepšenú analýzu hospodárskej efektívnosti prispievajúcu k väčšej transparentnosti a väčšej jasnosti údajov o zamestnancoch, ktorí sú tam skutočne, trvalo alebo dočasne zamestnaní, znamenajú kvalitatívny krok vpred, ktorý v spojení s tzv. skríningovou správou Komisie o zriaďovacích plánoch predstavuje pozitívny pokrok a musí sa ďalej rozvíjať, študovať a dôkladnejšie uskutočňovať.
Dodávam, že sloganom v tejto súvislosti musí byť rozvážnosť a nie prehnaná reakcia.
Samozrejme, veľa z toho, na čo si v súčasnosti sťažujeme v súvislosti s decentralizáciou alebo pravidlami na uplatňovanie nariadenia o rozpočtových pravidlách, vyplýva z rozhodnutí Spoločenstva, za ktoré nesieme alebo zdieľame zodpovednosť všetci.
Riešenie je známe a zahŕňa zoštíhlenie postupov a ich primerané zjednodušenie.
V tomto smere zostáva urobiť ešte veľa práce.
Dovoľte mi povedať niečo o dvoch alebo troch kľúčových bodoch.
Údaj o platbách v predbežnom návrhu Komisie bol o 8,2 miliardy EUR menší ako strop vo finančnom výhľade.
Teraz predložila Rada návrh s údajom o 10,3 miliardy EUR pod stropom.
Ak sa však pozriete na súhrnnú tabuľku Rady, zistíte, že jej obsah je veľmi otázny.
Napríklad pod kapitolou Lisabonská stratégia, rast a zamestnanosť, skutočnosť vytvorenia novej rezervy vo výške 342 miliónov EUR a zníženie platieb o 548 miliónov EUR oproti predbežnému návrhu skutočne predstavuje vytvorenie umelej rezervy kvôli prispôsobeniu vyhláseniam Európskej rady o politických prioritách
Predpokladám, že príčinami sú problémy s financovaním Európskeho technologického inštitútu a projektu Galileo.
Poviem to veľmi jasne: Parlament v prípade projektu Galileo dôrazne podporuje riešenie Spoločenstva a v celkovom kontexte očakáva nové návrhy Komisie.
Stručná poznámka o kapitole 3: čo sa v súvislosti so živelnými pohromami stalo s návrhmi bývalého komisára Michela Barniera o európskej civilnej ochrane?
Máme spoločnú odpoveď, a ak áno, aký vplyv by to malo na rozpočet na rok 2008 a na nasledujúce roky?
Vážený pán predseda, otázky zahraničnej a bezpečnostnej politiky, ktoré sme opakovane spomínali, potvrdzujú, že naše politické analýzy boli správne: súčasné údaje v návrhu rozpočtu nepostačujú na riešenie výziev v Afganistane, Palestíne alebo Kosove a zníženie rezervy na núdzovú pomoc je iba zdanlivým riešením, ktoré nedokážeme pochopiť.
V tejto súvislosti chceme požiadať Komisiu, aby jasne vyhlásila čo nás z jej perspektívy čaká v nasledujúcich rokoch.
A jeden bod na záver, pán predseda.
Členské štáty sa zaviazali, a teraz citujem s odvolaním sa na vyhlásenie o vierohodnosti, o ktorom sa zmieňuje odsek 44 medziinštitucionálnej dohody: "predkladať ročný súhrn dostupných auditov a vyhlásení, ktorý sa zostavuje na príslušnej úrovni".
.
Hovorím to veľmi vážne: tie členské štáty, ktoré nebudú schopné zabezpečiť príchod výročnej správy v správnom čase musia počítať s tým, že budú mať s nami problémy z rozpočtových ako aj ďalších dôvodov.
Inak plne podporujem to, čo povedali naši dvaja spravodajcovia.
Chcem všetkých privítať v tejto novej sezóne, ktorá ako vždy vyzerá zaujímavá a vypätá.
Je potešujúce, že už v júli sme dosiahli veľmi produktívnu a dobre mienenú komunikáciu.
V Litve sa hovorí, že dobrý začiatok je polovica práce.
Preto dúfam, že atmosféra, v ktorej sme začali pracovať a výsledky, ktoré sa nám už podarilo dosiahnuť rokovaním a prijatím troch dôležitých vyhlásení, je skutočne dobrým začiatkom súčasnej úlohy.
Dnes sme diskutovali o prvej verzii rozpočtu Rady, aj keď som z Parlamentu veľmi často počula veľa otázok adresovaným nám, Komisii.
Určite to akceptujem a súhlasím s tým, sme pripravení reagovať a poskytnúť akékoľvek požadované informácie.
Čo sa týka prvého návrhu rozpočtu Rady, chcem uviesť, že Komisia pri predstavovaní svojej verzie rozpočtu využila v prognózach pre členské štáty naše analýzy.
Preto sa domnievame, že náš návrh bol hospodársky a politicky úplne správny.
S mnohými aspektmi po prvýkrát prerokúvaného rozpočtu Rady preto Komisia nemôže úplne súhlasiť.
Určite súhlasíme s názorom, ktorý už uviedli poslanci Parlamentu, že najväčšie horizontálne škrty... chcem zopakovať, že na všetky kategórie sa znovu uplatnila metóda horizontálnych škrtov.
Komisia považuje samozrejme tento postup a metodiku za nesprávne, najmä v kategóriách 1a 1b, kde hovoríme o inovácii a výskume, pretože máme ešte ďalší problém s Európskym technologickým inštitútom a programom Galileo, ktorý sa musí vyriešiť, ako ďalší paralelný problém pri postupoch zostavovania európskeho ročného rozpočtu.
To samozrejme znamená, že je nevyhnutné vrátiť sa k diskusiám o množstvách a veľkostiach a nie uvažovať o aritmetickom znižovaní.
To isté sa vzťahuje na poľnohospodárstvo a kategóriu zahraničnej politiky, kde podľa môjho názoru prístup Rady spočívajúci v presúvaní prostriedkov do rezervy je dosť konzervatívny a určite sa k tomu budeme musieť čoskoro všetci vrátiť.
V priebehu najbližších dvoch týždňov Komisia predloží Parlamentu a Rade svoj návrh na úpravy rozpočtu týkajúce sa Kosova a Palestíny.
Tak ako vždy máme samozrejme obavy z prístupu Rady k administratívnym výdavkom a súhlasím, že rozpočet, najmä v Európskom parlamente, má istý fínsky kolorit.
Myslím to v dobrom zmysle, pretože vidím potrebu disciplíny, prísnej zodpovednosti a jasnosti vo výdavkoch zástupcov krajiny, akceptujme to a vždy budeme na to reagovať.
Určite nemôže byť pre Komisiu prijateľný návrh Rady obsahujúci horizontálny škrt v situácii, v ktorej samotná Rada nebude schopná splniť svoj záväzok súvisiaci so zamestnaním ďalších ľudí, viac ako 800 členov personálu na vykonávanie ďalších rozvojových úloh.
Očakávame, že Parlament zaujme k tejto otázke rovnaký postoj ako my a dúfame, že spoločne s Parlamentom urobíme nápravu.
Preto, stručne povedané, je potešiteľné, že začiatok bol úspešný.
Napriek tomu však reagujeme na prvý návrh Rady kriticky, hodnotíme ho kriticky a sme pripravení v krátkom čase rokovať o Kosove a Palestíne a približne 19. septembra tiež rokovať a prijať rozhodnutia o návrhoch na program Galilieo a Európsky technologický inštitút a pokúsime sa dospieť k vzájomnej dohode o týchto dôležitých otázkach.
Preto dúfam, že postup bude úspešný a dúfam, že moji litovskí partneri dokážu preložiť môj prvý príhovor v litovčine dobre a správne.
(DE) Rozprava sa skončila.
Písomné vyhlásenia (článok 142)
písomne. - (RO) Lisabonská stratégia požaduje od členských štátov, aby do výskumu investovali 3 % HDP, z toho dve tretiny majú pochádzať zo súkromného sektora.
Tento cieľ dosiahol iba malý počet európskych regiónov.
V roku 2004 investovali členské štáty do výskumu iba 1,84 % HDP a 42 % európskych spoločností uskutočňovalo výskum v rámci svojich činností.
V roku 2006 pracovalo v oblasti vedy a technológie 35 % aktívneho obyvateľstva EÚ.
Pre budúcnosť EÚ je rozhodujúce vzdelávanie.
Musí byť prístupné každému, bohatým aj chudobným, bez ohľadu na to či žije v mestskom alebo vidieckom prostredí.
Kvalita európskeho vzdelania by sa mala merať podľa miery ukončenia a miery prijatia na nasledovnú úroveň vzdelávania.
Potrebujeme novú sociálnu Európu, v ktorej by mali mať prioritu jej občania.
So zreteľom na skutočnosť, že Európska únia aj členské štáty budú na jeseň schvaľovať svoje rozpočty na rok 2008 žiadam, aby v Európskej Únii mali prioritu investície do vzdelania a výskumu.
Vnútrozemská preprava nebezpečného tovaru (rozprava)
Ďalším bodom je správa, ktorú vypracoval pán Bogusław Liberadzki v mene Výboru pre dopravu a cestovný ruch o návrhu smernice Európskeho parlamentu a Rady o vnútrozemskej preprave nebezpečného tovaru - C6-0012/2007 -.
podpredseda Komisie. - (FR) Vážený pán predseda, dámy a páni, teší ma, že vám dnes predkladám návrh na zmenu a doplnenie smernice o vnútrozemskej preprave nebezpečného tovaru.
Preprava nebezpečného tovaru tvorí asi 8 % celkovej prepravy tovaru, takmer milión prepravných činností každý deň.
Musíme zaručiť slobodu pohybu nebezpečného tovaru a intermodalitu v národných a medzinárodných službách, a súčasne dbať na hľadisko bezpečnosti s cieľom chrániť naše životné prostredie, našich občanov a pracovníkov v sektore.
Tento návrh je určený na aktualizáciu štyroch smerníc a štyroch rozhodnutí Komisie o preprave nebezpečných tovarov ich spojením do jediného právneho aktu.
Je to dôležité zjednodušenie práva Spoločenstva v tejto veci.
Okrem toho je potrebné rozšíriť rozsah právnych predpisov Spoločenstva, aby zahŕňal vnútrozemskú vodnú dopravu, sektor, na ktorý sa v súčasnosti nevzťahujú žiadne pravidlá práva Spoločenstva.
Nepochybne to je menej významný druh vnútrozemskej prepravy, ale nehoda pri vnútrozemskej vodnej doprave môže mať vážne následky.
Tieto riziká umožní minimalizovať jeden súbor pravidiel pre všetky dopravy nebezpečných tovarov na vnútrozemských vodných cestách.
Napokon tento návrh sa vzťahuje na medzinárodnú aj vnútroštátnu prepravu.
To sú ciele návrhu, ktorého spravodajcom je pán Liberadzki.
Pred začiatkom rozpravy by som chcel poďakovať spravodajcovi a Výboru pre dopravu a cestovný ruch za ich podporu návrhu Komisie.
spravodajca. - (PL) Vážený pán predseda, pán komisár, je pre mňa potešením v mene Výboru pre dopravu a cestovný ruch predložiť správu, v ktorej vítame predovšetkým skutočnosť, že Komisia predložila návrh smernice, ktorý dnes posudzujeme.
Pán komisár, úplne s vami súhlasíme, že sa tým zjednocuje a zároveň zmenšuje počet predpisov týkajúcich sa prepravy nebezpečného tovaru.
Po druhé, súhlasíme tiež, že tento predpis môže mať veľký vplyv na bezpečnosť prepravy a tiež na kvalitu života verejnosti.
Napokon, predpisy, ktoré chceme prijať alebo skôr skombinovať z viacerých odlišných zdrojov a tým zmenšiť ich počet sa zakladajú na odporúčaniach, ktoré vypracovala OSN pre prepravu nebezpečného tovaru cestnou, železničnou a vnútrozemskou vodnou dopravou, ktoré v rámci Európskej únie spolu tvoria viac ako 110 miliárd t/km ročne.
Pri predkladaní tejto správy chcem zdôrazniť, že Výbor pre dopravu a cestovný ruch ju schválil takmer jednomyseľne a považuje ju za dôležitú a potrebnú a že prináša novú úroveň kvality v tom, že rozširuje predpisy týkajúce sa prepravy nebezpečného tovaru na osobné vlaky Upravuje tiež, kedy členské štáty môžu z dôvodov, ktoré nesúvisia presne s bezpečnosťou zaviesť určité odchýlky od všeobecne platných predpisov a ako sa tieto odchýlky majú implementovať a riešiť na úrovni EÚ.
Chcem požiadať každého, aby podporil zmeny a doplnenia, o ktorých sa rokovalo a ktoré boli zavedené, najmä pozmeňujúci a doplňujúci návrh č. 44, kde na žiadosť Rady okrem vozidiel zavádzame pojmy vagónov a plavidiel vnútrozemskej vodnej dopravy, aby sa zabránilo akýmkoľvek možným nedorozumeniam a chcem vás požiadať, aby ste hlasovali v ich prospech.
Tiež by som vás chcel konkrétne požiadať, aby ste hlasovali v prospech pozmeňujúceho a doplňujúceho návrhu č. 45, ktorý bol vypracovaný po mnohých diskusiách ako dobrý kompromis.
Tento návrh sa vzťahuje na článok 1 ods. 3 písm. b), do ktorého sme vložili slová "kde je to oprávnené, je možné predpísať trasu a dopravný prostriedok, ktorý sa má použiť".
Pozmeňujúci a doplňujúci návrh č. 16 sa môže vynechať ako zbytočný, alebo môžeme hlasovať proti nemu.
Chcem vás tiež požiadať, aby ste hlasovali proti pozmeňujúcim a doplňujúcim návrhom č. 46 a 47, pretože text podobné pravidlá už obsahuje a tento predpis by iba zbytočne nafukovali.
A nakoniec chcem poďakovať za veľmi užitočnú spoluprácu tieňovým spravodajcom.
Osobitne chcem poďakovať Rade a Komisii, Rade pod nemeckým aj portugalským predsedníctvom.
Mali sme približne päť pracovných stretnutí.
Významné rozdiely v názoroch sa nevyskytli a všetky vzniknuté rozdiely sme dokázali vyriešiť.
Podľa môjho názoru to bola vzorová spolupráca.
v mene skupiny PPE-DE . - Vážený pán predseda, pán komisár, dámy a páni, áno, návrh smernice o medzinárodnej preprave nebezpečného tovaru je dôležitou otázkou, pretože v EÚ sa každý rok prepraví okolo 110 miliárd t/km nebezpečného tovaru: 58 % po ceste, 25 % po železnici a dosiaľ, 17 % vnútrozemskou lodnou dopravou.
Účelom tohto návrhu smernice je zjednodušiť a uviesť do súladu súčasné pravidlá o preprave nebezpečného tovaru.
Tiež rozširuje rozsah pôsobnosti ustanovení EÚ, ktoré v súčasnosti pokrývajú cestnú a železničnú prepravu až po prepravu vnútrozemskou vodnou prepravou.
Toto zjednodušenie znižuje byrokraciu a zlepšuje intermodalitu.
Spoločné pravidlá o cestnej, železničnej a vnútrozemskej vodnej preprave zabezpečujú jednotnú úroveň bezpečnosti vnútornej a cezhraničnej prepravy v celom Spoločenstve.
Jednotné pravidlá, ktoré upravujú dopravné prostriedky, zjednodušia a podporia multimodálnu prepravu.
Vítaným krokom je rozšírenie rozsahu pôsobnosti ustanovení na vnútrozemskú vodnú prepravu.
Znamená to, že na všetky vnútrozemské vodné cesty Spoločenstva sa uplatňujú rovnaké pravidlá bezpečnosti.
Bude to mať pozitívny vplyv na pracovné podmienky na palube, na bezpečnosť prepravy a na ochranu životného prostredia.
Jednotné pravidlá znižujú náklady odstránením potreby rôznych povolení a schválení.
Okrem toho sa pravdepodobne zlepší potenciálne využitie a vyhliadky vnútrozemskej vodnej prepravy na trhu.
Návrhy na zmeny a doplnenia prijaté Výborom pre dopravu a cestovný ruch vo veľkej miere odrážajú stanovisko Rady.
Zastávame rovnaký názor a ak to bude možné, chceme sa pokúsiť, aby to prešlo pri prvom čítaní.
Dovoľte mi zdôrazniť, že naliehavo žiadam Parlament, aby prijal jeden konkrétny návrh na zmenu a doplnenie, o ktorom sa spravodajca už zmienil a ktorý predstavuje kompromis.
Je dôležité, aby tento spis obsahoval rozumné ustanovenia.
V tom sa s Komisiou a Radou zhodujeme.
Návrh na zmenu a doplnenie sa týka ustanovenia, ktoré členským štátom umožňuje stanoviť špecifické bezpečnostné požiadavky a prípadne tiež predpísať dopravný prostriedok, ak to dokážu Komisii odôvodniť.
Na záver mi dovoľte vrelo poďakovať za veľmi dobrú spoluprácu spravodajcovi a požiadať Parlament, aby túto správu prijal v prvom čítaní.
v mene skupiny PSE. - Pán predseda, v mene mojej skupiny chcem poďakovať spravodajcovi, nielen za jeho správu, ale aj za jeho nasadenie pri zbližovaní stanovísk Parlamentu, Rady a rôznych politických frakcií k tejto dôležitej otázke.
Poslanci určite vedia, že súčasné právo Spoločenstva v tejto oblasti spočíva hlavne na štyroch smerniciach, ktoré sa zaoberajú prepravou nebezpečného tovaru.
Smernica RID a smernica ADR sa zaoberajú železničnou a cestnou prepravou, pričom preprava nebezpečného tovaru vnútrozemskou vodnou dopravou je zahrnutá v prílohách týchto dvoch smerníc.
Navrhovaná nová smernica teraz rozširuje rozsah práva Spoločenstva na vnútrozemskú vodnú dopravu a takýto krok musíme podporiť.
Niektorí ľudia si môžu myslieť, že spravodajca nezašiel pri námietkach proti rozsahu smernice dosť ďaleko a potom sú tu zase iní, najmä z priemyslu, ktorí si myslia, že smernica je príliš proskripčná a že zachádza priďaleko.
Spravodajca dosiahol rovnováhu korektne a presvedčivo, dôležitým aspektom tohto všetkého je, aby sme vytvorili jednoduchý systém regulácie prepravy nebezpečného tovaru vnútrozemskou vodnou dopravou, stanovili normy a aby každý, vrátane členských štátov, poznal svoje zodpovednosti.
Ako spravodajca vysvetlil, táto správa nám nedáva pridanú hodnotu.
Smernica zvýši bezpečnosť a preto som presvedčený, rovnako ako aj moja skupina, že si zasluhuje našu plnú podporu.
v mene skupiny ALDE. - (NL) Vážený pán predseda, ako už bolo povedané, návrh sa usiluje o aktualizáciu a zjednotenie súčasných smerníc a predpisov o vnútrozemskej preprave nebezpečného tovaru.
Jediný právny text bude teraz zahŕňať okrem cestnej a železničnej prepravy aj vnútrozemskú vodnú prepravu.
Úprimne povedané, rada by som vedela, ako by mohol byť niekto proti.
Neviem si predstaviť, že by niekto mohol spochybňovať užitočnosť a potrebnosť opatrení na zabezpečenie, aby sa tieto prepravné činnosti vykonávali čo najbezpečnejším spôsobom.
Ak sa tieto opatrenia budú môcť kombinovať a formulovať jasnejšie, potom to bude výhodné pre nás všetkých.
Väčšinu najmä technických zmien a doplnení spravodajcu sme vo výbore prijali.
Spravodajca na nich evidentne úzko spolupracoval s Radou a v prípade smernice tohto typu je to všeobecne najúčinnejší spôsob, ako na to.
Preto je tiež chvályhodné, že spravodajca sa snaží zabezpečiť schválenie pri prvom čítaní.
Skupina ALDE však bola dosť prekvapená pozmeňujúcim a doplňujúcim návrhom č.
45 a považuje ho za trochu neuvážený. Prečo sa neuspokojiť s textom použitým v pozmeňujúcom a doplňujúcom návrhu č.
16, s ktorým bol každý, vrátane nás, spokojný? Prečo súhlasiť so všetkým, čo chce Rada, aj keď to môže fungovať proti účinnosti logistických reťazcov?
Prečo o tom nehovoriť s Radou?
Všetky členské štáty nie sú za tento "kompromis".
Čo spravodajca a tiež pani Sommerová a páni Jarzembowski a Simpson dosiahnu, ak budú členské štáty môcť svojvoľne uprednostniť jeden druh prepravy pred druhým?
Nepochybne je zrejmé, že každý spôsob dopravy musí svojim vlastným špecifickým spôsobom zaistiť, aby jeho činnosti boli bezpečné a účinné. Prečo by to subjekty na trhu neboli schopné stanoviť sami od seba?
Presvedčili sme sa o tom predtým pri pozmeňujúcom a doplňujúcom návrhu č.
16 a preto na vás nalieham, aby ste sa na pozmeňujúci a doplňujúci návrh č. 45 pozreli znova a prípadne ho znovu uvážili.
Moja vďaka patrí spravodajcovi za jeho ťažkú prácu, ale myslím si, že je škoda, že dopustil, aby sa toto ustanovenie o použití predpísaných foriem dopravy opätovne uviedlo takým pokútnym spôsobom.
Znovu na vás nalieham, aby ste znovu zvážili svoje stanovisko k pozmeňujúcemu a doplňujúcemu návrhu č. 45.
v mene skupiny UEN. - (PL) Vážený pán predseda, navrhovaná nová smernica o regulácii vnútrozemskej prepravy nebezpečného tovaru je nevyhnutnou súčasťou právnych predpisov.
Integruje predchádzajúce predpisy EÚ do jedinej súčasti právnych predpisov a rozširuje ju, aby vzťahovala na vodnú prepravu.
Zahrnutie návrhu medzinárodných predpisov o preprave nebezpečného tovaru robí zo smernice konsolidovaný dokument medzinárodného rozsahu.
Táto nová smernica umožňuje tiež v obmedzenom rozsahu zohľadňovať špecifické vnútroštátne podmienky dané hospodárskymi požiadavkami a stavom ciest.
Príkladom môže byť rozsah používania nákladných vozidiel s nosnosťou 60 ton.
Navrhované zmeny a doplnenia majú technickú povahu a okrem pozmeňujúcich a doplňujúcich návrhov č. 46 a 47 nedávajú príčinu na znepokojenie.
Chcem poďakovať spravodajcovi pánovi Liberadzkiemu, za jeho konštruktívny prístup pri príprave tejto správy.
Podľa názoru skupiny UEN, smernica spĺňa očakávania zainteresovaných strán.
v mene skupiny Verts/ALE. - (DE) Vážený pán predseda, pán komisár, dámy a páni, tieto pravidlá sú veľmi pozitívne pre multimodálnu prepravu, ktorá ako dúfam bude v budúcnosti narastať, pretože sú transparentnejšie a ľahšie pochopiteľné.
Konečne sa zahrnula vnútrozemská vodná doprava, ako to skupina VERTS požadovala v skoršej správe.
Nechápem, prečo to trvalo tak dlho.
Znečistenie spôsobené pri nehode, ktorej účastníkom je plavidlo prepravujúce nádobu s veľmi toxickými chemikáliami spôsobí koncentrovanejšie znečistenie, ak sa nehoda stane na rieke, než keby sa stala na voľnom mori.
Za dôležité a správne považujem prísnejšie pravidlá, ktoré môžu stanoviť členské štáty a ktoré siahajú, podľa potreby, až po predpísanie dopravných prostriedkov.
Na našich prepravných trasách sú veľmi rozdielne podmienky.
Môžu tam byť napríklad vysoké mosty, ktoré nie sú prístupné pre záchranné jednotky.
Môže tam byť veľká hustota premávky, ktorá môže za určitých okolností zvyšovať nebezpečnosť prepravy nebezpečného tovaru.
Nebezpečný tovar sa často prepravuje v blízkosti miest.
To všetko znamená, že členským štátom musíme poskytnúť túto možnosť, aby mohli na tieto nebezpečenstvá pružne reagovať.
Ústredným problémom tejto správy, ako aj mnohých ďalších je však monitorovanie.
Národné štáty musia systematicky monitorovať zhodu s pravidlami, v opačnom prípade to budú iba prázdne slová, ktoré predstierajú akýsi druh bezpečnosti, ktorá žiaľ neexistuje.
Aby som bola celkom úprimná, v tejto oblasti sú v niektorých európskych štátoch vážne nedostatky.
Je tu tiež veľká výzva, ktorej treba čeliť výcvikom hasičov a záchranných síl.
Dúfam, že to tiež pôsobí ako stimul na prísnejšie monitorovanie a konečne minimalizuje nebezpečenstvá prepravy, či už vodnej, železničnej alebo cestnej.
v mene skupiny GUE/NGL. - (FR) Vážený pán predseda, využívanie systému dodávok práve včas, ktorého konečným cieľom je maximálny okamžitý zisk znamená, že nebezpečný tovar sa čoraz menej nachádza v obchodoch a bezpečných továrňach a čoraz viac na cestách, riekach a železniciach a na mori.
Európska komisia dlhé roky robila všetko preto, aby mohla deregulovať sektor dopravy v záujme väčšieho prospechu súkromných záujmov, bez ohľadu na všeobecný záujem.
Takže, keď niekto prednesie otázku verejnej bezpečnosti, Komisia sa okamžite skryje za zásadu subsidiarity.
Európska komisia sa ako vždy chváli, že úzko spolupracovala so zamestnávateľmi a ako vždy zabúda na zamestnancov, ktorí by ju mohli veľa naučiť, najmä o všeobecnej deregulácii sektoru dopravy, sociálnom dampingu a odmietaní zavádzania záväzných právnych predpisov o pracovných podmienkach a odbornej príprave zamestnancov cestnej prepravy.
V budúcnosti existuje vážne riziko veľkej katastrofy spojenej so zásielkou nebezpečného tovaru.
Zodpovední budú potom tí, ktorí urobili rozhodnutia.
Áno, tento Parlament by mohol hlasovať za jednoduché a efektívne opatrenia, ako je označenie autoparkov nákladných vozidiel ako miest Seveso a označenie prednosti na železničných priechodoch pre nebezpečný tovar, zavedenie povinnosti sledovateľnosti v reálnom čase so systémom geografickej lokalizácie všetkých nebezpečných tovarov, aby sa nekompatibilné výrobky neuchovávali spoločne, a odborná príprava príslušného personálu zameraná na nevyhnutné bezpečnostné opatrenia.
Väčšina ľudí sa však na to pozerá ako na zbytočné výdavky.
Dobre, môžete ju predpokladať, ale s našou podporou nepočítajte!
v mene skupiny ITS. - (IT) Vážený pán predsedajúci, dámy a páni, k vynikajúcej správe pána Liberadzkieho a jeho dobre zargumentovanému návrhu smernice na vnútrozemskú prepravu nebezpečného tovaru toho netreba povedať veľa.
Vo výbore som hlasoval za návrh a tu svoj hlas potvrdzujem a verím, že môj príklad budú nasledovať mnohí kolegovia zo skupiny ITS.
Čím viac narastá vnútorný obchod medzi členskými štátmi Únie, tým je podľa môjho názoru užitočnejšie, aby podmienky, v ktorých obchod prebieha, boli porovnateľné, najmä vzhľadom na bezpečnosť, ale aj z hľadiska kontrol a príslušných administratívnych postupov.
Bolo by nerozumné kritizovať, alebo ešte horšie zamietnuť takýto technický text, o ktorom sa viedli široké a kvalifikované konzultácie s mnohými odborníkmi z členských štátov.
Chcem túto príležitosť využiť aj na poďakovanie pánovi Liberadzkiemu aj výboru pre prepravu nebezpečného tovaru za ich prácu, pričom mám na pamäti, že práca sa vykonávala neustále podľa medzinárodných dohôd, ktoré v tejto oblasti platia.
Chcem skončiť poznámkou, že pozmeňujúce a doplňujúce návrhy, alebo aspoň mnohé predložené pozmeňujúce a doplňujúce návrhy by sa podľa môjho názoru mali prijať, najmä pozmeňujúci a doplňujúci návrh č.2 k odôvodneniu č. 14, pozmeňujúce a doplňujúce návrhy týkajúce sa pripomienok o zrejmom nezaradení a preto vyňatí tých členských štátov, ktoré ešte nemajú železničnú sieť a ak mám byť úprimný, mám v úmysle podporiť tiež pozmeňujúci a doplňujúci návrh č.45.
(DE) Vážený pán predsedajúci, pán podpredseda, dámy a páni, najprv chcem využiť túto príležitosť a zablahoželať svojmu dobrému priateľovi, spravodajcovi Bogusławovi Liberadzkiemu, k jeho skutočne vyváženej a úspešnej správe.
Ako už poukázala pani Sommerová, v EÚ sa každý rok prepraví 110 miliárd t/km nebezpečného tovaru.
Podobne ako pán Henin, tiež by som uprednostnil, keby sa aspoň časť tohto množstva uchovávala v skladoch.
Žiaľ, nie je to tak a to je dôvod, prečo sa musíme pozrieť aj na túto záležitosť.
Prvým dôležitým bodom tejto správy je aktualizácia a koordinácia súčasných pravidiel vzťahujúcich sa na bezpečnostné požiadavky na zásobníky a vozidlá.
Druhým dôležitým bodom je rozšírenie tejto požiadavky z cestnej a železničnej na vnútrozemskú vodnú prepravu.
Ak si pozrieme trend prepravy v posledných rokoch, je celkom jasné, že stúpa dôležitosť vnútrozemskej vodnej prepravy.
Súhlasím s pani Lichtenbergerovou, že nehody na riekach sú samozrejme obzvlášť nebezpečné.
Tieto opatrenia, a to hovorím ako niekto, kto žije v tranzitnej krajine, môžu tiež viesť k posunu smerom k železničnej doprave.
To je samozrejme veľmi dobrá vec.
V Rakúsku prirodzene vítame túto správu, najmä preto, lebo Rakúsko vzhľadom na svoju zemepisnú polohu stanovuje pre účastníkov prepravy veľmi vysoké bezpečnostné požiadavky.
Veľmi som tiež uvítal, že v budúcnosti bude mať každý členský štát tiež právo regulovať alebo zakázať vnútornú prepravu nebezpečného tovaru na svojom území.
Podľa môjho názoru to zahŕňa najmä stanovenie osobitných ustanovení o ochrane životného prostredia a možnosť zakázať alebo obmedziť prepravu určitého nebezpečného tovaru.
Ak sa správa prijme v znení, ktoré navrhol spravodajca, bude to veľmi dobrá správa a s výsledkom môžeme byť všetci spokojní.
(FR) Vážený pán predsedajúci, pán komisár, dámy a páni, tiež chcem poďakovať nášmu spravodajcovi za prácu, ktorú odviedol na skutočne veľmi technických otázkach týkajúcich sa prepravy nebezpečného tovaru, ktorý predstavuje takmer 10 % tovaru prepravovaného cez Európu.
Určite vítam skutočnosť, že správa objasňuje pravidlá, ktoré majú vplyv na verejnú bezpečnosť a je rozšírená aj o prepravu tovaru vnútrozemskou vodnou prepravou, pretože mnohí z nás si myslia, že to je spôsob dopravy, ktorý by sa mal ako alternatíva k cestnej preprave rozvinúť v rámci celej Európy.
Vzbudzuje to veľké nádeje aj zo strany európskych občanov.
Okrem toho, že z hľadiska administratívnych postupov odosielateľov aj príjemcov je krokom smerom k zjednodušovaniu právnych predpisov, je tiež rozhodujúcim krokom vzhľadom na odbornú prípravu personálu, ktorý sa podieľa na bezpečnosti nebezpečného tovaru.
I keď musíme definovať naše stanovisko k určitým bodom, na ktoré podrobnejšie upozorňujú pozmeňujúce a doplňujúce návrhy, správa nepochybne predstavuje krok vpred, najmä vzhľadom na jasnosť a bezpečnosť.
Pán predsedajúci, bezvýhradne súhlasím s poznámkami mojej kolegyne, pani Lichtenbergerovej.
Vítame tento balík ako krok správnym smerom, aj keď s niektorými výhradami.
Naše zmeny a doplnenia sa snažia posilniť tento balík, najmä v súvislosti s výcvikom zameraným na riešenie nehôd a právom jednotlivcov na informácie o prepravovanom tovare.
Ja osobne by som bol rád keby sme zašli ešte ďalej.
Do toho istého rámca by som chcel zahrnúť vojenské a civilné jadrové materiály.
V Škótsku, bohužiaľ, sídlia vojenské jadrové zariadenia aj civilné jadrové zariadenia a uskutočňuje sa pravidelná preprava.
Noviny Sunday Herald prednedávnom odhalili, že za posledných sedem rokov došlo v Škótsku v súvislosti s prepravou k 67 nehodám ohrozujúcim jadrovú bezpečnosť.
Takže v tejto oblasti existuje voľný priestor na zlepšovanie a som presvedčený, že EÚ môže konať tam, kde to vláda Spojeného kráľovstva nedokáže.
Medzitým však vítam akékoľvek kroky, ktoré ľuďom poskytujú väčšie práva na informácie, aby vedeli, s čím sa na cestách a vodách Európy stretávajú a že sú v bezpečí.
Táto správa tomu napomáha a preto ju vítame.
(RO) Vážený pán predsedajúci, pán komisár, vážení poslanci, v rokoch 1995 - 2004 vzrástla nákladná doprava o 28 % a v roku 2020 sa predpokladá nárast o 50 %.
Cestnou dopravou sa prepravilo 58 % nákladu, železničnou 25 % a vnútrozemskou vodnou prepravou 17 %.
Nebezpečný tovar predstavuje 8 % prepravovaného nákladu.
Tento druh prepravy veľmi ohrozuje regióny, cez ktoré sa tovar preváža a preto Európska únia musí prijať potrebné opatrenia na zvýšenie bezpečnosti tohto druhu prepravy.
Súčasné zákony v Európskej únii sa vzťahujú iba na cestnú a železničnú prepravu nebezpečného tovaru, ale pri námornej preprave existujú iba medzinárodné dohovory, ktorých účastníkmi sú členské štáty.
Po vstupe Rumunska a Bulharska do EÚ sa stala vnútornou splavnou vodnou cestou takmer celá dĺžka Dunaja.
Dunaj prechádza siedmimi európskymi hlavnými mestami a v blízkosti mnohých mestských aglomerácií, preto je bezpečnosť prepravy nebezpečných tovarov po Dunaji mimoriadne dôležitá.
Je nevyhnutné, aby opatrenia týkajúce sa prepravy nebezpečného tovaru sprevádzali opatrenia vzťahujúce sa na zásah pohotovostných oddielov v prípade nehôd, ktorých účastníkmi sú tieto prepravy.
V prípade nehody býva veľký počet obetí aj medzi tými, ktorí majú pri nehode zasahovať.
Okrem toho má preprava nebezpečného tovaru prebiehať počas menšej premávky a po menej preľudnených trasách, aby sa príslušné riziká znížili na minimum.
Myslím si, že pre bezpečnosť prepravy nebezpečného tovaru je potrebné stanoviť na zavedenie tejto smernice čo najkratšie prechodné obdobie.
podpredseda Komisie. - (FR) Vážený pán predsedajúci, dámy a páni, najprv chcem opäť poďakovať pánovi Liberadzkiemu a Výboru pre dopravu a cestovný ruch za túto vynikajúcu správu a podobne ako vy, aj ja dúfam, že nám umožní prijať návrh hneď v prvom čítaní.
Pretože chceme, aby bola prijatá v prvom čítaní, sme pripravení odsúhlasiť pozmeňujúce a doplňujúce návrhy odzrkadľujúce dohody medzi inštitúciami.
Nemyslíme si však, že sú vhodné pozmeňujúce a doplňujúce návrhy, ktoré by ohrozili dohodu v prvom čítaní.
Pravdou je, ako každý zdôrazňoval, že správa pomôže zjednodušiť právne predpisy a preto sa uľahčí uplatňovanie a teda rozšírenie na vnútrozemskú vodnú dopravu.
Súhlasím s Parlamentom, že treba vo veľkej miere rozvinúť siete vnútrozemskej vodnej prepravy.
Pre Európu môžu byť spôsobom na dosiahnutie modálneho posuvu, ktorý by sme radi videli.
To som chcel dať jasne najavo.
Ešte raz ďakujem Parlamentu a jeho spravodajcovi za jeho vynikajúcu prácu na tejto správe založenú na odborných znalostiach.
Myslím, že sa dá povedať, že konzultácie o tejto správe boli absolútne príkladné.
Rozprava sa skončila.
Hlasovanie sa uskutoční zajtra.
Písomné vyhlásenia (článok 142)
písomne. - (FR) Neustály nárast prepravy nebezpečného tovaru si vyžiadal zavedenie európskych právnych predpisov na zjednodušenie a koordináciu pravidiel, ktoré sa uplatňujú na prepravu tohto tovaru.
Sme zodpovední za ochranu verejnej bezpečnosti a vzťahuje sa to tiež na prepravu nebezpečného tovaru.
Preto sa mi zdá, že členské štáty by mali mať možnosť v prípade potreby a primeraným a transparentným spôsobom požadovať použitie povinných trás.
Musia mať tiež možnosť trvať na tom, aby prepravcovia použili jeden spôsob dopravy namiesto druhého ak sa budú domnievať, že bude pre občanov bezpečnejší.
Logistika prepravy nákladov v Európe - kľúč k udržateľnej mobilite (rozprava)
Ďalším bodom je správa pani Inés Ayala Senderovej v mene Výboru pre dopravu a cestovný ruch o logistike prepravy nákladov v Európe - kľúč k udržateľnej mobilite.
spravodajkyňa. - (ES) Vážený pán predsedajúci, dnes popoludní budeme rokovať o logistike, ktorá je pre európsky rast, konkurencieschopnosť a zamestnanosť kľúčovým sektorom.
Hoci si to naši občania celkom neuvedomujú, logistika má veľký vplyv na kvalitu ich každodenného života.
Okrem iného sa táto správa pokúša o zvýšenie viditeľnosti tejto témy medzi občanmi.
Tento sektor tvorí asi 13 % HDP v Európskej únii a má veľký hospodársky vplyv, pretože predstavuje 10 % až 15 % konečných nákladov na hotový výrobok v Európe.
V niektorých sektoroch, ako napríklad v dôležitom automobilovom priemysle dokonca prekračujú sociálne náklady.
Je to tiež sektor, ktorý sa dosiaľ javil ako výlučná záležitosť priemyslu a trhu, jeho úspech a potenciál rastu sa zdal nespochybniteľný a trvalý.
Podľa nášho pevného presvedčenia však pravdou je, že najlepší trh je dobre riadený trh, ktorý uľahčuje a podporuje pozitívne kapacity a okrem toho zabraňuje potenciálnym rizikám skôr, než sa z nich stanú bariéry a prekážky potrebného rastu, tvorivosti a rozvoja našich občanov. Vítame preto rozhodnutie Komisie, že sa týmto sektorom začne zaoberať z hľadiska možného prínosu Európskej únie, ktorý by vzhľadom na očakávaný rast sektoru dopravy v Európe umožnil zvýšiť príležitosti a obmedziť očividné riziká.
V súčasnosti sa hovorí o raste okolo 50 % od roku 2000 do roku 2020.
Tento sektor bude preto schopný využívať a zvýšiť príležitosti, ktoré sa mu otvárajú v situácii, ktorú vnímame ako definovanú okolo piatich základných priorít.
Prvou prioritou je nedávne rozšírenie smerom na východ, ktoré zväčšuje vzdialenosti a vytvára odľahlé oblasti, súčasne však vytvára tiež nové príležitosti v súvislosti s trhmi a obchodom v rôznych kultúrach našich občanov.
Druhou prioritou je globalizácia, ktorá urýchľuje obchod, rozširuje potreby a znovu určuje geografickú polohu území a ľudí.
Teraz myslím na svoju vlastnú krajinu, Španielsko, ktoré sa z hľadiska rozšírenia javí ako okrajové, vplyvom globalizácie sa však dostáva na križovatku medzi dôležitými oblasťami ako je Latinská Amerika, Afrika alebo obchod s Áziou.
Ďalšou z priorít súvisiacich s logistikou je zmena klímy a súčasné energetické potreby.
Musíme efektívnejšie využívať infraštruktúru, zlepšiť riadenie dopravy a obmedziť cesty bez nákladu; súčasná logistika k tomu môže významne prispieť.
Štvrtou prioritou sú príležitosti na výmenu informácií, ktoré hľadáme v Európe v rámci siedmeho rámcového programu,a celá budúcnosť znalostného hospodárstva Logistika je samotným stelesnením inteligentnej dopravy, dopravy, ktorej základnou koncepciou je plánovanie a ktorá sa čoraz viac zakladá na inteligentných dopravných systémoch.
V tomto sektore sa úspešne používajú nástroje a technológie ako SESAR (Bezpečná námorná sieť) a Track and Trade.
A nakoniec, logistika môže rozhodujúcim spôsobom prispieť tiež v oblastiach ako sú demografické zmeny a perspektíva zamestnanosti mladých ľudí.
Správa sa preto v tejto súvislosti pokúša konkrétne podporiť Komisiu pri identifikácii prekážok a snahách o vypracovanie nových návrhov.
Presne pomocou týchto inteligentných systémov musíme znížiť a obmedziť formality, ktoré sú stále zložité, napríklad najmä v prípade cla a námorného obchodu a zabrániť príliš veľkej administratívnej záťaži; myslím si však, že návrhy, ktoré v tejto súvislosti predkladá Komisia vo svojom akčnom pláne, sú potenciálne veľmi pozitívne.
Ďalšou prekážkou, pri ktorej tiež navrhujeme viacero riešení, je chýbajúca infraštruktúra a schodky v príslušnom financovaní.
Preto znovu opakujeme, že je potrebné dobudovať systém cezhraničnej siete otvorením nepoužívaných historických priesmykov v Pyrenejach alebo v Alpách a domnievame sa, že by tiež pomohlo otvorenie železničných tunelov, ktoré by na niektorých cestách znížilo dopravné zápchy.
Osobitne podporujem špecifický návrh, ktorý sa tiež zameriava na tento problém, konkrétne návrh na špecializovaný systém nákladnej železničnej dopravy.
V tejto súvislosti naliehame na Komisiu, aby nám predložila plán.
Pokiaľ ide o potrebu financovania, chceme, aby sa do rozpravy o budúcnosti financovania dostatočne ambicióznej európskej dopravnej politiky zahrnula ako prioritný záujem logistika.
Pokiaľ ide o nedostatok pracovných síl, podporujeme návrh Komisie na zvýšenie atraktívnosti tejto profesie, ale chceme, aby sa týkal nielen odbornej prípravy, ale aj zlepšenia sociálnych a pracovných podmienok.
A nakoniec, aj v tejto súvislosti chceme Komisiu podporiť a povzbudiť, keď požadujeme, aby sa do každej úvahy o budúcnosti mestskej dopravy zaradila osobitná kapitola o logistike v mestách.
Myslíme si, že v prípade zlyhania logistiky, ktorá je neviditeľná, keď správne funguje, by naši občania každodenne znášali dopravné zápchy.
Preto si myslíme, že je čas, aby logistika zaujala v európskych diskusiách miesto, ktoré jej právom patrí.
podpredseda Komisie. - (FR) Vážený pán predsedajúci, dámy a páni, chcem osobitne poďakovať pani Ayala Senderovej za jej správu o logistike prepravy nákladov.
Pani Ayala Senderovej chcem tiež povedať, že si spomínam na našu návštevu v Zaragoze, kde sme mali príležitosť vidieť prínosy všetkej práce, ktorá sa v súčasnosti na rozvoji logistiky v Európe vykonáva.
Táto práca nám dáva veľké nádeje vzhľadom na prístup, ktorý Komisia prijala vo svojom oznámení o logistike v roku 2006.
Toto uznesenie je dôležitým krokom v spoločnom úsilí Parlamentu a Komisie o zlepšenie činností nákladnej dopravy v Európe.
Považujem ju za veľmi povzbudivú, pretože v priebehu niekoľkých týždňov budem predkladať akčný plán pre logistiku.
Pani Ayala Senderová presvedčivo uviedla najdôležitejšie problémy: hospodársky rozmer a účinnosť logistiky, ktoré sú kľúčovým prvkom konkurencieschopnosti našich hospodárstiev.
Logistika uľahčuje pohyb výrobkov a umožňuje im prístup na vzdialenejšie trhy, čím pomáha zaistiť ich konkurencieschopnosť.
Logistika sa teda stala dôležitým a dynamickým priemyslom, ktorý vytvára pracovné miesta a Európa má v tejto oblasti najúspešnejšie logistické spoločnosti.
Logistika okrem toho zlepšuje ochranu životného prostredia.
Ako povedala pani Ayala Senderová, logistika pomáha minimalizovať dopravné zápchy.
Nákladná doprava a logistika teda musia čeliť výzvam na zníženie počtu dopravných nehôd a emisií škodlivín a hluku.
Práca, ktorú v oblasti logistiky treba vykonať, nespočíva v regulácii tohto rýchlo rastúceho sektora, ale v zabezpečení jeho udržateľnej budúcnosti, umožnením mobilizácie potenciálu efektívnosti, ktorý v rámci podnikania v preprave ešte stále existuje.
Preto sme vlastne rozvinuli myšlienku komodality, efektívnej kombinácie rôznych druhov dopravy.
V tejto súvislosti môžeme logistiku využívať na zladenie hospodárskych a environmentálnych cieľov.
Rozvoju logistiky však ešte stále bránia niektoré prekážky.
Po prvé, novým riešeniam, najmä rozvoju informačných a komunikačných technológií stojí v ceste chýbajúca harmonizácia a spoločné pravidlá.
Mohli by sme lepšie plánovať nákladnú dopravu, mohli by sme zlepšiť činnosť a bezpečnosť dopravných systémov, mali by sme zlepšiť monitorovanie tovaru a zabezpečiť, aby zákazníci mali potrebné informácie.
Logistický reťazec musí pracovať ako logický celok aj v prípade účasti niekoľkých partnerov a niekoľkých druhov dopravy.
Po druhé, musíme klásť väčší dôraz na kvalitu nákladnej dopravy prostredníctvom ukazovateľov kvality služieb a zdieľaním osvedčených postupov.
Znamená to zlepšenie odbornej prípravy zamestnancov a uznávanie ich zručností.
Po tretie, musíme riešiť problém obmedzení, prekážok nákladnej dopravy.
Konzultovali sme s každým, kto pracuje v oblasti logistiky a dostali sme päťsto odpovedí, ktoré nám pomôžu pri príprave akčného plánu pre logistiku.
Správa pani Ayala Senderovej tiež správne poukazuje na zjednodušenie administratívnych postupov, potrebu investovania do infraštruktúry a problémy, ktoré logistika predstavuje v mestských oblastiach.
Na všetky tieto otázky potrebujeme konkrétne odpovede.
Som rád, že Výbor pre dopravu a cestovný ruch pripisuje skutočnú dôležitosť akčnému plánu pre logistiku, ktorý predstavím v októbri.
Plán by mal navrhnúť konkrétne opatrenia s jasnými cieľmi a konkrétnym časovým harmonogramom.
Bude to jedna zo súboru iniciatív, medzi ktoré patria železničné siete s prioritou nákladnej dopravy, prístavná politika a dva dokumenty Komisie o námornom priestore bez hraníc a o morských diaľniciach Prijatie týchto opatrení bude dôležitým signálom a umožní nám určovať alternatívne druhy dopravy, ktoré sú efektívne, integrované a ekologické a samozrejme spĺňajú potreby používateľov.
Akčný plán bude spojený s opatreniami na zvýšenie atraktívnosti železničnej, námornej a vnútrozemskej vodnej dopravy.
Komisia netvrdí, že bude sama schopná vyriešiť problémy nákladnej dopravy, ktorým čelí Európa, ale zároveň správa pani Ayala Senderovej posiela členským štátom správu, ktorá ich nabáda na rozvoj vlastných logistických iniciatív v úzkej spolupráci s Európskou úniou, najmä na investovanie do infraštruktúr.
Úspešní budeme iba vtedy, ak členské štáty a Európska únia budú konať spoločne.
Logistika je veľký problém.
Prácou na logistike dosiahneme prechod na iné druhy dopravy, ktorý chceme v rámci boja proti globálnemu otepľovaniu dosiahnuť.
Podľa môjho názoru cesta k udržateľnej európskej mobilite, t.j. zlučiteľnej s našimi environmentálnymi požiadavkami v prospech hospodárstva a európskych občanov vedie cez dobrú logistiku a dobré dopravné infraštruktúry.
Chcem úprimne poďakovať pani Ayala Senderovej za jej príspevok k rozvoju logistiky, ktorá je kľúčom k rozvoju udržateľnej dopravy.
spravodajkyňa stanoviska Výboru pre priemysel, výskum a energetiku. - (FI) Vážený pán predsedajúci, dámy a páni, chcem srdečne poďakovať spravodajkyni pani Ayala Senderovej za veľmi solídnu správu.
Napriek tomu mi je ľúto, že Výbor pre dopravu a cestovný ruch vynechal zo správy určité kľúčové otázky, ktoré predniesol Výbor pre priemysel, výskum a energetiku.
Z nich najdôležitejšia je internalizácia externých nákladov na dopravu, napríklad environmentálnych nákladov.
Poplatky, ktoré zohľadňujú skutočné náklady vrátane environmentálnych a sociálnych nákladov, sú základným prostriedkom na vytvorenie inteligentného, efektívneho a racionálneho systému dopravy.
Vo Švajčiarsku viedlo cestné mýto za kamiónovú dopravu k účinnému presunutiu zásielok na železnice a znížilo počet kamiónov, ktoré jazdia prázdne.
To je dobrý príklad pre nás všetkých.
Je potrebné si uvedomiť, že efektívny, racionálny systém dopravy je niečo úplne iné než stále rozširovanie cestnej dopravy.
Emisie oxidu uhličitého z dopravy nemôžu ďalej stúpať tak ako stúpajú teraz, v opačnom prípade budú zníženia emisií dosiahnuté v iných sektoroch, napríklad v priemysle, stratou času.
v mene skupiny PPE-DE. - (DE) Vážený pán predsedajúci, pán komisár, dámy a páni, najprv chcem poďakovať Komisii a spravodajkyni za ich prácu.
Logistika prepravy nákladov je taká široká téma, že nie vždy je jednoduché obmedziť sa na najpodstatnejšie veci.
Výstižne sa to povie po francúzsky: "qui trop embrasse mal étreint".
Preto buďme radi, že dnes sme zvládli prebrať hlavné body!
Musíme vstúpiť na nový terén, pretože toto nie je jednoduchá oblasť.
Je to oblasť, v ktorej existuje konflikt medzi hospodárnosťou a rastom na jednej strane a životným prostredím a bezpečnosťou na strane druhej.
Jednoducho povedané: každý chce tovar, nikto nechce prepravu.
To znamená, že tento sektor, ktorý naozaj ponúka veľmi dobré možnosti zamestnania, nemá veľmi dobrý obraz.
Preto musíme ľuďom pripomenúť po prvé, že to je dôležitý sektor hospodárstva, po druhé, že dokážme kráčať po novom teréne a po tretie, že tento sektor dnes ešte stále ponúka možnosti zamestnania.
Ešte považujem za veľmi dôležitú poznámku o odbornej príprave a členské štáty by si ju mali osvojiť.
Špecializácia v týchto oblastiach môže viesť k novým a zaujímavým pracovným miestam.
Výskum môže tiež pomôcť pri zvýšení efektívnosti nákladnej dopravy, environmentálnej kompatibility a tiež väčšej bezpečnosti.
Podstatnou zostáva spolupráca medzi krajinami.
Myslime na transeurópske siete.
Všetci rozmýšľame globálne, nikto nechce konať miestne.
Jednoducho povedané, chceme tieto siete všade, ale keď rokujeme s Radou, aby sme získali viac financií na transeurópske siete, alebo s krajinami samotnými, nemáme zdroje.
Čo sa týka druhov dopravy, myslím si, že nikto nemá nič proti presunutiu tovaru na železnicu a na vnútrozemskú vodnú dopravu, rozhodujúca je však efektívnosť.
Efektívnosť nie je len otázkou ceny.
Ak železničná doprava zlacnie, ale nebude efektívnejšia, toto presunutie na iné spôsoby dopravy nedosiahneme.
Preto ak chceme túto záležitosť primerane vyriešiť, musíme spojiť efektívnosť s cenou.
A nakoniec, dovoľte aby som poukázal na tému megalinery a normalizácia.
Nemôžeme všetko zakazovať alebo schvaľovať čisto na európskej úrovni.
Musíme pracovať spoločne s členskými štátmi a nájsť smernice, napríklad v oblastiach bezpečnosti a infraštruktúry, ktoré musia rozhodnúť, či sa tieto megalinery majú tolerovať alebo nie.
v mene skupiny PSE. - (FR) Vážený pán predsedajúci, najprv chcem poďakovať za iniciatívu pani Ayala Senderovej.
Pán komisár, skutočne si myslím, že sme si ešte nezvykli hovoriť o logistike na európskej úrovni ani na úrovni členských štátov.
Často máme cestnú politiku, železničnú politiku, leteckú politiku, námornú politiku a v niektorých krajinách zisťujeme, že ich koordinácia je veľmi ťažká.
Logistika znamená nič viac a nič menej než odstránenie príliš veľkého počtu presunutí medzi rôznymi spôsobmi dopravy a zabezpečenie ich optimálneho využitia tam, kde sú najefektívnejšie alebo najvýnosnejšie.
V tejto súvislosti si myslím, že práca, ktorú začala pani Ayala Senderová, je veľmi sľubná a my sa samozrejme tešíme na oznámenie Komisie.
Chcem tiež potvrdiť slová Výboru pre priemysel, výskum a energetiku.
Podľa môjho názoru sa neprikladá dostatočný dôraz na správy o environmentálnych aspektoch tejto otázky.
Je jasné, že v Európe musíme rozvinúť logistiku a dopravná politika je doplnkom vnútorného trhu a jeho rozvoja, ale nemôžeme mať na jednej strane ambiciózne plány na zníženie skleníkových plynov a na strane druhej byť prehnane skromní.
V tejto súvislosti som znepokojený skutočnosťou, že sa pripustilo, aby sa do všetkých správ dostali 60-tonové nákladné vozidlá.
Predchádzajúca správa sa skromne odvoláva na európsku modulárnu koncepciu, niektoré správy hovoria o megatruckoch a gigalineroch, teória cestnej loby je taká, že čím je nákladný automobil väčší, tým menej spotrebuje a tým sú väčšie úspory.
Nie je to pravda.
Čím je nákladný automobil väčší, tým je viac konkurencieschopný v porovnaní so železničnou a vodnou dopravou a tým viac bude ohrozená politika Komisie zameraná na železnice, vodné cesty a morské diaľnice.
Nebude mať význam o nej viac hovoriť.
Nákladných vozidiel bude stále práve toľko, ale isté je, že omnoho viac tovaru bude na cestách a my nebudeme mať úspech.
v mene skupiny ALDE. - (NL) Vážený pán predsedajúci, Komisia vo svojom oznámení správne hovorí a nie po prvýkrát, že logistika zohráva dôležitú úlohu v našej reakcii na všetky druhy nových výziev, týkajúcich sa napríklad životného prostredia.
Samozrejme, rovnako dôležitá je úloha logistiky v oblasti konkurencieschopnosti Únie.
Prioritu musí mať optimalizácia európskeho dopravného systému, riešenie problému existujúcich obmedzení a uplatňovanie pokročilej logistiky.
Je potrebné konať.
Ako môžeme zlepšiť efektívnosť jednotlivých spôsobov dopravy a ich kombinácií?
To je otázka za milión dolárov.
A chcem zdôrazniť, že očakávaný nárast nákladnej dopravy sa musí riešiť čo najpragmatickejšie.
Ak máme zvládnuť takúto úroveň rastu, musia sa maximálne využiť všetky spôsoby dopravy.
A preto to rozhodne nie je záležitosť jedného alebo druhého spôsobu, ale všetkých.
Je škoda, že parlament reagoval na správu pocitom ohrozenia a zabŕdol do politickej debaty o tom, či by sa mali, ako práve teraz povedal pán Savary, povoliť tieto dlhšie a ťažšie vozidlá, ecocombi alebo gigalinery.
Po mnohých žiadostiach máme teraz dohodu o kompromise, ktorý je čo možno najneutrálnejší.
Ako zástankyňa týchto veľkých, dlhších a ťažších vozidiel chcem doplniť jednu vec a to, že vyzývaním na inovačné nápady, ktoré potom na základe nepravdivých argumentov odhodíme, sa nedostaneme nikam.
Ja hovorím, aby ste svoje rozhodnutia zakladali na náležitom výskume.
Ešte raz, očakávaný nárast cestnej nákladnej dopravy bude pre nás krajnou skúškou.
Výsledky v najbližšej budúcnosti budú zaviesť od toho, akú prioritu určíme existujúcim prekážkam.
Posvätné kravy sa budú musieť obetovať vrátane tých, ktoré stoja napríklad okolo dlhších ťažších vozidiel, alebo rozrastanie sa zákazov jazdenia v Európskej únii, posvätné kravy nad pobrežnou plavbou a tak ďalej a tak ďalej.
Úprimne dúfam, že tieto priority sa budú zakrátko formulovať jasnejšie v akčnom pláne Európskej komisie.
Zostáva mi iba poďakovať za tvrdú prácu spravodajcovi.
Hneď odchádzam, nie z nezdvorilosti, ale preto, že mám dôležitú schôdzku na inom mieste.
v mene skupiny UEN. - Vážený pán predsedajúci, vítam obsah tejto správy, ktorá podporuje širší rozvoj transeurópskych cestných sietí v Európe.
Druhým najväčším rozvojom ciest v Írsku v súčasnosti je výstavba 112 km cesty s názvom M3, ktorá obíde mestá Dunshaughlin, Navan a Kells v County Meath.
V súvislosti s M3 sa prednedávnom v Írsku veľa diskutovalo o úlohe Komisie.
Niektorí ľudia, ktorí s týmto rozvojom nesúhlasia, úlohu Komisie v tejto záležitosti úplne prekrútili.
Chcem uviesť na pravú mieru presnú úlohu Komisie v súvislosti s M3.
Dňa 29. júna 2007 Komisia poslala list írskej vláde s odôvodneným stanoviskom, v ktorom žiadala vysvetlenie, prečo írska vláda nevykonala druhé hodnotenie vplyvu, keď sa v marci v Lismullene urobil archeologický objav.
Írska vláda bude obhajovať svoje stanovisko, pretože konala až potom, ako dostala nezávislé správy od riaditeľa írskeho národného múzea.
Táto správa odporúča, aby sa nález pri Lismullene vykopal a zachoval vo forme záznamov.
Tento navrhovaný plán činnosti podporil hlavný štátny archeológ v Írsku.
To, že Komisia poslala írskej vláde list s odôvodneným stanoviskom však neznamená, ako bolo oznámené, že Írsko dostane od Európskej únie pokutu stovky miliónov EUR, alebo že sa musí zastaviť výstavba tejto cesty, alebo že proti Írsku bude podaná žaloba.
Viem, že to je emotívna otázka, ale na úlohu Európskej únie v tejto záležitosti sa treba pozerať zo všetkých uhlov pohľadu.
v mene skupiny Verts/ALE. - (DE) Vážený pán predsedajúci, pán komisár, dámy a páni, ako členka skupiny Zelených samozrejme zastávam akékoľvek zlepšenia v logistike, pretože môžu pomôcť zmenšiť environmentálne škody.
Hneď na začiatku však musím povedať, že je iba málo oblastí, v ktorých môže Európska únia v tejto súvislosti skutočne niečo urobiť.
V oblastiach, kde nefunguje prepojenie medzi rôznymi spôsobmi dopravy sú vždy logistické slabiny, je to škodlivé najmä v prípade, keď sa nemôžu používať železnice, pretože logistické prepojenia sú ťažkopádne, byrokratické, neexistujú alebo sú nedostatočne rozvinuté.
Avšak aj v prípadoch, keď sa veľký počet spôsobov dopravy uskutočňuje bez nákladu, zisťujeme jasný nedostatok logistiky, alebo jednoducho nestojí za to používať vozový park efektívnym a cieleným spôsobom.
Sú to kľúčové otázky a správa sa nimi skutočne zaoberá.
Tieto problémy zároveň zneužívalo veľa lobistov.
Podľa môjho názoru zlepšenie infraštruktúry ešte nie je logistické, ešte stále všetci vidíme prázdne nákladné vozidlá aj na veľmi dobrých cestách alebo železniciach, ktoré nám žiadnym spôsobom nepomáhajú.
Konkrétne protestujem proti skutočnosti, že táto správa sa zneužila ako nástroj propagandy gigalinerov.
Problémy nám už spôsobuje slabé využívanie vozového parku.
Napriek tomu sa z dôvodov sebeckých hospodárskych záujmov, najmä zo strany drevárskeho priemyslu, aspoň v minulosti, zamýšľa zaviesť veľmi veľké ťažké nákladné vozidlá, ktoré budú mať nepriaznivý vplyv na údržbu ciest.
Veď všetci si musíme napokon uvedomiť, že ak sa na nápravu uloží ešte väčšia hmotnosť, ak bude na asfaltový povrch tlačiť ešte väčšia hmotnosť, cesty sa budú musieť opravovať omnoho častejšie.
Preto nemôžeme hovoriť o environmentálnom ani o hospodárskom zlepšení, pretože sa tým nakoniec tiež veľmi zdeformuje hospodárska súťaž so železnicou.
Vážený pán predsedajúci, v súčasnosti sa po cestách prepravuje omnoho viac nákladu, než je dobré pre kvalitu nášho vzduchu, našu ochranu pred nadmerným hlukom, našu bezpečnosť a veľkosť priestoru, ktorý potrebujeme.
Tieto prepravné činnosti neustále narastajú, najmä potom, ako v priebehu rokov relatívne zlacneli.
Spoločnosti organizujú stále viac a viac presunov, ktoré nie sú potrebné.
Sú nato dva dôvody: zaisťovanie surovín, rôzne etapy zahrnuté v ich spracovaní a predaj konečných výrobkov sa uskutočňujú na veľmi vzdialených miestach, čo vytvára veľa zbytočných prepravných činností medzi týmito miestami.
Napriek vytvoreniu hlavných prístavov a ďalších veľkých distribučných stredísk, tovary stále cestujú ďalej, ako by museli.
V riedko osídlených krajinách iba s niekoľkými alebo žiadnymi železnicami, predovšetkým v Amerike a v Austrálii, boli vyvinuté veľmi veľké nákladné vozidlá, takzvané cestné vlaky alebo súpravy.
Tieto udržiavajú nízke náklady na cestnú dopravu, ale všetkým ostatným spôsobujú omnoho viac zbytočných problémov.
Nesmieme pripustiť, aby sa tieto ťažké vozidlá dostali do Európy.
Nákladná doprava sa musí obmedziť a to, čo je skutočne nevyhnutné, sa musí čo najrýchlejšie prepravovať vlakom alebo po vode.
Vážený pán predsedajúci, dôležitosť logistiky pre našu spoločnosť je všeobecne známa.
Každý zúčastnený má povinnosť zabezpečiť, aby logistické činnosti prebiehali hladko.
Verejné orgány vytvárajú čo najpriaznivejší prevádzkový rámec a obchod a priemysel navrhujú koncepcie na splnenie požiadaviek trhu najlepším možným spôsobom.
Som rád, že spravodajkyňa uvádza a zdôrazňuje rôzne oblasti, ktorým je potrebné venovať pozornosť.
Keď sme sa zaoberali touto správou, otázka dlhších ťažších nákladných vozidiel alebo "ecocombi" dala podnet na väčšiu diskusiu.
Hoci praktické skúšky na národnej úrovni poskytli celkom pozitívne výsledky, názory na tieto vozidlá sa líšia.
Podľa môjho názoru je dobrým východiskovým bodom pre ďalšiu diskusiu kompromis.
Teším sa na to, čo Európska komisia do tejto diskusie prinesie vo svojom akčnom pláne pre logistiku nákladov a v štúdii o hmotnostiach a rozmeroch vozidiel.
Vypracovanie tejto štúdie bude zadané onedlho a zistenia sa zverejnia budúce leto.
Aby som to stručne zhrnul, skladám poklonu pani Ayala Senderovej za jej správu a dúfam, že v smere, ktorý začala, sa bude môcť v tomto roku urobiť ďalší pokrok.
v mene skupiny ITS. - (DE) Vážený pán predsedajúci, globalizácia nás teraz po celé roky zaťažuje rastúcimi výdavkami na nákladnú dopravu, okrem toho sme mali rozšírenie smerom na východ a to spolu so zle zameranou politikou EÚ v oblasti pomoci.
Výsledkom sú milióny vozidiel prepravujúcich náklad každý deň od súkromných automobilov až po ťažké nákladné vozidlá a stupňujúce sa nepriaznivé vplyvy ako dopravné zápchy, hluk, znečistenie životného prostredia a znečistenie jemným prachom Koncentrácia cestnej dopravy v husto osídlených oblastiach a na hlavných prepravných cestách súčasné problémy bezpochyby zhorší.
Ťažké nákladné vozidlá sú omnoho častejšími účastníkmi nehôd ako iné spôsoby dopravy a prísne celoeurópske pravidlá o čase odpočinku veľa nezlepšia.
Brusel neberie ochranu verejného zdravia skutočne vážne, pretože neexistuje žiadne iné vysvetlenie, prečo sa netransponoval dohovor o ochrane Álp.
EÚ skutočne riešila tieto otázky pred rokom, vypracovala akčné plány vyzývala na presunutie dopravy z ciest na železnicu.
A opäť raz nedokázala dosiahnuť žiadne reálne výsledky.
Pokiaľ ide o transeurópske siete, nemôžeme naďalej zatvárať oči pred realitou, lebo nakoniec sa stanú hospodársky atraktívnymi vidiecke cesty.
(DE) Vážený pán predsedajúci, pán podpredseda Komisie, dámy a páni, dovoľte mi poukázať na to, čo povedala samotná Komisia, že logistika je záležitosťou samotného priemyslu.
Domnievam sa, že to je správny prístup.
Preto dúfam, že keď Komisia predstaví svoj akčný plán, rozdelí ho na opatrenia, ktoré môžeme prijať ako Spoločenstvo, opatrenia, ktoré môžu prijať členské štáty a opatrenia, ktoré by mal prijať samotný priemysel.
Samozrejme, musíme obmedziť byrokraciu, ktorá je stále prekážkou pobrežnej lodnej dopravy, ktorá musí vypĺňať rôzne tlačivá, kým ťažké nákladné vozidlá môžu cez Európsku úniu jednoducho prechádzať.
Musíme naozaj obmedziť vládnu byrokraciu a presadzovať modernú dopravnú infraštruktúru a systémy.
Neurobme však žiadnu chybu.
Logistika je záležitosťou priemyslu samotného a my nemôžme vziať na seba bremeno, ktoré si jednoducho nemôžeme dovoliť.
Poznámka ku gigalinerom - snáď by bolo lepšie hovoriť o 60-tonových vozidlách alebo 25 m dlhých ťažkých nákladných vozidlách, pretože existujú rôzne kategórie; v tejto chvíli je moja skupina celkom jednoznačne proti ich všeobecnému používaniu v doprave.
Veď napokon, infraštruktúra ako sú mosty, križovatky a kruhové objazdy vo väčšine častí Európskej únie, určite nie je vhodná pre takéto dlhé a ťažké nákladné vozidlá.
Štátne pokladnice nevydávajú na posilnenie mostov alebo prerobenie kruhových objazdov žiadne peniaze.
Pri takejto dopravnej situácii spôsobujú gigalinery značné problémy spojené s bezpečnosťou dopravy.
Len si predstavte tieto 25-tonové vozidlá, ako prechádzajú zákrutou v malej dedinke, keď vodič zle odhadne zákrutu a potom sa pokúša cúvať!
Preto si myslím, že by sme mali pokračovať v tom, čo sme robili v minulosti.
Mali by sme ich schváliť vo Fínsku a Švédsku, ktoré majú obrovské otvorené plochy na prepravu dreva.
V tejto súvislosti predniesol rozumný návrh Výbor pre dopravu a cestovný ruch.
Hovorí, že by sme v členských štátoch tieto gigalinery mali schváliť, ale iba za veľmi prísnych podmienok, ak budeme môcť Komisii preukázať existenciu nevyhnutnej dopravnej bezpečnosti a dopravnej infraštruktúry.
To znamená, že by sme tieto podmienky mali kontrolovať v jednotlivých prípadoch a v jednotlivých krajinách.
(RO) Vážený pán predsedajúci, pán komisár, členské štáty musia zabezpečiť priaznivé prostredie pre rozvoj logistiky prepravy nákladov a pre odstránenie príslušných prekážok.
Pre prepravcov aj zákazníkov je mimoriadne dôležité, aby náklad prišiel včas a podľa stanovených podmienok.
V roku 2020 sa predpokladá 50 % nárast nákladnej dopravy.
Logistika prepravy nákladov predstavuje 13 % hrubého domáceho produktu a logistické náklady predstavujú 10 % až 15 % konečných nákladov na hotové výrobky.
Preto by členské štáty mali uľahčiť nákladnú dopravu a pravidlá a kontroly by sa mali vykonávať na základe spoločných noriem, bez zavádzania prekážok voľnému pohybu tovaru.
Tieto normy by sa mali prednostne predkladať všetkým príslušným prepravcom tak, aby mohli rešpektovať regulačné ustanovenia a dodržiavať ich zmluvné záväzky...
(predsedajúci prerušuje rečníčku)
Európska únia musí používať viac dopravných prostriedkov, ktoré sú šetrné voči životnému prostrediu.
Nie je žiadnou náhodou, že 70 % prioritných projektov na rozvoj európskej dopravnej siete sa zameriava na železničnú a vodnú dopravu.
Žiaľ, členské štáty málo využili program Marco Polo na presunutie väčšieho objemu nákladnej dopravy zo systému cestnej dopravy do systému námornej dopravy.
Splavná vodná cesta tvorená kanálom Rýn - Dunaj skracuje vzdialenosť medzi severozápadnou a juhovýchodnou Európou o 4 000 km.
Okrem toho má Európska únia od roku 2007 prístup k Čiernemu moru.
Pre logistiku prepravy nákladov sa stali nevyhnutnými inteligentné dopravné systémy a využitie technológie.
Nákladná doprava však vyžaduje dobrú dopravnú infraštruktúru a preto dúfame, že v budúcnosti sa stanú prioritou rozpočty týkajúce sa dopravných projektov Spoločenstva a členských štátov.
Myslím si, že pre hospodársky rozvoj Európskej únie je táto správa mimoriadne dôležitá.
Je potrebné, aby členské štáty robili pre logistiku prepravy viac .
Blahoželám spravodajkyni.
(ES) Vážený pán predsedajúci, pán komisár, som jedným z tých, ktorí si myslia, že pokrok a blahobyt sa nedajú dosiahnuť bez ambicióznych cieľov, ale tiež si myslím, že v Spoločenstve a Európskej únii sme si pri príliš mnohých príležitostiach stanovili veľkolepé a nereálne ciele a dohody.
Myslím si, že je to prípad lisabonskej stratégie z roku 2000, ktorá z nás mala v roku 2010 urobiť najkonkurencieschopnejšie a najdynamickejšie svetové hospodárstvo, alebo essenských dohôd z roku 1994 o transeurópskej sieti, z ktorých väčšina stále nie je vyriešená.
V marci tohto roku stanovila Európska rada cieľ na zníženie emisií skleníkových plynov a spotreby energie o 20 %, kým v skutočnosti sme neboli schopní dosiahnuť omnoho skromnejšie ciele, ku ktorým sme sa sami zaviazali v Kjóte.
Teraz rokujeme o logistike prepravy nákladov v Európe ako o kľúči na dosiahnutie udržateľnej mobility, rozhodujúceho prvku nášho rastu a rozvoja; vzhľadom na očakávaný významný nárast nákladnej dopravy v roku 2020 nemôžeme logistiku ignorovať, pretože to je nevyhnutný nástroj na zvýšenie prístupnosti, efektívnosti a bezpečnosti a udržateľnosti nákladnej dopravy.
Súčasne je však nevyhnutné odstrániť pretrvávajúce problematické miesta transeurópskej dopravnej siete, ako je horský priesmyk Biriatu v Baskicku alebo ďalšie aspekty, kde existujú nedostatky ako nedostatok koridorov pre železničnú nákladnú dopravu (z hľadiska konkurencieschopnosti nie je potrebné, aby tieto koridory boli vysokorýchlostné) alebo nedostatočná interoperabilita železnice, alebo chýbajúca efektívna prekládka.
Musíme umožniť inteligentné dopravné systémy, normalizovať hmotnosti, rozmery a pravidlá, ktoré platia pre náklady, obmedziť byrokraciu a vytvoriť jediné administratívne miesto kontaktu a následne využiť potenciál, ktorý ponúka na riadenie nákladnej dopravy internet.
Musíme podporiť komodalitu rôznych spôsobov dopravy, nesmieme pritom zabudnúť na morské diaľnice a vnútrozemskú vodnú dopravu; do ceny za použitie musíme zahrnúť predovšetkým reálne náklady vrátane environmentálnych nákladov.
Toto všetko sa nedá dosiahnuť, keď sa znižujú príspevky členských štátov do rozpočtu Spoločenstva.
(DA) Vážený pán predsedajúci, dopravná politika EÚ je na nesprávnej koľaji.
Celkove povedané, s hlavnými problémami sa nerobí nič: zmena klímy, dopravné zápchy a nehody.
Je to akoby sme si na dopravné zápchy a nehody zvykli, nemôžeme byť však spokojní a navyknúť si na zmenu klímy, keď už raz začala.
Teraz musíme konať.
Stále prevláda tradičné myslenie, dokonca aj v tejto inak vynikajúcej správe, ktorá obsahuje absurdný návrh, aby sa povolilo používanie megalinerov.
Čo by sa stalo, ak by sme povolili používanie týchto tirákov s nosnosťou do 60 ton?
Mali by sme menej nákladných vozidiel?
Samozrejme, že nie.
Zisk z nárastu veľkosti nákladných vozidiel by bol pohltený nárastom prepravovaného nákladu.
To je prírodný zákon, to sa stane vtedy, keď je doprava lacnejšia.
Naše cesty by sa zaplnili týmito mobilnými skladmi a nepomohlo by "inteligentné" riadenie dopravy ani žiadny iný hókuspókus.
Pri súčasnej dopravnej politike by to bolo ako lepenie malých kúskov náplasti na otvárajúcu sa ranu, ktorá sa bude stále iba zväčšovať.
Dámy a páni, nalieham na vás, aby ste hlasovali proti nákladným vozidlám s nosnosťou 60 ton, ktoré sa uvádzajú v odseku 21.
V Európe nemôžeme povoliť tento druh ťažkých nákladných vozidiel.
Nemôžeme zlacnievať cestnú prepravu tovaru.
Ako už bolo spomenuté, ohrozilo by to konkurencieschopnosť námornej a železničnej dopravy: presne tých spôsobov dopravy, ktoré sa musia posilniť, ak vôbec niekedy chceme v Európe mať udržateľnú nákladnú dopravu.
(RO) Vážený pán predsedajúci, táto správa je vítaná, pretože logistika je kľúčom k dosiahnutiu hospodárskeho rozvoja a doprava a mobilita sú motorom trvalo udržateľného rozvoja a musia reagovať na súčasné životne dôležité výzvy, t.j. na potrebu odbremenenia dopravy a boj proti klimatickým zmenám.
V situácii, keď musíme zabezpečiť trvalo udržateľný hospodársky rozvoj a znížiť znečistenie, sú jedinými životaschopnými riešeniami logistika, plánovanie, vzájomná výmena osvedčených postupov, ako aj efektívna spolupráca všetkých zúčastnených subjektov: orgánov, výrobcov, prepravcov, príjemcov.
V súčasnosti dávajú prepravcovia aj príjemcovia prednosť cestnej doprave a aerolíniám.
Extrémne teplo v lete žiaľ spôsobilo, že v niektorých regiónoch, napríklad v Rumunsku, sa zaviedli dopravné obmedzenia pre ťažké nákladné vozidlá a preto nákladná doprava čelila problémom a boli hlásené finančné straty.
Za takýchto okolností má nepochybné výhody železničná doprava a predovšetkým vnútrozemská vodná doprava a krátke námorné trasy, ako aj komodalita, pretože zmenšujú zaťaženie cestných infraštruktúr.
Musíme obnoviť rozpravu o spolufinancovaní transeurópskych dopravných sietí, pretože na tieto rozsiahle investície do európskej infraštruktúry finančné úsilia jednotlivých členských štátov, najmä v prípade nových členských štátov nie sú postačujúce, bez ohľadu na ich význam a na to, že sú akokoľvek dobre myslené.
Komisia musí na to pamätať a prideliť viac finančných prostriedkov ako v roku 2008.
Chcem sa zamerať na dôležitosť odporúčania spravodajkyne členským štátom na vypracovanie národných akčných plánov pre logistiku prepravy nákladov, spolu s európskym rámcovým akčným plánom.
V rámci týchto národných plánov je potrebné venovať hlavnú pozornosť cezhraničnej preprave do tretích krajín a z tretích krajín, ako aj bezpečnosti nákladov.
Tieto plány môžu úspešne prispieť k zlepšeniu riadenia priority a čerpania financií zo štrukturálneho a kohézneho fondu na zlepšenie a rozšírenie dopravnej infraštruktúry, ako aj na lepšiu súčinnosť medzi projektmi TEN a Marco Polo na cezhraničnej úrovni.
(PL) Vážený pán predsedajúci, chcem zablahoželať pani Ayala Senderovej k vynikajúcej správe.
Rád by som poukázal na dve osobitné otázky: po prvé, tiež vítam dva body uvedené v tejto správe o zámere Európskej komisie preskúmať možnosť vytvorenia jednotného prepravného dokladu pre všetky druhy dopravy.
Je to veľmi zaujímavé oznámenie, ktoré by mohlo podporiť interoperabilitu a presadiť multimodálnu prepravu, nevyžaduje si investičné výdavky mohlo by veľmi pomôcť pri našej integrácii.
Druhý bod, ktorý sa spomína v odseku 17 a ktorý tiež považujem za osobitne dôležitý, je vytvorenie systému odbornej prípravy a ďalšieho vzdelávania v oblastiach prepravy a logistiky s cieľom vytvoriť systém vzájomného uznávania zručností a schopností.
Túto koncepciu chcem z vyššie uvedených dôvodov jednoznačne podporiť.
Tretí problém, na ktorý chcem poukázať, je Schengen a konkrétnejšie, ako majú jeho zásady uplatňovať v praxi nové členské štáty.
(FR) Vážený pán predsedajúci, chcem tiež poďakovať pani Ayala Senderovej za vynikajúcu prácu, ktorá v čase, keď Parlament diskutuje o tomto druhu práce, vyústila do tejto iniciatívnej správy o logistike prepravy nákladov v Európe, veľmi dôležitej téme pre našich spoluobčanov, ako už bolo viackrát povedané.
Pretože musím byť rýchla, spomeniem dva hlavné body.
Prvým je, že je dôležitejšie ako kedykoľvek predtým brať do úvahy logistiku v našej celkovej stratégii prepravy tovarov a osobitnú pozornosť musíme venovať logistike a logistickým problémom v mestách.
Druhým bodom je, a tu hovorím ako členka Výboru pre rozpočet, že investície Európskej únie musia zahŕňať financovanie logistických infraštruktúr.
Vieme, akí sme boli sklamaní v prípade výšky rozpočtových prostriedkov pridelených transeurópskej dopravnej sieti a pri zabezpečovaní väčších príspevkov členských štátov počítam s podporou pána komisára, aspoň v tom, dokázať ich presvedčiť, keď sa bude znova rokovať o finančných perspektívach.
A nakoniec chcem upriamiť pozornosť na názory vyjadrené o gigalineroch, nákladných vozidlách s nosnosťou viac ako 60 ton.
Ako tento večer upozornilo veľmi veľa mojich kolegov, tieto vozidlá nie sú v súlade s európskymi cieľmi bezpečnosti ani ochrany životného prostredia ani trvalo udržateľného rozvoja.
(NL) Vážený pán predsedajúci, pán komisár, logistické postupy sú predovšetkým záležitosťou priemyslu a dopravného sektora a podľa môjho názoru by to tak malo aj ostať.
Vítame návrh Komisie, pretože tieto postupy zohrávajú dôležitú úlohu v európskej agende a v skutočnosti na celom svete.
Úsilie sa však musí zamerať na zabezpečenie lepšieho dopravného rámca a menej prekážok a nie na ešte viac európskych pravidiel alebo zákazov.
Pravidlá sa musia zredukovať.
Som rada, že v tomto smere sme návrh správy, ktorý uviedla spravodajkyňa, významne upravili.
Dovoľte mi povedať viac o prekážkach v oblasti logistiky.
Minulý rok sme v tomto parlamente diskutovali o správe Naides.
V tejto záležitosti stojíme plne pri Komisii, pretože v prípade vnútrozemskej vodnej prepravy existuje tiež veľké množstvo prekážok a dúfam, že Komisia nebude strácať čas a predloží Parlamentu svoje prvé návrhy.
Ďalšou prekážkou logistike je zákaz vozidiel s nosnosťou 60 ton.
Podporujem kompromis, konkrétne, že členské štáty musia mať možnosť rozhodnúť sa či tieto vozidlá budú používať a tiež si uvedomujem, že o tejto veci sa hovorí obrovské množstvo výmyslov, ak nie dokonca "mega" výmyslov.
Vy, pán komisár, dávate urobiť štúdiu.
Naliehavo vás žiadam, aby ste skúmali predovšetkým fakty a tiež vás naliehavo žiadam, aby ste preskúmali medzinárodné cesty.
Súhlasím so svojim kolegom pánom Jarzembowskim, že tieto gigalinery nesmieme povoliť v našich mestách a dedinách.
Sú však dobré na diaľkových cestách, kde niet žiadnej inej alternatívy.
Takže, budete skúmať fakty?
So záujmom očakávam vaše závery.
(HU) Chcem poďakovať svojej kolegyni pani Ayala Senderovej za vynikajúcu správu.
Pripravila komplexný materiál zahŕňajúci všetky oblasti, ktorý pomôže pri návrhu akčného plánu Komisie.
Je to investícia do budúcnosti európskeho hospodárstva, pretože v celej EÚ sa zavedie včasná, efektívna logistika prepravy nákladov.
Jej existencia prispeje k trvalo udržateľnému hospodárskemu rozvoju, vyššej konkurencieschopnosti a regionálnemu rozvoju.
Na dosiahnutie tohto cieľa však potrebujeme stále kvalitnejšiu, presnejšiu, efektívnejšiu a bezpečnejšiu logistiku a čo je najdôležitejšie, harmonizáciu spôsobov dopravy, aby sa v plnej miere mohla využiť účinnosť a výhody jednotlivých spôsobov dopravy.
To si vyžaduje vytvoriť správne technické, praktické a hospodárske podmienky.
Potrebné sú hodnotenia vplyvu opierajúce sa o jednotnú stratégiu rozvoja logistiky.
Dôležité je oddeliť úlohy štátu a súkromného sektora.
Výkonná logistika je kľúčom k udržateľnej mobilite.
Vyspelé logistické riešenia prispievajú k optimalizácii nákladnej dopravy a preto je tiež prospešné preskúmať možnosti výskumu a vývoja pri podpore rozvoja logistiky.
(PT) Dúfam, že touto iniciatívnou správou, ku ktorej treba spravodajkyni zablahoželať, prispejeme k vymedzeniu strategického rámca pre logistiku prepravy nákladov v Európskej únii Logistiku považujeme za základný nástroj efektívneho plánovania a uplatňovania vyváženého a udržateľného používania rôznych dopravných prostriedkov.
Logistika má preto zásadný význam pre proces racionalizácie, ktorého cieľom je dosiahnuť v budúcnosti najkonkurencieschopnejšie a trvalo udržateľné úrovne.
Napriek výhodám, ktoré prinášajú moderné logistické systémy v oblastiach hospodárskej účinnosti a konkurencieschopnosti, optimálneho využívania zdrojov, tvorbe pracovných príležitostí, ochrany životného prostredia a zlepšovania bezpečnosti, uznávame, že existujú ešte problémy, ktoré by sa mali riešiť a jedným z nich je chronické nedostatočné financovanie transeurópskych sietí vrátane rozvoja logistiky prepravy nákladov.
Preto je nevyhnutné skúmať alternatívne zdroje financovania prostredníctvom súkromných a verejných iniciatív, Európskej investičnej banky, štrukturálnych fondov atď.
Správa ďalej upozorňuje, že je potrebné, aby spomínaný akčný plán Komisie poskytoval opatrenia na boj proti organizovanému zločinu v medzinárodnej nákladnej doprave a zabezpečenie nákladu proti krádeži, lúpeži a prepadnutiu.
Tieto a ďalšie záležitosti majú regulovať verejné orgány a uľahčiť multimodálnu nákladnú dopravu, ktorá je predovšetkým podnikateľskou činnosťou.
Také opatrenia, ako jediné administratívne miesto kontaktu a zredukovanie byrokracie znižujú náklady a dláždia cestu zdravšiemu a konkurencieschopnejšiemu hospodárstvu v sektore.
Vzhľadom na očakávané vysoké tempo rastu nákladnej dopravy bude úloha logistiky v budúcnosti rozhodujúca na dosiahnutie výkonného, udržateľného, prístupného a bezpečného dopravného systému.
Sme si istí, že v tomto ohľade logistika významne prispeje k dosiahnutiu lisabonských cieľov.
(ES) Vážený pán predsedajúci, pán komisár, výkonná logistika prepravy nákladov je rozhodujúca pre územnú súdržnosť.
Povedala to pani Ayala, ktorej chcem zablahoželať k jej výbornej a dôkladnej správe Vzhľadom na to chcem Komisiu požiadať, aby venovala osobitnú pozornosť špecifickým problémom, ktorým čelia ostrovné územia, pre ktoré má veľký význam námorná doprava.
Zjednodušenie postupov, riešenie problémov ostrovných prístavov, ako sú nadmerné náklady vytvárané obmedzeniami trhu, alebo ako umožniť nové infraštruktúry prostredníctvom transeurópskych sietí a štrukturálnych a kohéznych fondov: to sú opatrenia, ktoré by mohli prispieť k zlepšeniu hospodárskeho rozvoja a konkurencieschopnosti ostrovov.
Na záver by som chcela Komisiu požiadať, aby v pripravovanom akčnom pláne pre logistiku dopravy osobitne zvážila potreby ostrovov.
(DE) Vážený pán predsedajúci, v rámci súčasnej dopravnej politiky sa Európa zameriava na viac softvéru v doprave, t.j. inteligentnejšie riešenia na zvýšenie efektívnosti, ale tiež v záujme ochrany životného prostredia a zdravia.
Nebudeme sa podrobne zaoberať dôvodmi tejto zmeny, hoci to určite súvisí aj so skutočnosťou, že nemáme peniaze na nové veľké projekty infraštruktúry; ako príklad uvediem pomerne skromné prostriedky pridelené transeurópskym sieťam a podobne.
Za týchto okolností je najdôležitejšie zabezpečiť, aby sa zadnými cestami nedostal na rakúske a európske prepravné cesty nový hardvér.
Hovorím, ako aj mnohí iní, o nákladných vozidlách s nosnosťou 60 ton alebo gigalineroch, alebo akokoľvek ich nazveme.
Tieto vozidlá sa určite nemôžu povoliť v infraštruktúre, ktorá nie je pre ne vhodná, môžu byť dobrým riešením na rovine s malou premávkou, ale v horských a husto zastavaných oblastiach by boli úplne nevhodné.
Osobitne Rakúsko nie je v žiadnom prípade vybavené na superťažké nákladné vozidlá.
V posledných niekoľkých mesiacoch sme viackrát videli, čo tieto vozidlá znamenajú z hľadiska konštrukcie mostov a hmotnosti, ktorú unesú.
Nemáme žiadny záujem zaťažovať sa novými problémami.
Nie je to ani v záujme dopravnej politiky a najmä nie v záujme zdravotnej a environmentálnej politiky.
Ak nedokážme vytvoriť ďalšie európske fondy na platenie externých nákladov súčasnej infraštruktúry, potom by sme mali nechať veci tak, ako sú, alebo, v tomto konkrétnom prípade, povoliť gigalinery v severnom Fínsku.
podpredseda Komisie. - (FR) Vážený pán predsedajúci, dámy a páni, ďakujem vám, že ste sa pripojili k spravodajkyni pri zdôrazňovaní dôležitosti logistiky nielen z hospodárskeho, ale aj z environmentálneho a sociálneho hľadiska.
Myslím si, že sa jednomyseľne zhodneme na tom, že logistiku treba rozvíjať a zvýšiť jej efektívnosť a šetrnosť voči životnému prostrediu.
Vítam skutočnosť, že správa pani Ayala Senderovej to dáva veľmi jasne najavo.
Niektoré z vašich želaní, ktoré som dnes popoludní veľmi pozorne počúval, budú zaradené do akčného plánu pre logistiku, ktorý vyjde koncom októbra.
Pretože naozaj nemám dosť času na dlhšiu odpoveď, zmienim sa iba o pravidlách o veľkosti nákladných vozidiel.
Je to určite jeden z najspornejších problémov a dnes o ňom nebudeme môcť podrobne diskutovať.
Poviem iba niekoľko poznámok.
Faktom je, že v súčasnosti sa väčšina tovaru prepravuje po cestách, hoci dúfame, že v budúcnosti budeme svedkami omnoho väčšieho prechodu na iné spôsoby dopravy.
Musíme vyhodnotiť všetky opatrenia, ktoré by mohli zlepšiť účinnosť tohto spôsobu dopravy a znížiť jeho vplyv na životné prostredie.
Toto hodnotenie by malo zahŕňať aj pravidlá o veľkosti nákladných vozidiel podľa smernice 96/53.
Myslím si, že akékoľvek zmeny a doplnenia sa musia veľmi starostlivo zvážiť, pretože by mohli mať komplikované dôsledky.
Musíme preskúmať možné vplyvy širších a ťažších nákladných vozidiel na infraštruktúru, bezpečnosť, životné prostredie, systém odosielateľov a prepravcov a intermodálnu hospodársku súťaž.
Ako som povedal, myslím si, že by sme tieto otázky mali veľmi starostlivo zvážiť.
Moje útvary sa preto pustia do výskumu zameraného na vyhodnotenie skúsenosti.
Na základe jeho výsledkov budeme môcť diskutovať o všetkých nuansách tejto veľmi dôležitej otázky, ktorá sa nesmie brať na ľahkú váhu.
To je môj prvý bod a musím veľmi rýchlo skončiť, prirýchlo na môj vkus, ale uznávam, že Parlament má časový harmonogram.
Druhou dôležitou otázkou pri práci na logistike sú infraštruktúry.
Hovorilo sa o financovaní infraštruktúr.
Chcem upozorniť na nový program Marco Polo II, ktorý nám umožní financovať logistické riešenia na podporu prechodu na iné spôsoby dopravy alebo na zníženie dopravy.
A nakoniec, odborná príprava.
Posledný rečník, pán Rack, hovoril o potrebe vybudovať novú kultúru.
To je naozaj potrebné a vždy sa vraciame k mužom a ženám pracujúcim v doprave, ktorí musia zvládnuť celý rad nových zručností, aby sa doprava mohla stať naozaj efektívnejšou a mobilita udržateľnejšou, inými slovami šetrnejšou k životnému prostrediu.
Ďakujem Parlamentu a túto správu a následnú rozpravu zohľadním v plnej miere.
Rozprava sa skončila.
Hlasovanie sa uskutoční zajtra.
Jednotné európske nebo (rozprava)
Ďalším bodom je otázka na ústne zodpovedanie o budovaní jednotného európskeho neba prostredníctvom funkčných blokov vzdušného priestoru v konečnom znení), ktorú predložil pán Paolo Costa v mene Výboru pre dopravu a cestovný ruch Komisii - B6-0135/2007).
autor. - (FR) Vážený pán predsedajúci, najprv musím dať Cézarovi, čo je Cézarove, alebo inému Talianovi, pánovi Paolo Costaovi, ktorý je skutočným autorom tejto písomnej otázky a požiadal ma, aby som ho zastúpil a predložil vám ju v jeho neprítomnosti.
Je to otázka pre Komisiu na ústne zodpovedanie s rozpravou o vytvorení jednotného európskeho neba prostredníctvom funkčných blokov vzdušného priestoru, inými slovami, zámery Komisie vzhľadom na realizáciu alebo doterajší pokrok pri uplatňovaní balíka textov "jednotné nebo", ktorý bol podrobený zmierovaciemu konaniu v decembri v roku 2003.
Jeden z textov ustanovuje vytvorenie funkčných blokov vzdušného priestoru, inými slovami letových trás v rôznych výškach vzdušného priestoru s cieľom optimalizovať spotrebu, obmedziť skleníkové plyny a podľa možnosti znížiť preťaženie najrušnejších letísk, nezabúdajúc pritom na možnosť zníženia nákladov na leteckú dopravu.
Je to mimoriadne citlivá otázka, s výhradami zo strany členských štátov, ktoré vždy znovu zdôrazňovali suverenitu svojho vzdušného priestoru.
Platí to najmä o členských štátoch a jeden prípad poznám jasne, svoju vlastnú krajinu, ktorá má veľké vojenské sily a vojenské bloky vzdušného priestoru vyhradené v podstate diskrétnym spôsobom.
Pán Costa je znepokojený, ako sme sa mohli obávať, že sa podľa jeho názoru v prípade jedného zo štyroch textov o jednotnom nebi, ktorý sa vzťahuje na vytvorenie blokov vzdušného priestoru, neurobil žiadny pokrok a stretol sa so silným odporom zo strany členských štátov.
Pán Costa preto dáva Komisii túto otázku.
Komisia práve vypracovala oznámenie, v ktorom poukazuje na to, že náklady vzniknuté z neschopnosti vytvoriť jednotné európske nebo prostredníctvom funkčných blokov vzdušného priestoru sú asi 1 miliarda EUR.
Pán Costa položil prvú otázku: Je Komisia spokojná s touto situáciou a domnieva sa, že zavádzanie nariadenia (ES) č. 551/2004 o organizácii vzdušného priestoru prebieha uspokojivo?
Ako si Komisia vysvetľuje skutočnosť, že od nadobudnutia účinnosti nariadenia nezačali pôsobiť žiadne nové funkčné bloky vzdušného priestoru?
Článok 10 nariadenia ustanovuje rozšírenie organizácie vzdušného priestoru o spodný vzdušný priestor a žiada Komisiu, aby stanovila ďalšie kroky, ktoré môžu byť nevyhnutné "na základe dosiahnutého pokroku".
Aké zmeny existujúcej legislatívy sú teda podľa názoru Komisie potrebné?
A nakoniec, súhlasí Komisia s tým, že s predložením príslušného návrhu netreba čakať až do konca roka 2008?
Pán Costa sa na záver pýta (otázka na ústne zodpovedanie obsahuje totiž viac než jednu otázku), čí Komisia s tým, že prístup "zdola nahor", pri ktorom je iniciatíva na vytvorenie funkčných blokov vzdušného priestoru prenechaná členským štátom, zlyhal a že teraz je potrebný nový, iniciatívnejší prístup zo strany EÚ?
Myslím si a dúfam, že som otázku položil v rovnakom duchu, ako by ju Komisii položil pán Costa.
podpredseda Komisie. - (FR) Vážený pán Savary, ďakujem Vám a prostredníctvom Vás pánovi Costaovi, pretože si myslím, že táto otázka je veľmi dobrá a upozorňuje na reálny problém.
Zámerom reformy v marci 2004 bolo, aby sa letecká doprava neorganizovala podľa štátnych hraníc, ale v súlade s prevádzkovými požiadavkami.
Umožnilo by to skrátiť lety a zabrániť zbytočnému oblietaniu.
Odpoviem na všetky otázky.
Prvá sa týka nákladov na riadenie letovej prevádzky a dopadov na jednotné európske nebo.
Vy a pán Costa ste práve uviedli základný údaj 1 miliarda EUR, ak sa nevytvorí jednotné európske nebo a ja môžem doplniť, že podľa organizácie Eurocontrol sú potenciálne úspory ešte vyššie, pretože by sa mohli usporiť 3 miliardy EUR.
Navyše znížením nákladov leteckých spoločností by sa prostredníctvom zlepšenej účinnosti leteckých služieb dosiahla úspora dve miliardy.
Je pravda, ako hovorí pán Savary, že vytváranie jednotného európskeho neba nepokračuje dostatočne rýchlo vzhľadom na dôležitosť týchto cieľov: konkurencieschopnosť, trvalo udržateľný rozvoj, boj proti klimatickým zmenám a zvýšenie bezpečnosti vo vzduchu.
Mali by sme tu preto stáť so založenými rukami a nerobiť nič?
Nie.
Prijatie základných pravidiel o jednotnom nebi dalo Spoločenstvu po prvýkrát v tejto oblasti skutočné právomoci.
V rámci reformy z roku 2004 sa uskutočnilo: oddelenie regulácie a poskytovania služieb, certifikácia poskytovateľov v súlade s európskymi pravidlami, licencie dispečerov leteckej dopravy a rad technických opatrení prijatých prostredníctvom komitológie.
Napokon, spustil sa priemyselný projekt SESAR, reálny doplnok jednotného neba.
Je však potrebné, aby sme postupovali rýchlejšie.
Komisia musí urobiť inventúru toho, čo sa urobilo.
Aby som sa vrátil k decembru 2006, konzultoval som so skupinou odborníkov na vysokej úrovni, ktorí mi v júli predložili správu o nevyhnutných reformách.
Komisia predloží na jeseň tohto roku oznámenie, ktoré bude vychádzať z tejto správy.
Druhá otázka sa vzťahuje na funkčné bloky vzdušného priestoru.
Je pravda, že v reforme v roku 2004 sa Rada rozhodla pre prístup zdola nahor, pri ktorom kroky na vytvorenie týchto blokov podnikajú vlády jednotlivých členských štátov.
Úprimne povedané, nebol to celkom vyhovujúci prístup, pretože obmedzoval možnosti Komisie a inštitúcií Spoločenstva zabezpečiť, aby sa bloky skutočne vytvorili a aby sa práca na miestnej úrovni nespomalila.
Ďalšou časťou problému je, že sa kládol nedostatočný dôraz na zlepšenie hospodárskej účinnosti poskytovaných služieb.
V prvej polovici roku 2008 chceme skúsiť zaviesť prístup založený na výkone.
Ten by stanovil poskytovateľom služieb konkrétne výkonnostné ciele a zabezpečil stimuly a intervenčné mechanizmy v prípade neplnenia.
Myslím si, že prístup založený na výkone urýchli vytvorenie funkčných blokov, pretože tieto budú nevyhnutné na dosiahnutie výkonnostných cieľov.
Pracujeme na myšlienke orgánu na posudzovanie výkonnosti a koordinátora zodpovedného za rýchlejší vývoj projektov.
Osobne si myslím, že podobný koordinátor, ako máme pre transeurópske siete, by bol na urýchlenie vytvárania týchto, pre nás potrebných funkčných blokov, veľmi užitočný.
Samozrejme, že na urýchlenie vytvárania a účinnosti funkčných blokov nebudeme čakať až do roku 2009.
Dúfam, že iniciatívu vám predložím v polovici roku 2008.
Panuje rovnaký názor, že tieto bloky môžu byť účinné iba ak sa horný a spodný vzdušný priestor budú považovať za nedeliteľné.
Napokon, štvrtá otázka, prístup členských štátov zdola nahor, ktorý, čo musíme pripustiť, bol po niektorých stránkach neúspechom.
Mali by sme v tomto prípade prijať presne opačný prístup?
Nie som si istý.
Myslím si, že sa predsa len musíme snažiť o prístup zdola nahor a vyťažiť z neho maximum, aby sme však vytvorili jednotný vzdušný priestor, musíme prejsť do druhej etapy založenej na výkonnosti, na mechanizme.
Musíme aktívne spolupracovať s členskými štátmi, aby sme podporili politické záväzky a uplatňovali tlak zhora na vytvorenie funkčných blokov vzdušného priestoru.
Preto bola táto otázka taká vítaná.
Umožnila mi vysvetliť naše hlavné plánované iniciatívy. Tieto iniciatívy sú v súlade s veľmi výstižnými poznámkami, ktoré predniesol pán Savary.
v mene skupiny PPE-DE. - (DE) Vážený pán predsedajúci, pán podpredseda Komisie, nemáme vôbec žiadne problémy s tým, čo ste dosiahli vzhľadom na zlepšenie efektívnosti vo vzdušnom priestore, vaša odpoveď však bola celkom jasná.
Táto odpoveď bola v tom zmysle, že členské štáty si neurobili domácu úlohu.
Členské štáty nesplnili povinnosť urýchlene vytvoriť funkčné bloky vzdušného priestoru, ktorá existuje od roku 2004.
Na jednej strane to vyúsťuje do spomínaných nákladov vo výške 3 miliárd EUR a na druhej strane to vedie tiež k znečisťovaniu životného prostredia.
Teraz diskutujeme o zavedení obchodovania s emisnými kvótami v leteckej doprave, pričom hovoríme asi o 3 % emisií z leteckej dopravy.
Ak by sme mali rozumné, rýchle a efektívne riadenie leteckej dopravy, mohli by sme znížiť spotrebu paliva až o 12 %, čo by podstatne znížilo emisie CO2.
Ste džentlmen, pán podpredseda, ale poďme k podstate veci: členské štáty si nerobia domáce úlohy.
Preto my všetci, vy ako Komisia a my ako Parlament, musíme členským štátom povedať: zostanete po škole!
Musíte rýchlo dobehnúť, čo ste zameškali.
To však možno nebude stačiť.
Musíme im tiež pohroziť zmenou prístupu zdola nahor na prístup zdola nadol.
Ak členské štáty nie sú schopné urobiť pokrok v naozaj životne dôležitej otázke leteckej bezpečnosti, efektívnosti, vplyvu leteckej dopravy na klímu, potom očakávame, že Komisia v roku 2008 predloží správu, v ktorej sa bude hovoriť nielen o tom, že členské štáty sa v súvislosti s vytváraním blokov vzdušného priestoru zlepšujú, ale členským štátom aj pohrozí.
Môžete sa spoľahnúť na našu pomoc.
Vtedy budeme musieť systém zmeniť a vytvoriť bloky vzdušného priestoru na európskej úrovni.
To je palica, ktorú potrebujeme, aby sme členské štáty presvedčili, že majú rýchlo vytvoriť efektívne funkčné bloky vzdušného priestoru.
Viem, aké je to ťažké, ale milé slová nám nepomôžu.
Musíme začať pomaly vyťahovať veľkú palicu.
v mene skupiny PSE. - Pán predsedajúci, som tak dlho v tomto Parlamente, že si spomínam na udalosť, keď komisár de Palacio po prvýkrát navrhol jednotný európsky vzdušný priestor a do slovníka EÚ po prvýkrát vstúpil pojem "funkčné bloky vzdušného priestoru".
Takže, po bolestivom pôrode sa v roku 2004 urobil pokrok prostredníctvom nariadenia, ktorým sa uzákonili tieto bloky vzdušného priestoru, ale musím povedať, že odvtedy bol pokrok bolestne pomalý, najmä v súvislosti s rozsahom týchto blokov vzdušného priestoru a konkrétne pokiaľ ide o spodný vzdušný priestor.
Uvedomujem si, pán komisár, že zámerom Komisie bolo pracovať s členskými štátmi a niet pochýb, že niektoré členské štáty sa ukázali ako menej ochotné presadzovať túto politiku tempom, aké by sme si želali, alebo vlastne predpokladali, ale teraz je isto ten správny čas nájsť plynový pedál a na to, aby Komisia čo najskôr predložila smernicu.
Od roku 2004 neboli vytvorené žiadne nové bloky vzdušného priestoru a ako sme počuli od predchádzajúcich rečníkov, náklady, v prípade, že sa nám nepodarí vytvoriť jednotný európsky vzdušný priestor, sa odhadujú na 1 miliardu EUR.
Okrem toho súčasná legislatíva si vyžaduje aktualizáciu a cestujúca verejnosť v každodennej praxi stále čelí meškaniam leteckej dopravy kvôli staromódnym postojom členských štátov, čo vyzerá ako nečinnosť Komisie.
Dochádza trpezlivosť a je potrebné okamžite konať.
Nekonať nepredstavuje jednu z možností a to je dôvod, prečo moja skupina bude podporovať ústnu otázku, ktorú Parlamentu predložil pán Costa v mene Výboru pre dopravu a cestovný ruch.
Komisár, my všetci starneme a radi by sme videli jednotný európsky vzdušný priestor počas nášho života.
v mene skupiny UEN. - (GA) Vážený pán predsedajúci, chcem sa spýtať, či sa dá predpokladať, že táto politika liberalizácie letectva nejakým spôsobom pomôže určitým regiónom alebo regionálnym letiskám.
Napríklad sa pozrime na to, čo sa deje v mojom volebnom obvode v západnom Írsku na letisku Shannon.
Rozhodnutie spoločnosti Aer Lingus zastaviť lety do Londýna nepriaznivo ovplyvnilo región, najmä hospodársky.
Je to úplne v protiklade s politikou írskej vlády.
Pokiaľ ide o európske regióny, podľa mňa táto sloboda v oblasti letectva pomôže rozvoju silných oblastí, ale tie oblasti, ktoré také silné nie sú, oslabí.
Preto žiadam Komisiu, aby sa zaoberala prípadmi ako je napríklad letisko Shannon a zvážila, ako sa dá v takýchto oblastiach táto politika uskutočňovať zároveň s politikou regionálneho rozvoja.
v mene skupiny (GUE/NGL). - Vážený pán predsedajúci, vážení prítomní, projekt "jednotný európsky vzdušný priestor" je potvrdením mojich osobných skúseností pilota, že práve letectvo je ukážkovým príkladom odvetvia, ktoré si vyžaduje nadnárodnú spoluprácu bez ohľadu na hranice štátov.
Práve preto, vzhľadom na potrebu zabezpečiť maximálnu bezpečnosť leteckej prevádzky, jej čo najefektívnejšieho fungovania s minimálnym meškaním letov podporujeme vytváranie funkčných blokov a napokon aj jednotného európskeho vzdušného priestoru.
Nezabúdajme však pritom na to, že rovnako ako nákladná fragmentácia, stojí niečo aj defragmentácia.
A pretože ide o zložitý systém, som v záujme zachovania nadväznosti za postupné vytváranie jednotného systému riadenia prevádzky v spoločnom vzdušnom priestore.
Okrem toho zjednocovanie európskeho vzdušného priestoru, v ktorom dnes funguje 27 vnútroštátnych riadiacich systémov, ohrozuje počet pracovných miest dispečerov a ďalších špecialistov.
Podľa mojich informácií prebieha o týchto otázkach pomerne úspešne dlhodobý sociálny dialóg a preto je podľa mňa potrebné zdanlivo protichodné cesty spojiť.
V záujme toho, aby sme lietali bezpečnejšie, efektívnejšie, s čo najmenším meškaním letov a pri čo najväčšej eliminácii nebezpečenstva mimoriadnych leteckých udalostí.
Nejde pritom o nič menšie ako o životy ľudí, jednak tých, ktorí lietajú a na druhej strane o životné osudy tých, ktorí sa o letovú prevádzku starajú.
v mene skupiny IND/DEM. - Pán predsedajúci, som znepokojená návrhom na urýchlenie procesu vytvárania otvoreného vzdušného priestoru.
Vyzerá to tak, že sa vôbec neuznávajú problémy, s ktorými sa otvorený vzdušný priestor stretol na regionálnych letiskách Európy už vo svojom prípravnom štádiu.
Pri vytváraní jednotného európskeho vzdušného priestoru sa nám objavia dve významné letiská - určite Heathrow a buď Frankfurt alebo Charles de Gaulle - obklopené sieťou menších letísk.
V mojej krajine prebieha bezohľadné súperenie letísk, aby sa dostali na prvú alebo druhú úroveň v hierarchii otvoreného vzdušného priestoru.
Letisko Shannon - uznávané stredisko - a regionálne letiská ako Cork trpia nedostatkom liniek, zatiaľ čo letisko v Dubline je chronicky preplnené.
Moja vláda sa iba prizerá a nerobí nič, pretože logikou otvoreného vzdušného priestoru je nechať rozhodnúť trh a trh, nie sociálna zodpovednosť alebo triezva úvaha o regionálnom rozvoji a rozvoji vidieka, rozhoduje spôsobom, ktorý zvyšuje zisky, ale neslúži ľuďom.
Namiesto toho, aby sme sa hrnuli do otvoreného vzdušného priestoru, radšej si, aj v tejto neskorej hodine, doprajme dostatočný čas potrebný na seriózne hodnotenie vplyvu tejto politiky.
Potom prijmime všetky opatrenia potrebné na zabezpečenie toho, aby celé oblasti Európy, ako západné a južné Írsko, neboli otvoreným vzdušným priestorom izolované od životaschopnej hospodárskej budúcnosti
(DE) Vážená pani predsedajúca, pokiaľ ide o európsku dopravnú politiku, chceme všetci to isté.
Chceme zlepšiť efektívnosť všetkých druhov dopravy a najmä leteckej dopravy tak, aby sa zároveň nezvýšilo znečisťovanie životného prostredia.
Podľa možností chceme zlepšiť aj environmentálnu bilanciu lietania
Na túto tému sme mali v Európe veľa nápadov, ako napríklad obchodovanie s emisnými kvótami.
Dúfame, že svoje ciele snáď dosiahneme napríklad zdanením leteckého paliva a tak podobne.
Tento prístup nemusí byť zlý, ale k nášmu cieľu vedie iná cesta.
Podobne ako v prípade cestnej dopravy by sme sa mali usilovať o inteligentnejšie riešenia.
Myšlienka otvoreného európskeho neba a jednotného európskeho neba je správy prístup, hoci samozrejme je potrebné ho realizovať.
Dôležitým krokom na tejto ceste je program SESAR, ale v tomto smere musíme urobiť viac.
Chcel by som spomenúť posledný bod, pretože o tejto veci budeme tento týždeň hlasovať.
S viaznutím premávky sa stretávame nielen na oblohe, ale aj na zemi, najmä na letiskách.
Zbavme sa preto nezmyselných byrokratických pravidiel o nosení tekutín na letiská.
Ušetrilo by nám to veľa peňazí a ešte viac problémov.
(DE) Vážená pani predsedajúca, pán komisár, jednotné európske nebo považujeme za najdôležitejší projekt pre budúcnosť leteckej dopravy.
Za vašich predchodcov Komisia vždy zdôrazňovala jeho dôležitosť a verím, že tomu bude tak aj teraz.
V roku 2004 sme prijali balík predpisov.
Na oblohe máme stále akýsi druh zlátaniny z 58 národných blokov vzdušného priestoru, aj keď vieme, že by sme v skutočnosti potrebovali jeden, alebo, ak by sme boli veľkorysí, tri až šesť.
Vieme, že táto zlátanina - údaje som uviedol predtým - má nepriaznivý vplyv na bezpečnosť a samozrejme tiež na hospodárnosť a na zákazníkov.
Vieme o prideľovaní výšky letu a preplnení oblohy a dnes kladieme omnoho väčší dôraz na emisie.
Uvedomili sme si, že môžeme urobiť veľký krok vpred.
Komisia vo svojej správe o pokroku ukázala, ako pomaly sa členské štáty hýbu, napriek tomu, že existujú určité iniciatívy a navrhla niekoľko spôsobov na vyvíjanie tlaku.
Teraz nehovorím, že to nemá zmysel, ani nechcem byť hašterivý, ale v roku 2003 sme povedali, že prístup zdola nahor nebude fungovať, pretože už v tom čase sme mali podozrenie, že členské štáty sa zapletú do diskusií o oblastiach zvrchovanosti vzhľadom na poskytovanie služby a že takéto rozhodujúce záležitosti sa musia regulovať legislatívnymi pravidlami zhora nadol.
Vtedy sme si mysleli, že pravidlá by snáď mohol navrhnúť Eurocontrol a vypracovať návrh založený jednoducho na veci, na funkčnosti, a členské štáty by potom mohli proti nemu podávať námietky a nie čakať, kým samotné nevytvoria v prístupe zdola nahor ďalší druh zlátaniny.
Teraz je dôležité seriózne zvážiť, či potrebujeme revíziu právneho rámca.
To by bol jediný spôsob, ako vyvíjať reálny tlak a dosiahnuť potrebné zmeny.
(PL) Vážená pani predsedajúca, pán komisár, na jar roku 2004, keď Európska únia prijímala príslušné právne predpisy, sa hovorilo o výhodách, ktoré by civilné letectvo v tejto súvislosti získalo reorganizáciou pravidiel leteckej dopravy a spoluprácou armády s civilným sektorom.
V tom čase bol európsky systém veľmi roztrieštený, čo viedlo k úzkym koridorom vzdušného priestoru.
Výsledkom bolo zhoršenie bezpečnosti letov a asi 20 % lietadiel meškalo, spotrebovalo sa viac paliva, čo malo negatívny vplyv na životné prostredie.
Je situácia lepšia?
Prečo nezačali prakticky fungovať funkčné bloky vzdušného priestoru?
Je to iba chyba jednotlivých členských štátov?
Alebo snáď naše zákony nespĺňajú aktuálne požiadavky?
Bolo by dobré mať rýchlu odpoveď na tieto otázky a urobiť nápravné kroky a nečakať na koniec roku 2009.
Nárast leteckej dopravy je úžasný.
Preto sú potrebné príslušné právne predpisy, ale predpisy, ktoré nezostávajú iba prázdnymi slovami.
Potrebná je tiež zodpovedajúca odborná príprava zamestnancov.
A napokon, pán komisár, ako vidíte tento problém v kontexte susedov EÚ?
(NL) Vážená pani predsedajúca, pán komisár, dámy a páni, súhlasím s tým, čo už povedali iní rečníci a chcel by som doplniť, že je naliehavo potrebné dokončiť jednotné európske nebo.
Je jasné, že jemný prístup nariadenia 551/2004, ktoré malo nabádať členské štáty na optimálne využitie týchto funkčných blokov vzdušného priestoru, nemal úspech.
Chápem tiež, že to je vo veľkej miere preto, lebo veľa členských štátov sa drží v pozadí, dávajú prednosť nezainteresovanosti, zdôrazňujú svoju suverenitu atď., ale nesmieme im dovoliť, aby tomu unikli.
Letectvo je sektor, ktorým je potrebné sa v záujme priemyslu, zákazníkov, bezpečnosti a životného prostredia podrobne zaoberať na európskej úrovni.
Pán komisár, v čase, keď klimatické zmeny zaujímajú v politickom programe také popredné miesto, nemôžeme pripustiť, aby lietadlá robili zbytočné obchádzky, mrhali veľkými množstvami leteckého paliva atď.
S týmto dokumentom, spolu s ďalšími nástrojmi, programom SESAR a systémom obchodovania s emisiami sa musíme jednoducho pohnúť dopredu.
Nemôžeme naďalej dovoliť, aby sa mrhalo desiatkami miliónov eur kvôli neefektívnemu riadeniu nášho vzdušného priestoru celým množstvom zbytočných centier riadenia letovej prevádzky.
Existuje veľký priestor na redukciu a to je to, čo chceme.
Okrem toho je pravdepodobné, že v dôsledku rýchlej expanzie sektora čoskoro dosiahneme hranice kapacity.
Súčasnými bilaterálnymi kontaktmi zameranými na vytvorenie funkčných blokov vzdušného priestoru sa nedosiahlo takmer nič, preto musíme naozaj začať niečo robiť.
Vymenovanie koordinátora a orgán na posudzovanie výkonnosti vyzerajú ako kroky správnym smerom, ale súčasne sa obávam, pán komisár, že tento prístup zdola nahor nebude postačovať, dostali sme tak ďaleko, ako sme mohli a teraz sa musíme zamyslieť nad prijatím nových legislatívnych iniciatív.
(RO) Vážená pani predsedajúca, v roku 2006 nízkonákladové spoločnosti otvorili 225 nových európskych leteckých trás, to znamená 1 800 nových letov týždenne.
Roztrieštenie vzdušného priestoru na úrovni členských štátov, spolu so špecifickými prevádzkovými pravidlami a postupmi môže mať negatívny vplyv na bezpečnosť dopravy, na zavádzanie nových technológií a na ceny.
Pri prechádzaní z jedného leteckého sektora do druhého piloti menia frekvenciu a kontaktujú ďalšieho letového dispečera.
Kritickým prvkom sa stalo riadenie leteckej dopravy.
Dôležité je, aby sa nové funkčné bloky zavádzali po konzultácii so všetkými dôležitými účastníkmi a členské štáty podnikli účinné kroky na realizáciu integrovaného systému riadenia.
Zatiaľ by sa malo investovať do efektívnejších lietadiel a infraštruktúry letísk.
Vstup Rumunska a Bulharska do EÚ pridáva do vzdušného priestoru Spoločenstva nové funkčné bloky dôležité pre čiernomorský región a pre spoluprácu na Balkáne.
podpredseda Komisie. - (FR) Vážená pani predsedajúca, chápem a zdieľam netrpezlivosť Parlamentu.
Dám vám veľmi presnú, ale veľmi stručnú odpoveď.
Dámy a páni, správu budete mať v októbri 2007 a druhý balík právnych predpisov v polovici roku 2008, preto sa určite nedá povedať, že nerobíme nič!
Preto na túto otázku podrobne odpovieme spoločne.
Druhý bod: Pravdepodobne som vám hovoril o koordinátorovi, dôležitej politickej osobnosti, ktorá bude podporovať členské štáty pri zavedení týchto operačných blokov.
Musím povedať, že výsledky dosiahnuté v transeurópskych sieťach mi naznačujú, že by to bol užitočný spôsob na zintenzívnenie našej činnosti v tejto oblasti.
Na tretiu otázku odpoviem odkazom na program SESAR, pretože SESAR existuje, je to už spoločný podnik, ktorý spája všetkých účastníkov.
Myslím si, že zavedenie programu SESAR zmení všetky zlozvyky, ktoré nás obmedzovali na vzdušný priestor definovaný štátnymi hranicami a ktoré už nie sú rozumné.
Preto dávam veľmi pozitívnu odpoveď na otázku položenú pánom Costom, o ktorej diskutoval pán Savary a pozorne som počúval, čo chce Parlament.
Som pripravený urobiť všetko, aby som vám mohol odpovedať.
Rozprava sa skončila.
Písomné vyhlásenie (článok 142)
písomne. - Členské krajiny sa dohodli, že vytvoria spoločné vzdušné bloky na kontrolu jednotného vzdušného priestoru bez ohľadu na štátne hranice.
Predtým sa nad Nemeckom zrazili dve lietadlá a zahynulo 71 osôb.
Dôvody pre jednotný vzdušný priestor silnejú, pre 28 tisíc preletov denne máme 57 kontrolných bodov, Amerika dva, po troch rokoch sme na začiatku.
EÚ nezaviedla do života všetky nariadenia z roku 2004.
Tie mali integrovať vzdušný priestor do vnútorného trhu služieb a dať základ efektívnemu systému riadenia kvôli bezpečnosti, ekológii a zvýšeniu kapacity vzdušného priestoru.
Dodnes máme 65 radarových centier a 31 systémov, ktoré využíva 22 počítačových sietí a pritom očakávame, že za desať rokov bude mať Európa dvojnásobný počet preletov.
Vedia občania, že ich vlády a parlamenty ignorujú výhody zjednotenej Európy na ich škodu?
Prečo sa tak pomaly buduje spoločné riadenie vzdušného priestoru pre civilné aj vojenské lety nad zjednotenou Európou?
Kvôli lokálnym ekonomickým záujmom?
Kvôli stráženej národnej suverenite, na úkor bezpečnosti prepravy a za cenu vysokých nákladov?
Dnes nás zaujíma, ako a kedy zjednotíme klasifikáciu horného priestoru a ako budeme v budúcnosti spoločne riadiť tiež spodný vzdušný priestor.
Dajú sa otvorene pomenovať prekážky pre vznik funkčných blokov nad územím Európy a objasniť, aká je politická vôľa členských krajín splniť svoje záväzky?
Navyše sme znepokojení, že zlyhal prístup zdola nahor, lebo členské štáty funkčné bloky pre efektívnejšiu kontrolu vzdušného priestoru za tri roky nevytvorili.
Hodina otázok (otázky pre Komisiu)
podpredseda Komisie. - Pani predsedajúca, nútená práca a obchodovanie s ľuďmi na účely pracovného vykorisťovania sú hrubým porušovaním základných práv a sme plne odhodlaní takýmto zločinom zabrániť a bojovať proti nim.
Podľa odhadov medzinárodných organizácií práce v roku 2005 bolo na celom svete 12,3 milióna ľudí v nútenej práci.
Asi pätina z toho boli osoby, s ktorými sa obchoduje.
Obchodovanie s ľuďmi na účely pracovného vykorisťovania je väčšinou odvetvím organizovaného zločinu a odhaduje sa, že ročne prináša 12 miliárd dolárov.
Vieme tiež, že obchodovanie s ľuďmi je stále zločinom s nízkym rizikom.
Európska stratégia sa zameriava na jeho zmenu z nízko rizikového a vysokoziskového na vysokorizikový a nízko ziskový.
Je potrebná integrovaná stratégia proti obchodovaniu s ľuďmi na účely pracovného vykorisťovania, ktorá zahŕňa prevenciu, trestné stíhanie, ochranu a pomoc obetiam.
Komisia bude zohrávať úlohu sprostredkovateľa pre vytvorenie siete všetkých zúčastnených strán a inštitúcií zapojených do preventívnej stratégie.
Predovšetkým služieb inšpekcie práce, organizácií zamestnávateľov, odborových zväzov.
V súvislosti s prevenciou je hlavným cieľom zabezpečenie rešpektovania pracovnoprávnych predpisov na všetkých pracoviskách a tým aj boj proti nelegálnej práci, najmä v odvetviach vystavených väčšiemu riziku nelegálnej práce vrátane poľnohospodárstva, stavebníctva, spracovania potravín a domácich prác.
Podieľam sa tiež na vypracovaní nových právnych predpisov o boji proti obchodovaniu s ľuďmi a pracovnému vykorisťovaniu migrantov.
Príkladom je nedávny návrh smernice, ktorou sa stanovujú sankcie proti zamestnávateľom nelegálnych prisťahovalcov z tretích krajín.
Tento návrh sa zameriava na účinnejší boj proti vykorisťovaniu migrantov pomocou odstrašujúcich administratívnych sankcií a v najvážnejších prípadoch vrátane obchodovania s ľuďmi a v prípade zistenia zvlášť vykorisťovateľských pracovných podmienok prostredníctvom trestných sankcií.
Má sa zvýšiť efektívnosť vyšetrovania a stíhania.
Príslušníci orgánov činných v trestnom konaní majú plne uplatňovať právne predpisy proti obchodovaniu s ľuďmi v oblasti pracovného vykorisťovania vrátane právnych predpisov, ktoré sú v súlade s rámcovým rozhodnutím o obchodovaní s ľuďmi a smernicou o povoleniach na pobyt pre obete obchodovania s ľuďmi.
Ako ukazujú osvedčené národné postupy, opatrenia na poskytovanie pomoci osobám, s ktorými sa obchoduje, sú rozhodujúce pri ochrane ich základných práv a súčasne podporujú úspešné stíhanie.
Poskytovanie pomoci, povolenie na pobyt a podpora pri hľadaní alternatívnej práce a života zabezpečí spoluprácu osôb, s ktorými sa obchoduje, pri trestných konaniach a uľahčia potrestanie páchateľov.
Na záver, pri príležitosti 18. októbra, prvého dňa proti obchodovaniu s ľuďmi Komisia vypracuje spoločne s členskými štátmi na základe úzkej spolupráce medzi orgánmi činnými v trestnom konaní, prokuratúrami a mimovládnymi organizáciami a ďalšími poskytovateľmi služieb odporúčania pre členské štáty o identifikácii a podpore obetí, predovšetkým najohrozenejších kategórií, ako sú deti.
(RO) Vážená pani predsedajúca, dovoľte mi prosím poďakovať za odpoveď pánovi komisárovi Frattinimu.
Odvtedy, ako som pánovi komisárovi položila otázku, sme sa stretli a diskutovali sme o aspektoch obchodovania s ľuďmi.
Veľmi si cením zapojenie Európskej komisie a samotného pána komisára do boja proti tomuto javu a som rada, že 18. októbra spustí Európska komisia skutočné opatrenia na zastavenie tohto javu vrátane tých, ktoré spomínal pán komisár, t.j. zavedenie trestných sankcií za vážne prípady obchodovania s ľuďmi.
Chcem sa spýtať, či má pán komisár v úmysle v mene Európskej komisie požiadať o mandát od Rady na podpísanie, v mene Európskych spoločenstiev, Dohovoru Rady Európy o boji proti obchodovaniu s ľuďmi, veľmi účinného právneho nástroja na boj proti obchodovaniu s ľuďmi.
podpredseda Komisie. - (IT) Vážená pani predsedajúca, dámy a páni, odpoveď je samozrejme áno.
My všetci a ja osobne sme povinní zabezpečiť, aby Európa bola aktívnym účastníkom a protagonistom všetkých medzinárodných nástrojov.
Čo sa týka nástroja, na ktorý sa pýtate, ako aj ďalších konkrétnych iniciatív, Komisia, vážené dámy a páni, nepochybne nemôže robiť všetko sama.
Chcem navrhnúť smernicu o trestnom stíhaní šmelinárov, alebo skôr obchodníkov s otrokmi, ktorí využívajú a zneužívajú obete obchodovania s ľuďmi, tieto nástroje však budú málo účinné, pokiaľ nám nedajú svoj súhlas členské štáty a pokiaľ nás nebudú podporovať siete malých, veľkých a stredných podnikov v Európe.
Preto apelujem, aby sme pracovali spoločne.
(DE) Na budúci rok sa budú v Rakúsku a vo Švajčiarsku konať majstrovstvá Európy vo futbale EURO 2008.
Obchodníci s ľuďmi a obchodníci so ženami sú už na ne pripravení.
Je pripravená aj Komisia?
podpredseda Komisie. - Táto otázka je veľmi dôležitá.
Celkom dobrú skúsenosť sme mali v roku 2006 počas Svetového pohára vo futbale v Nemecku.
Pracovali sme spoločne vo veľmi úzkej spolupráci so všetkými členskými štátmi, policajnými orgánmi a nemeckými orgánmi.
V priebehu tohto časového obdobia sme dokázali zabrániť, aby sa 3 000 alebo 4 000 mladých ľudí stalo obeťami obchodovania s ľuďmi.
Sme pripravení to zopakovať.
Pripravujeme správu o veľmi dôležitých výsledkoch európskej spolupráce, ktorá bude zverejnená za veľmi krátky čas.
Možno viete, že najmenej 12 členských štátov spolupracovalo pri prijímaní opatrení na znemožnenie prechodu cez hranice a hraničnú kontrolu podozrivých ľudí, ktorí sa pokúšajú nelegálne prevážať mladé obete tohto obchodovania s ľuďmi.
V spolupráci s Nemeckom, Rakúskom a Švajčiarskom, kde budú majstrovstvá v budúcom roku, sme pripravení urobiť to isté.
Nemecko odviedlo veľmi dobrú prácu.
(LT) Nútené zamestnávanie ľudí, pri ktorom sú ľudia zbavení slobody pohybu a akejkoľvek aktivity, pričom podobne ako vo väzení nemôžu pracovné miesto opustiť, je veľmi starým javom.
Vieme o tom z médií a z rôznych prieskumov.
Má Komisia nejaké všeobecné, štatistické informácie o krajinách, v ktorých sa tento jav vyskytuje a nemyslíte si, že to je záležitosť trestného práva?
Členský štát nemá právo upustiť od potrestania páchateľov, ktorí druhých zbavujú slobody.
podpredseda Komisie. - Pani predsedajúca, Európsky súdny dvor zohráva dôležitú úlohu pri ochrane zákonnosti, implementácie a uplatňovania nástrojov tretieho piliera.
Podľa článku 35 Zmluvy má Súdny dvor právomoc na žiadosť súdu, alebo tribunálu členského štátu vydať predbežné súdne rozhodnutie o platnosti alebo interpretácii rámcových rozhodnutí a rozhodnutí o interpretácii dohovorov ustanovených podľa hlavy VI Zmluvy a o platnosti a interpretácii opatrení na ich implementáciu.
Táto právomoc však existuje iba pre tie členské štáty, ktoré vyhlásili, že prijímajú jurisdikciu Súdneho dvora.
Okrem toho, tie členské štáty, ktoré prijali jurisdikciu, ju môžu obmedziť na najvyššie národné súdy alebo tribunály.
Žiaľ, v súčasnosti prijalo jurisdikciu Európskeho súdneho dvora na vydávanie predbežných rozhodnutí o nástrojoch tretieho piliera iba 16 členských štátov a dva z nich s vyhlásením o obmedzení.
Podľa môjho názoru je to naozaj nedostatočné a neumožňuje to primeraný dialóg medzi Súdnym dvorom a národnými súdmi pri uplatňovaní európskeho práva v každodennej praxi.
Okrem toho má Európsky súdny dvor jurisdikciu na preskúmanie zákonnosti rámcových rozhodnutí a rozhodnutí.
Členské štáty aj Komisia môžu podať žalobu na Európsky súdny dvor a vzniesť námietky proti zákonnosti týchto opatrení.
Komisia využila túto možnosť prakticky dvakrát.
Odvolávam sa na prípady týkajúce sa žiadosti na zrušenie rámcového rozhodnutia o uplatňovaní trestného práva v súvislosti s ochranou životného prostredia a zdrojom znečistenia bola loď.
Podľa môjho názoru si však tieto ustanovenia vyžadujú zlepšenie.
Konkrétne, súčasná zmluva neposkytuje mechanizmus podobný konaniam o porušení povinností podľa právnych predpisov Spoločenstva na monitorovanie implementácie týchto nástrojov v právnych predpisoch členských štátov.
Svoje stanovisko k medzerám v súvislosti s jurisdikciou Súdneho dvora v oblasti slobody, bezpečnosti a spravodlivosti som vyjadril v dvoch oznámeniach o implementácii haagskeho programu, ktoré som predložil Komisii v roku 2006 a v júli 2007.
Komisia preto víta mandát odsúhlasený členskými štátmi na medzivládnu konferenciu na dokončenie podrobností reformnej zmluvy.
Podľa reformnej zmluvy by som očakával, že Súdny dvor sa stane plne zodpovedným za všetky oblasti spravodlivosti, slobody a bezpečnosti.
Je dôležité riešiť nedostatočnú národnú implementáciu predtým odsúhlasenej práce.
(ES) Vážená pani predsedajúca, pán komisár odpovedal ako som očakával, pretože si uvedomujem, akú hodnotu prikladá inštitúciám právneho štátu.
Problém je, že ústavná zmluva je stále v neurčitom bode: nevieme, či zmluvu úspešne uzatvoríme a medzitým musíme fungovať v tomto Spoločenstve, riešiť na jednej strane teroristické zločiny a na druhej strane zabezpečiť právnu istotu.
Chcem pánovi komisárovi položiť otázku, či vzhľadom na nedostatok ochoty zo strany niektorých členských štátov vziať na seba záväzky voči Súdnemu dvoru, si myslí, že je vhodné, aby sme pokračovali v prijímaní protiteroristických opatrení, ak tieto opatrenia nie sú zároveň spojené s posilnením súdov.
Inými slovami, členské štáty by sa vždy pri prijatí opatrenia tohto typu mali zaviazať, že uznávajú právomoc Súdneho dvora.
V opačnom prípade budeme čeliť možnosti prijímania autoritárskych alebo donucovacích metód bez možnosti obrátiť sa na Súdny dvor.
podpredseda Komisie. - (IT) Vážená pani predsedajúca, dámy a páni, toto je veľmi delikátny problém.
Na jednej strane si myslím, že členské štáty musia prevziať zodpovednosti a podľa môjho názoru ich prvou zodpovednosťou je schváliť v októbri počas portugalského predsedníctva, veľmi jasný mandát, podľa návrhu, ktorý dostala medzivládna konferencia od Európskej rady, ktorý zahŕňa nové právomoci Súdneho dvora.
Niet pochybnosti, že potom budeme môcť urobiť obrovský krok dopredu, najmä vzhľadom na najdelikátnejšie problémy, najcitlivejšie sektory, t.j. tie, ktoré patria do súčasného tretieho piliera, keď Súdny dvor bude mať konečne právomoc.
Konečne budeme mať možnosť úplného preskúmania Súdnym dvorom.
Chcem upozorniť, že v niektorých prípadoch sa členské štáty dokonca zdráhajú dodržiavať nariadenia Súdneho dvora; Súdny dvor nám povedal, že v niektorých oblastiach môže byť európskym nástrojom aj nástroj trestného práva; Súdny dvor to povedal napríklad o znečistení, ktoré je citlivou otázkou.
Niektoré členské štáty sú naďalej proti takejto dohode, ktorá žiaľ musí byť jednomyseľná a ktorá jednoducho vyplýva z rozhodnutia Súdneho dvora, napriek tomu sú však naďalej proti nej.
Tento problém sa dá zrejme vyriešiť iba vtedy, ak sa portugalskému predsedníctvu podarí v októbri dosiahnuť dohodu, čo by bol veľký úspech a prinieslo by to ten krok vpred, ktorý ste spomenuli a ktorý plne podporujem.
(DE) Vážená pani predsedajúca, pán komisár, je verejným tajomstvom, že v niektorých nových členských štátoch EÚ je organizovaný zločin úzko prepojený s najvyššími politickými kruhmi.
V akom rozsahu a akými prostriedkami pomôže Únia týmto krajinám východnej a juhovýchodnej Európy, ktoré samotné majú obrovské menové a finančné problémy, v boji proti tomuto prepojeniu politiky a organizovaného zločinu?
podpredseda Komisie. - (IT) Vážená pani predsedajúca, dámy a páni, ako všeobecný cieľ sa to podľa môjho názoru netýka len východných krajín, pretože všeobecným cieľom je podporiť tvrdý, nekompromisný a stále pokračujúci boj proti korupcii.
Boj proti korupcii nemôže skončiť napríklad, keď sa krajina stane členom Európskej únie.
Pracovali sme s mnohými kandidátskymi krajinami, ktoré sa stali členskými štátmi Európskej únie.
Tieto krajiny dosiahli veľmi dobré výsledky a našim záujmom je teraz napríklad pracovať s tými krajinami, ktoré nie sú našimi kandidátmi, ale sú jednoducho našimi susedmi: krajiny západného Balkánu, dôležití partneri ako Ukrajina, krajiny, s ktorými máme dôležité partnerstvo.
Myslím si, že vždy je v našom záujme pomáhať týmto krajinám vykoreniť korupciu a podnikanie a politika sú vždy úzko spojené s korupciou.
Moja odpoveď na otázku je určite áno.
Európska únia má záujem a myslím si, že to je v našom záujme a chcem tiež povedať, že v záujme občanov týchto krajín, pretože ľudia, ktorí sú sužovaní korupciou v spojení s politikou, majú odopierané práva v každodennej praxi.
To je niečo, čo dlhujeme Európe a občanom týchto krajín.
(DE) Vážená pani predsedajúca, pán komisár, organizovanie nelegálneho prisťahovalectva a obchodovania s ľuďmi sú významnými odvetviami v oblasti organizovaného zločinu.
Ako Európska únia sme vytvorili agentúru Frontex na základe vašej iniciatívy, dobrého nápadu, plného veľkých problémov spojených s jeho uskutočňovaním. Členské štáty neposkytujú žiadnu podporu, činnosti sa prerušili v júli a obnovili sa až v septembri.
Čo urobíte aby nástroj Frontex fungoval efektívne a poskytoval členským štátom potrebnú podporu počas celého roka tak, aby sme mohli mať v rukách to, čo chcete aj vy, účinný nástroj na boj proti organizovanému nelegálnemu prisťahovalectvu?
člen Komisie. - Chcel by som poďakovať váženej pani poslankyni McGuinness za otázku.
Najprv by som chcel odpovedať na vašu otázku o výskume geneticky modifikovaných organizmov (GMO) všeobecne.
V minulosti Komisia financovala výskumné projekty v piatom rámcovom programe a tiež v šiestom rámcovom programe zamerané na geneticky modifikované potraviny, s niekoľkými projektmi, ktoré pomáhajú vniesť trochu svetla do hodnotenia bezpečnosti geneticky modifikovaných potravín.
Financované boli tiež výskumné projekty zamerané na problematiku koexistencie GMO a bežných plodín, ktoré riešili aj opatrenia týkajúce sa sledovateľnosti.
Tieto projekty nakoniec prispejú k zníženiu nákladov a zabezpečia, aby sa informovaný zákazník rozhodoval v súlade s právnymi predpismi Spoločenstva.
V tomto roku Komisia v prvej výzve na predkladanie návrhov v rámci siedmeho rámcového programu vyzvala na predloženie návrhov na témy pre výskum hodnotenia krátkodobých a dlhodobých účinkov GMO na zdravie ľudí a zvierat, s cieľom podporiť vývoj dokonalejších techník monitorovania po uvedení výrobkov na trh a na analýzu ich možných obmedzení.
Proces výberu návrhov, ktoré budú financované, ešte stále prebieha, zatiaľ čo hodnotenia už boli ukončené.
Okrem toho Komisia začala doplnkovú štúdiu v GR Životné prostredie, ktorá sa zaoberá dlhodobými účinkami geneticky modifikovaných plodín na zdravie, biodiverzitu a životné prostredie.
Hlavným cieľom tejto štúdie bude určiť prioritu možných rizík predávaných kombinácií hlavných plodín pestovaných na celom svete pomocou zberu a analýzy informácií z literatúry a od príslušných organizácií v Európskej únii aj mimo nej.
Výsledky sa očakávajú na budúcu jar po získaní odborných posudkov z výskumu a pestovania GM plodín.
V budúcnosti by sa do výskumu financovaného Komisiou mohli zahrnúť nástroje na hodnotenie bezpečnosti, hodnotenie rizika/prospechu vrátane oznamovania a vnímania rizika, detekčné metódy, spôsoby na zabezpečenie sledovateľnosti a koexistencie geneticky modifikovaných a bežných organizmov.
K druhej časti vašej otázky o probléme koexistencie by som chcel doplniť nasledujúce údaje.
Treba poznamenať, že povolené GMO sa môžu, pri rešpektovaní podmienok, ktoré sú uvedené v povolení, v EÚ voľne predávať a používať.
Legislatívny rámec na povolenie umiestňovania GMO na trh a na zámerné uvoľnenie do životného prostredia v EÚ neposkytuje možnosť ustanoviť oblastí, v ktorých je pestovanie GMO alebo ich umiestňovanie na trh všeobecne zakázané.
Všeobecný zákaz by bol v rozpore s právnymi predpismi Spoločenstva, najmä so smernicou 2001/18/ES o zámernom uvoľnení GMO do životného prostredia.
Umiestniť na trh sa môžu samozrejme iba tie GMO, ktoré boli vedecky vyhodnotené ako bezpečné pre životné prostredie a zdravie zvierat a ľudí.
Podľa článku 23 tejto smernice, tzv. bezpečnostnej klauzuly, musí byť zákaz špecifického výrobku vedecky oprávnený.
Výskum Spoločenstva zameraný na koexistenciu sa zaoberá štúdiom vhodných opatrení na reálny a praktický spôsob segregácie povolených GM plodín a organických plodín.
Z výsledkov výskumu vyplýva, že v prípade doposiaľ skúmaných hlavných plodín - kukurice a cukrovej repy - je možné realizovať dostatočnú segregáciu.
Pri rastúcom komerčnom pestovaní a geneticky modifikovaných plodinách v EÚ a dovoze geneticky modifikovaných potravín a krmív sa však náhodnej prítomnosti v dôsledku toku génov a primiešania nedá zabrániť.
Na vašu otázku o možnosti preukázania platnosti označenia bez GM v súvislosti s výrobkami z hospodárskych zvierat by som chcel vašu pozornosť upriamiť na vyhlásenie uvedené v dokumente Európskeho úradu pre bezpečnosť potravín (EFSA), ktorý bol zverejnený prednedávnom, 20. júla 2007 a v ktorom EFSA konštatuje, že v súčasnosti nie je k dispozícii žiadna technika umožňujúca platné a spoľahlivé sledovanie živočíšnych výrobkov, ako napríklad mäsa, mlieka alebo vajec, v prípade keď boli zvieratá kŕmené stravou obsahujúcou geneticky modifikované rastliny, alebo, inak povedané, pomocou súčasných dostupných techník neboli zistené v potravinárskych výrobkoch z hospodárskych zvierat fragmenty DNA ani bielkoviny z geneticky modifikovaných rastlín.
Aby som pridal niečo z oblasti mojich kolegov, Komisia pokračuje v hodnotení súladu koexistujúcich opatrení oznámených členskými štátmi s právnymi predpismi Spoločenstva.
Rada požiadala Komisiu, aby spoločne s členskými štátmi vypracovala usmernenia k technickým opatreniam na koexistenciu plodín.
Komisia v súčasnosti zriaďuje európsky koexistenčný úrad, ktorý bude vykonávať túto technickú prácu spoločne s odborníkmi a zúčastnenými stranami členských štátov.
Začatie prác sa plánuje koncom roka 2007.
Ako prvá plodina sa bude riešiť kukurica.
Pokiaľ ide o ďalšie kroky smerom k harmonizácii, Komisia má v úmysle zhrnúť vývoj regulačných režimov a praktických skúseností s pestovaním GM plodín v členských štátoch do správy, ktorú plánuje na rok 2008.
Táto správa bude základom pre rozhodnutie o budúcich krokoch, ktoré sa v tejto záležitosti podniknú.
A nakoniec, čo sa týka poslednej časti otázky o možných následkoch spojených so štatútom bez GM, chcel by som doplniť nasledovné.
Poľnohospodári sa môžu slobodne medzi sebou rozhodnúť, že GMO nebudú pestovať, alebo, na základe dobrovoľnosti vytvoriť oblasti, v ktorých sa GM plodiny nebudú pestovať.
Tieto oblasti sa môžu ustanoviť iba v rámci dobrovoľného a jednomyseľného súhlasu všetkých poľnohospodárov zainteresovaných v príslušných lokalitách, pričom každý poľnohospodár má možnosť odstúpiť a pestovať povolené GMO.
Pre regióny alebo poľnohospodárov, ktorí nechcú pestovať GMO ani prijať štatút bez GM, môžu byť určite užitočné výsledky výskumu z rámcových programov.
Doterajšie výsledky našich výskumov nenaznačujú žiadne dôvody, prečo by štatút bez GM mal byť prospešný verejnému zdraviu alebo životnému prostrediu.
Pokiaľ ide o ďalšie záležitosti súvisiace s vašimi otázkami, čo sa týka hospodárskych dôsledkov dobrovoľného nepestovania GM plodín, tieto závisia od veľkého počtu faktorov, ako sú ceny GM plodín a plodín, ktoré nie sú geneticky modifikované, agronomické rozdiely medzi GM a plodinami, ktoré nie sú geneticky modifikované, rozdiely vo výnosoch, cenách osív atď.
Miestne faktory, výskyt škodcov, klimatické podmienky, štruktúra poľnohospodárskej výroby atď. a regulačné podmienky na zabezpečenie koexistencie GM plodín s bežnou a ekologickou výrobou.
Pravdepodobne budú existovať rozdiely v hospodárskom vplyve medzi jednotlivými regiónmi a členskými štátmi.
Tieto rozdiely sa tiež odrážajú v rozdieloch medzi intenzitou príjmu živín pri pestovaní GM plodín v rôznych európskych regiónoch.
Živočíšna výroba EÚ veľmi závisí od dovozu krmív pre zvieratá odvodených zo sóje, kukurice a ďalších plodín.
Väčšina dovezených potravín odvodených z kukurice alebo zo sóje má označenie GM.
Certifikované sójové mäso bez GM je v súčasnosti dostupné iba pre malý segment trhu.
Vzhľadom na rastúci podiel výroby GM sóje na celom svete, by sa to mohlo rozšíriť, ale samozrejme za vyššiu cenu.
Ďakujem, pán komisár.
Som vám vďačná za vašu odpoveď, ale bola dosť dlhá a myslím - musím to komentovať - že mala takmer deväť minút.
Pani predsedajúca, budem stručná.
Hoci napomínate komisára, môžem povedať ďakujem, pretože veľmi často nedostávame informácie a ja si naozaj cením vašu zrozumiteľnosť.
Podrobnosti si budem musieť preštudovať.
Mám dve poznámky a otázku a budem strážiť čas.
Môže sa krajina dobrovoľne rozhodnúť, že bude bez geneticky modifikovaných potravín?
Navrhuje sa to v Írsku, táto otázka je súčasťou vládneho programu a preskúmava sa.
Môžeme sa ako krajina rozhodnúť, že nechceme dovážať potraviny vyrobené napríklad z mäsa zvierat, ktoré boli kŕmené geneticky modifikovanými výrobkami, alebo priviesť do našej krajiny akúkoľvek konkrétnu potravinu, pretože chceme zostať bez geneticky modifikovaných potravín?
Obávate sa, že by takáto politika mohla mať vplyv na ceny obilnín?
člen Komisie. - Poviem vám úprimne, že odpoveď je pre mňa trochu ťažká.
Samozrejme, že budú musieť dodržať súčasné právne predpisy Spoločenstva.
Toto by bola priama odpoveď.
Bolo by pre mňa jednoduchšie, keby otázka súvisela s výskumom a vývojom, ale myslím si že odpoveď je celkom jednoduchá: musí to byť v súlade so súčasnými právnymi predpismi Spoločenstva.
Nie je to ten prípad, keď zdĺhavý prístup Komisie ku schvaľovaniu GM derivátov napomáha v EÚ bezdôvodné zvyšovanie cien krmív pre hospodárske zvieratá?
Napríklad neprimerané oneskorenie pri schvaľovaní používania vedľajšieho produktu zo spracovania obilnín Hercule vážne poškodzuje konkurencieschopnosť nášho trhu v sektore obilnín; dokonca výrobok GA21, GM výrobok z Argentíny, je v EÚ povolený na ľudskú spotrebu, ale nie je povolený ako krmivo pre zvieratá.
Nenastal teraz čas na odpútanie sa od neprirodzenej politickej korektnosti a na racionálne riešenie tejto situácie?
člen Komisie. - Chcel by som iba zdôrazniť, že z môjho pohľadu je zrejmé, že veľmi dbáme na to, aby sme podnikli všetky možné kroky zamerané na čo najlepšie pochopenie situácie geneticky modifikovaných alebo geneticky nemodifikovaných plodín.
Rozhodnutia, ktoré sa robia v Komisii, sa vždy zakladajú na súčasných poznatkoch.
Nikdy to nezanedbávame a tento prístup sa snažíme dodržiavať.
Ako ste spomenuli, nikdy sme nevenovali pozornosť politickým dôsledkom.
Tiež by som sa chcel pripojiť k pani McGuinnessovej a poďakovať pánovi komisárovi za vynikajúcu a zaujímavú odpoveď.
Myslím si, že to bude veľmi užitočný precedenčný dokument a náš študijný materiál, pretože sa mi zdá, že dôrazne podporuje vedecké oprávnenie používania tých GM plodín v Európe, ktoré boli vedecky schválené a povolené
Zmienil sa o bezpečnostnej klauzule.
Kedy bude Komisia všetky svoje rozhodnutia zakladať na vedeckom výskume, ktorý vykonáva jej oddelenie a v rozpore s verejnou mienkou, ktorá bojuje proti používaniu GM plodín, čo je nevýhodné pre našu poľnohospodársku komunitu a v skutočnosti pre ceny potravín a negatívne pre európske hospodárstvo?
člen Komisie. - Ako viete, je to zložitá otázka a je dôležité pochopiť, že niektorí ľudia majú predčasné obavy.
Preto je dôležité, aby sme v maximálnej možnej miere zvýšili informovanosť a úroveň poznatkov, pretože je veľmi dôležité, aby sa naše rozhodnutia zakladali na našich poznatkoch.
Vynaložím všetko úsilie na zabezpečenie toho, aby sa táto úroveň poznatkov v budúcnosti zvýšila v maximálnej možnej miere.
Ďakujem, pán komisár.
Nechcela som byť príliš prísna, ale musíme nájsť rovnováhu medzi podrobnosťami a časom, čo je ťažké.
Druhá časť
Vec: Plnenie rozpočtu EÚ
Môže Európska komisia vydať vyhlásenie o tom, čo si myslí o možnom zjednodušení a zefektívnení postupov schvaľovania rozdeľovania rozpočtu EÚ v budúcnosti?
členka Komisie. - Chcela by som reagovať a zopakovať odpoveď, ktorú som už poslala pánovi Crowleymu o ročných postupoch prideľovania prostriedkov a postupoch prideľovania prostriedkov všeobecne a ako sa dajú a ako by sa tieto postupy mohli zlepšiť.
Odpoveď rozdelím na dve časti.
Prvá časť, určená pre súčasné čítanie, sa týka toho, čo sa dá ešte urobiť, ako môžeme využívať fondy efektívnejšia a samozrejme budúce návrhy v našej revidovanej zmluve, ktorá vznikla tohto roku na júnovej Rade.
Môžeme povedať, že s výsledkami postupov v rámci súčasnej zmluvy sme spokojní, pretože v prípade naliehavej situácie nám súčasná zmluva umožňuje zlepšovanie a hľadanie rýchleho riešenia.
Nedávnym príkladom je tsunami z minulého roku a tento rok to bola Palestína a čiastočne Kosovo.
Dokázali sme nájsť riešenie jedným rýchlym čítaním - ale chvíľu to trvá a veľmi veľa závisí od konsolidovaných trojstranných rokovaní medzi dvomi rozpočtovými orgánmi a Komisiou.
Vážený pán poslanec má však pravdu, keď hovorí, že v tejto zmluve je ešte veľa priestoru na zlepšovanie a jeden z príkladov sa týka pragmatického časového harmonogramu v ročnom postupe prideľovania prostriedkov, podľa ktorého sa postupuje od roku 1975.
Všetci spolu - myslím tým všetky rozpočtové orgány a Komisiu - sme sa vtedy dohodli, že k tomuto postupu pridáme dva a pol mesiaca, najmä preto, lebo v tom čase neexistovala elektronická pošta.
Teraz tento časový harmonogram nepotrebujeme, ale máme ho stále na stoloch a nikto sa nepokúša touto otázkou zaoberať.
Samozrejme, že už na tomto príklade sa dá vykresliť zvýšenie produktivity.
Ďalším veľmi zaujímavým prvkom, ktorý sme prijali spoločne na rokovaniach s Parlamentom a Radou a ktorý nakoniec schválila Rada, je nové nariadenie o rozpočtových pravidlách a jeho vykonávacie pravidlá, ktoré platia od mája tohto roku 2007.
Aj tu už máme niektoré zjednodušenia a zefektívnenia každoročnej realizácie európskeho rozpočtu
Pravdepodobne najlepšie správy, ktoré vám dnes môžem oznámiť, sú samozrejme návrhy revidovanej zmluvy.
A tu by som rada poukázala na štyri prvky, ktoré môžu zlepšiť demokratickú kontrolu, zodpovednosť a transparentnosť pri postupe prideľovania prostriedkov.
Prvý inovačný návrh v revidovanej zmluve navrhuje odstrániť rozdiel medzi povinnými a nepovinnými výdavkami a poskytuje jeden postup na prijatie ročného rozpočtu rozpočtovými orgánmi.
Po druhé, tzv. "maximálna miera zvýšenia" uvedená v čl. 27 Zmluvy o ES - obvyklý zdroj konfliktov pri rokovaniach o ročnom rozpočte - sa už nebude používať, alebo nebude potrebná, pretože sa prakticky nahradí, na rozdiel od súčasnosti bude viacročný finančný rámec zakotvený v zmluvách.
A napokon, pri budúcich rozpočtových pravidlách budeme mať odlišný proces prijímania.
Tieto budú prijaté spolurozhodovacím postupom s Parlamentom.
Do roku 2007 o tom jednomyseľne rozhodovala iba Rada - členské štáty.
V budúcnosti počítame s týmto obrovským rozdielom.
Takže všetky tieto návrhy, spolu s možnosťou každoročného alebo každodenného zlepšovania poskytnú demokraticky zvolenému Európskemu parlamentu väčšie právomoci a budú ďalej demokratizovať rozhodovací proces.
Ďakujem pani komisárke za odpoveď a za uľahčenie ďalšej otázky.
Týka sa to otázky, čo nové nám prináša reformná zmluva so zreteľom na aspekt viacročného financovania a fungovania rozpočtu.
Ako viete, každý rok máme obvyklé argumenty vo veci poskytovania určitých vlastných zdrojov, ako aj ďalších prostriedkov, ktoré sme poskytli a ako sa tieto peniaze rozdelili do rôznych položiek, či už je to poľnohospodárstvo, sociálna štruktúra, štrukturálne fondy, regionálne financovanie atď.
Jednou z najväčších sťažností, ktorú tu v Parlamente vždy dostaneme, je, že ľudia nevedia, kde sa európske peniaze míňajú.
Nevedia, kam presne sa finančné prostriedky, ktoré, ako to oni vidia, dávajú, rozdeľujú medzi rôzne krajiny.
Viem, že členské štáty samotné sú zodpovedné za to, aby túto skutočnosť uviedli, existuje však nejaký mechanizmus, ktorý by Komisii umožnil väčšiu otvorenosť v oblastí výdavkov?
členka Komisie. - Chcela by som oznámiť, že sme dosiahli dohodu s Radou práve o nových rozpočtových pravidlách, v rámci našej legislatívnej iniciatívy zameranej na transparentnosť, pričom členské štáty súhlasili, že budú oznamovať a zverejňovať všetky informácie o všetkých príjemcoch finančných prostriedkov - nielen v prípade poľnohospodárstva, ale pri všetkých prostriedkoch.
Dohoda o poľnohospodárstve nadobudne účinnosť od roku 2009 a ostatné od rokov 2008, 2009 a 2010
Toto je obrovský krok k transparentnosti, zodpovednosti, otvorenosti a komunikácii s občanmi.
Občania sa budú môcť dozvedieť, kto a prečo dostane každý halier, preto sa bude omnoho ľahšie odpovedať aj členským štátom.
(DE) Vážená pani komisárka, moja otázka sa vzťahuje na smernicu o oneskorených platbách.
Mnohé malé a stredné podniky a tiež mnohí výskumníci sa neustále sťažujú na dlhý čas medzi schválením projektu a skutočnou platbou.
Predbežné financovanie je pre mnohé malé a stredné podniky príliš veľkou záťažou.
Myslíte si, že Európska komisia by tiež mohla uviesť svoje platobné podmienky do súladu so smernicou o oneskorených platbách, ktorá sa uplatňuje v celej Európe a ktorú sme všetci schválili?
členka Komisie. - Poznáme problém a uplatnili sme na tieto otázky nové nariadenia a vykonávacie pravidlá.
Dúfame, že nové pravidlá, ktoré boli prijaté a platia od mája tohto roku, zjednodušia tento postup a samozrejme umožnia aj zodpovednejšiu reakciu Komisie.
Chápeme, že tieto pravidlá musia byť rovnaké pre každého, nielen pre členské štáty a príjemcov, ale aj pre Komisiu.
(DE) Pani komisárka, začali ste hovoriť o politických krízach.
V tomto roku sme boli svedkami nespočetných živelných pohrôm v Grécku, Spojenom kráľovstve a inde.
Najdôležitejšie je, aby v takýchto prípadoch boli rýchlo k dispozícii rozpočtové prostriedky.
Sú nástroje, ktoré máme teraz dostatočné, alebo by sa snáď mohli urobiť zlepšenia?
Vzhľadom na to, že podľa údajov z tohto leta fondy, ktorými v súčasnosti disponujeme, určite nebudú stačiť, existujú možnosti na zvýšenie celkového finančného objemu?
člen Komisie. - Ako všetci vieme, podľa článku 149 Zmluvy o ES členské štáty zodpovedajú za obsah vzdelávacích programov, to znamená, že rozhodnutia o návrhu učebného plánu vypracovaného vzdelávacími inštitúciami, ako aj o vyučovaných predmetoch prijímajú výlučne členské štáty.
Úlohou Komisie je podporovať členské štáty pri rozvíjaní kvalitného vzdelávania.
V rámci nášho pracovného programu Vzdelávanie a odborná príprava 2010 Komisia zohráva ústrednú úlohu pri uľahčovaní výmeny osvedčených postupov medzi členskými štátmi, ktoré im majú pomôcť zabezpečiť, aby ich systémy vzdelávania a odbornej prípravy spĺňali výzvy 21. storočia.
Pretože otázky trhu práce sú dôležitou súčasťou lisabonskej stratégie, je jasné, že aspekty politiky vzdelávania, ktoré sa týkajú trhu práce a všeobecnejšie konkurencieschopnosti, zohrávajú v tejto súvislosti dôležitú úlohu.
To však neznamená, že predmety ako staroveká gréčtina, latinčina, história, archeológia a lingvistika vôbec nesúvisia s trhom práce.
Okrem možností priameho zamestnania v mnohých týchto oblastiach, štúdium týchto predmetov so sebou prináša rozvíjanie a prenos rôznych všeobecných zručností ako je analýza a logické myslenie.
Podľa jedného z referenčných textov pre pracovný program v odporúčaní Parlamentu a Rady z 18. decembra 2006 o kľúčových spôsobilostiach pre celoživotné vzdelávanie, tieto spôsobilosti zahŕňajú "komunikáciu v cudzích jazykoch a kultúrne povedomie i vyjadrovanie".
Toto kultúrne povedomie zahŕňa uvedomovanie si miestneho, národného a európskeho kultúrneho dedičstva a jeho miesto vo svete.
Občianska spôsobilosť definovaná v uznesení zahŕňa poznatky o súčasných udalostiach ako aj hlavých udalostiach v nadnárodnej, európskej a svetovej histórii.
Preto si myslím, že to je veľmi priamy a výslovný príspevok k orientácii, na ktorú sa pýta a ktorú podporuje pani Panayotopoulos-Cassiotou a verím, že aj mnohí ďalší poslanci Parlamentu.
(EL) Ďakujem vám za odpoveď, pán komisár.
Ubezpečili ste ma o vašom trvalom záujme.
Koľko finančných prostriedkov sa však vyčleňuje na podporu programu Vzdelávanie a odborná príprava 2010?
Vy ste komisár zodpovedný za kultúru.
Aká časť výskumu v rámci 7. programu sa bude využívať v oblastiach, ktoré ste spomínali, t.j. na podporovanie znalostí v jazykovej oblasti, v oblasti kultúry, histórie a lingvistiky?
člen Komisie. - Pani predsedajúca, v miléniovom roku 2000, 17,6 % obyvateľstva vo veku od 18 do 24 rokov neprekročilo nižšie stredné vzdelanie.
V minulom roku 2006 táto úroveň klesla na 15,3 %.
Šesť nových členských štátov už prekonalo našu referenčnú hodnotu pre rok 2010, ktorá predstavuje 10 %.
Ako som už uviedol, podľa článku 149 sú za to plne zodpovedné členské štáty.
Obsah a organizácia vzdelávania patria do právomoci členských štátov.
Našou úlohou je podporovať a dopĺňať činnosti členských štátov.
Robíme to viacerými spôsobmi.
Spomeniem iba niektoré.
Konkrétne Komisia podporila sponzorovaním mnohých štúdií o tomto probléme vývoj dôkazovej základne, z ktorej môžu vychádzať politické opatrenia.
Ďalej, minulý rok v našom oznámení z roku 2006 o efektívnosti a rovnosti v európskych systémoch vzdelávania a odbornej prípravy, Komisia zdôraznila dôležitosť vzdelávania v predškolskom veku, predškolskej výchovy ako efektívnych prostriedkov na zníženie miery predčasného ukončenia školskej dochádzky a poukázala na nebezpečenstvá príliš skorého delenia žiakov podľa prospechu.
Komisia tiež prednedávnom začala proces verejných konzultácií o modernizácii školského vzdelávania.
Tieto konzultácie zahŕňajú získavanie názorov zúčastnených strán o tom, ako najlepšie riešiť predčasné ukončenie školskej dochádzky.
V rámci analýzy lisabonského programu vnútroštátnych reforiem Komisia v prípadoch, keď to považovala za potrebné, vydala špecifické odporúčania členským štátom, týkajúce sa predčasného ukončenia školskej dochádzky.
Prostredníctvom pracovného programu Vzdelávanie a odborná príprava 2010 využila otvorenú metódu koordinácie na vypracovanie osvedčených postupov a vzájomného učenia, týkajúcich sa predčasného ukončenia školskej dochádzky.
Členské štáty boli tiež podporované, aby využívali štrukturálne fondy na cielené zásahy na riešenie obzvlášť vysokej miery predčasného ukončenia školskej dochádzky a aby sa zúčastňovali na projektoch financovaných v rámci programu celoživotného vzdelávania, ktoré riešia tento problém.
Na záver, pokrok bol viditeľný a merateľný, ale zatiaľ nedostatočný a musíme v ňom skutočne pokračovať a zvýšiť dynamiku.
(RO) Vážená pani predsedajúca, pán komisár, ďakujem vám za odpoveď.
Aj keď za vzdelávanie sú zodpovedné členské štáty, do zabezpečovania budúcnosti Európskej únie by sa mala zapájať samotná Komisia.
Odporúčania sú súčasťou nástrojov tzv. "mäkkej legislatívy".
Európska komisia musí výslovne požiadať členské štáty, aby vypracovali akčné plány na boj proti predčasnému ukončeniu školskej dochádzky.
Európska únia potrebuje kvalifikované ľudské zdroje.
Nie je prijateľné, aby mladí ľudia pochádzajúci z chudobných rodín alebo z vidieckeho prostredia museli opúšťať školu z dôvodu svojej finančnej situácie.
Obyvateľstvo EÚ starne a na zabezpečenie trvalej udržateľnosti programov sociálnej starostlivosti je potrebné zvýšiť produktivitu práce.
Moja otázka znie: Pán komisár, aké opatrenia prijímate s cieľom podporiť členské štáty, aby finančne pomáhali tým deťom, ktoré si zaslúžia pokračovať v štúdiách, najmä deťom pochádzajúcim z chudobných rodín alebo z vidieckeho prostredia?
Hovoríme o budúcnosti Európy a toto je skutočne problém.
člen Komisie. - Táto odpoveď by mohla trvať dlho, ale v krátkosti, pokúšame sa spolupracovať, používať spoločné zdroje a politiky, aby sme podporili zlepšenie podmienok pre mladých ľudí.
Napríklad zajtra Komisia prijme písomný postup - politický dokument o nezamestnanosti mládeže.
Veríme, že mládež je našou budúcnosťou a že budúcnosť začína teraz.
Podporujeme najmä nové členské štáty, aby využívali viac štrukturálnych fondov na podporu mobility politiky vzdelávania.
Samozrejme, keď hovoríme, že základnou zodpovednosťou členských štátov je systém a obsah, veríme, že kvalita alebo efektívnosť a rovnosť dodržiavaná členskými štátmi by mohla naším občanom vrátane mladých poskytovať konkrétnejšie a lepšie odpovede.
Som si istý, že investície do ľudských zdrojov, najmä prostredníctvom vzdelávanie a odbornej prípravy, sú najhodnotnejšou a najefektívnejšou investíciou do súdržnosti spoločnosti a budúcej konkurencieschopnosti.
Hovorím to nielen ako komisár zodpovedný za tieto oblasti, ale aj ako politik a ako otec.
Preto nepochybujeme, že musíme spolu urobiť viac.
Viackrát ste sa zmienili o štrukturálnych fondoch.
Čo môžete vy, ako komisár robiť na presvedčenie krajín, aby tieto fondy používali pre svojich ľudí, na sociálne programy atď.?
Určite viem, že v Írsku sa prevažná väčšina týchto fondov použila na cesty a na veľké projekty infraštruktúry.
Pre ľudí sa nepoužilo prakticky nič.
člen Komisie. - Pani predsedajúca, toto je otázka o financovaní Európskeho technologického inštitútu súkromným sektorom.
Sme presvedčení, že dôležitým nástrojom pri riadení informácií v znalostnom hospodárstve je partnerstvo verejného a súkromného sektora.
Ak to nedosiahneme, nebudeme úspešní.
Súkromný sektor poskytuje nielen ďalšie finančné zdroje, ale, a to je dôležitejšie, môže privodiť zmeny v strategickom smere inovácie.
Preto by som povedal, že to nie je ani tak o peniazoch samotných, ale o spôsobe spolupráce, ako spájame partnerov a záujmy.
Mnohé krajiny EÚ prijali opatrenia na uľahčenie štrukturálnych vzťahov medzi verejným a súkromným sektorom s cieľom podporiť prenos poznatkov medzi univerzitami a priemyslom.
V tomto kontexte sa činnosti Európskeho technologického inštitútu a najmä znalostných a inovačných spoločenstiev budú implementovať prostredníctvom inovačného partnerstva verejného a súkromného sektora a financovať prostredníctvom rôznych verejných a súkromných zdrojov.
Presné opatrenia na ich financovanie sa nedajú určiť vopred a budú sa časom jasne vyvíjať, ale cieľom je čo najviac zvýšiť podiel príspevkov zo súkromného sektora.
Pre nasledujúci finančný výhľad bol odsúhlasený príspevok Spoločenstva vo výške 308 miliónov EUR, ktorý má pôsobiť ako katalyzátor na získanie zdrojov zo súkromného sektora.
Komisia venovala osobitnú pozornosť úsiliu uľahčiť a pritiahnuť účasť súkromného sektora na financovaní ETI a znalostných a inovačných spoločenstiev.
Napríklad hlavným kritériom pri výbere znalostných a inovačných spoločenstiev bude ich schopnosť zabezpečiť dlhodobé a udržateľné financovanie vrátane podstatného prispenia od súkromného sektora.
Bude dôležité, aby výkonná rada identifikovala oblasti pre potenciálne znalostné a inovačné spoločenstvá, ktoré pritiahnu záujem veľkého počtu účastníkov vrátane účastníkov zo súkromného sektora.
Okrem toho bude ETI mať právomoc ustanoviť nadáciu ETI so špecifickým cieľom mobilizácie a investovania zdrojov od individuálnych aj podnikových darcov.
(FI) Vážená pani predsedajúca, pán komisár, hovorilo sa, že súkromné financovanie by prišlo aj zo Spojených štátov amerických a ako sponzor ETI sa spomínal Microsoft.
Nie je alarmujúce, že také veľké spoločnosti zo Spojených štátov budú skúšať a využívať výsledky výskumu vykonávaného na Európskom technologickom inštitúte?
Zároveň sa chcem opýtať: chcú títo súkromní sponzori snáď tiež klásť podmienky na poskytovanie financovania?
člen Komisie. - Môžem povedať, že by bolo veľmi nudné, keby záujem o dialóg a spoluprácu a možné investovania mali iba spoločnosti z USA.
Je ich omnoho viac a je ich omnoho viac aj z Európy.
Mnohé tieto spoločnosti, bez ohľadu na to, či sú európske, z USA alebo medzinárodné, už v Európe investovali veľa.
ETI má vytvoriť ešte viac stimulov a priaznivých podmienok pre inováciu v Európe.
Nevylučoval by som záujem zvonka, ale podporil by som záväzok Parlamentu, Rady a Komisie nájsť definitívnu odpoveď a dohodnúť sa na úplnom návrhu s cieľom mobilizovať európske investície do medzinárodnej spolupráce.
Ale vítané sú naozaj všetky pozitívne konštruktívne signály prichádzajúce zvnútra aj zvonka.
Pán komisár, postrehol som správne z vašej odpovede, ktorú ste práve teraz dali pánovi Seppänenovi, že naozaj máte náznaky väčšieho záujmu od spoločností, ktoré by chceli investovať do ETI?
Pretože ak nie, ak nezískate podstatné alebo dostatočné prostriedky od súkromného sektora, zrieknete sa útoku na rozpočet EÚ a prijmete to ako lekciu, že tu snáď nie je až taký veľký záujem o financovanie ETI?
Bol by som však rád, keby ste ma uistili, že snáď máte tieto úprimné vyjadrenia záujmu.
člen Komisie. - Mali sme a máme rastúci záujem, najmä teraz, keď sme dosiahli súčasné štádium návrhu samotného, pretože na začiatku to bola viac myšlienka alebo koncepcia a teraz je to konkrétny text.
Doteraz to nebolo oficiálne ukončené - dúfame, že tak urobíme koncom tohto roka - ale správy od jednotlivých podnikov alebo obchodných spoločností boli stále konkrétnejšie a pozitívne, v zmysle predpokladaného intenzívnejšieho zapojenia v budúcnosti.
Mali sme rozhovory s Európskym okrúhlym stolom priemyselníkov, Úniou európskych priemyselných a zamestnávateľských zväzov (Business Europe), Asociáciou európskych priemyselných a obchodných komôr (Eurochambers) a s mnohými ďalšími združeniami, napríklad s Európskou asociáciou výskumných a technických organizácií (EARTO).
Naozaj môžem povedať, že správy boli čoraz konkrétnejšie.
Samozrejme nikto nevypíše bianko šek, ani sa vopred nezaviaže a to, čo robíme, nemá nahradiť to, čo v pozitívnom zmysle prebieha v niektorých strediskách alebo partnerstvách, ale ETI má vytvoriť ešte ďalšie impulzy, stimuly a priestor pre Európsku úniu prístupnejšiu inováciám.
Takýto je zámer a je to zdieľaná zodpovednosť.
(LT) Zámerom Európskeho technologického inštitútu je vytvárať inovácie, ktoré by prispeli k posilneniu konkurencieschopnosti Európskej únie.
Neboli by inovácie prístupné ďalším účastníkom trhu, ak by sa na činnostiach inštitútu zúčastňovali súkromné spoločnosti?
A čo členské štáty?
Nemali by byť hlavnými subjektmi podieľajúcimi sa na financovaní európskej inštitúcie členské štáty a Európske spoločenstvo?
člen Komisie. - Musíme definovať úlohu samotného ETI, ktorý je inštitúciou na spravovanie konkurenčného výberu, hodnotiaceho monitorovania a organizovania rámca celej oblasti znalostných a inovačných spoločenstiev.
Pokiaľ však ide o inováciu, základné partnerstvo je na úrovni znalostných a inovačných spoločenstiev.
Tu je možné si predstaviť významnú spolupráca s MSP a interné dohody sú nielen ich právom, ale prinášajú im aj výhody, pretože si musia vybudovať dôveru, zintenzívniť alebo začať novú spoluprácu pod zastrešením ETI a pre základné vzťahy v oblasti duševného vlastníctva sa tento návrh odvoláva na zásady siedmeho rámcového programu.
Som si istý, že musí existovať dostatok voľnosti a pružnosti na usporiadanie práv duševného vlastníctva medzi partnermi v prospech ich spolupráce a vzťahu medzi znalostnými a inovačnými spoločenstvami voči ETI a samozrejme tiež v prospech ďalšieho uplatňovania inovácie.
V Európe máme veľa vzorov.
Myslím si, že môžeme využiť množstvo inšpirácie na reálne podporenie a ETI by skutočne mohol byť akýmsi druhom ľadoborca otvárajúceho lepšie podmienky pre Európu orientovanú na poznatky vrátane ústretového duševného vlastníctva, alebo patentov či politík Spoločenstva, ktoré sú veľmi potrebné a dôležité na reálny prenos poznatkov medzi partnermi.
Otázky č. 38 a 39 budú zodpovedané písomne.
Vec: Úplný zákaz transformovania zmlúv na dobu určitú na zmluvy na dobu neurčitú vo verejnom sektore v Grécku
Už uplynulo šesť rokov odvtedy, ako v roku 2001 nadobudla účinnosť smernica 1999/70/ES a Grécko ju ešte stále nerealizovalo.
Napriek právoplatným rozsudkom o zmluvách na dobu určitú v prospech pracovníkov, grécky najvyšší súd rozhodol s odvolaním sa na grécku ústavu a neberúc ohľad na podobný prípad z minulosti, že v gréckom verejnom sektore je úplne zakázané transformovať pracovné zmluvy na dobu určitú na pracovné zmluvy na dobu neurčitú.
Toto rozhodnutie je úplne v protiklade s duchom a literou smernice 1999/70/ES a rozsudkom Súdneho dvora (Vec C-212/04), ktorý zdôrazňuje, že smernica 1999/70/ES "vylučuje uplatňovanie vnútroštátnych právnych predpisov, ktoré výlučne vo verejnom sektore úplne zakazujú transformovanie zmluvy na dobu určitú na pracovnú zmluvu na dobu neurčitú, ktorá v skutočnosti bola určená na pokrytie "stálych a trvalých potrieb" zamestnávateľa a preto sa musí považovať za zneužitie".
Aký názor má Komisia na zjavné odmietnutie Grécka implementovať smernicu 1999/70/ES?
Začne sa konanie proti Grécku pred Súdnym dvorom?
člen Komisie. - Vážená pani predsedajúca, vážené panie poslankyne, vážení páni poslanci, smernica 1999/70/ES o práci na dobu určitú vyžaduje, aby členské štáty prijali opatrenia, ktoré by zabránili zneužitiu vyplývajúcemu z použitia po sebe idúcich pracovných zmlúv na dobu určitú.
Členské štáty však nemusia zmluvy na dobu určitú meniť na zmluvy na dobou neurčitú za predpokladu, že existujú iné účinné opatrenia, ktoré by zneužitiu zabránili, prípadne takéto zneužitie potrestali.
Tento výklad potvrdil Európsky súdny dvor v rozsudku zo dňa 4. júla 2006 vo veci C-212/04 Adeneler, ktorý sa týka gréckych právnych predpisov.
Európsky súdny dvor dodal, že výklad príslušných právnych vnútroštátnych predpisov nespadá do jeho príslušnosti.
Je výhradne na gréckych súdoch, aby urobili výklad príslušných gréckych právnych predpisov a aby stanovili, či predpisy spĺňajú požiadavky smernice vzhľadom na existenciu účinných opatrení na zabránenie a potrestanie zneužitia vyplývajúceho z použitia po sebe idúcich pracovných zmlúv na dobu určitú.
Grécko implementovalo vyššie uvedenú smernicu predovšetkým vyhláškou prezidenta č. 164/2004 o verejnom sektore.
Komisia uskutočnila dôkladnú analýzu tejto vyhlášky a dospela k záveru, že vyhovuje požiadavkám smernice.
Vzhľadom na to, že smernica bola implementovaná s oneskorením 19. júla 2004, obsahovala prezidentská vyhláška zvláštne dočasné ustanovenie, ktoré za určitých podmienok umožňuje zmenu po sebe nasledujúcich pracovných zmlúv na dobu určitú, uzavretých pred dňom nadobudnutia účinnosti uvedenej vyhlášky na zmluvy na dobu neurčitú.
Uvedomujem si, že právna situácia týkajúca sa zneužitia pracovných zmlúv na dobu určitú v gréckom verejnom sektore bola v posledných niekoľkých rokoch predmetom sporov.
Dokazuje to nedávny rozsudok gréckeho najvyššieho súdu zo dňa 11. júna 2007, ktorým súd ruší svoju predchádzajúcu judikatúru.
Ako už bolo povedané, podľa rozhodnutia Európskeho súdneho dvora výklad a používanie príslušných gréckych právnych predpisov vrátane ústavy je v právomoci vnútroštátnych súdov, podľa okolností konkrétnych prípadov, ktoré im budú predložené.
Musia však pritom náležite dodržiavať platné právne predpisy EÚ, predovšetkým smernicu 1999/70/ES.
Komisia vývoj situácie v Grécku pozorne sleduje.
Starostlivo preskúma posledný rozsudok Najvyššieho súdu a bude monitorovať následné opatrenia prijaté gréckymi orgánmi.
Na záver by som chcel poznamenať, že podľa informácií poskytnutých Komisii už niekoľko gréckych súdov predložilo Európskemu súdnemu dvoru predbežné otázky týkajúce sa tejto témy.
Európsky súdny dvor tak dostane možnosť zaujať stanovisko k výkladu príslušných právnych predpisov Spoločenstva.
(EL) Vážený pán komisár, dobre viete, že Grécko je jedinou krajinou, ktorá ešte stále neimplementovala smernicu, ktorá platí už šesť rokov.
Desaťtisíce zmluvných strán sú postihnuté vládou, ktorá, ako ste povedali, by mala rešpektovať rozhodnutia súdov, ale napriek tomu zavádza do platnosti zákony, ktorými odmieta rešpektovať konečné rozhodnutia súdov a judikatúru Európskeho súdneho dvora.
Mnohí z tých, ktorí tento rok zahynuli pri požiaroch v Grécku, boli zmluvní hasiči lesných požiarov s viac ako 10-ročnou službou, zamestnaní na dobu určitú a s nedostatočnou odbornou prípravou.
Mesiace ste tvrdili, že túto otázku študujete.
Ako strážcovia európskych právnych predpisov, máte v úmysle niečo urobiť?
člen Komisie. - Vážená paní predsedajúca, vážené dámy poslankyne, vážení páni poslanci, desať rokov po zaradení článku 13 Zmluvy o Európskom spoločenstve sa dosiahol významný pri zabezpečovaní toho, aby občania v celej Európskej únii boli chránení pred diskrimináciou okrem iného na základe rasy, etnického pôvodu alebo sexuálnej orientácie.
Tato ochrana však ešte nie je úplná a ani ešte nevznikla skutočná "rovnosť", o ktorej sa zmieňuje vážená pani poslankyňa.
Pre všetky členské štáty platí tzv. "smernica o rasovej rovnosti" a "smernica o rovnakom zaobchádzaní v zamestnaní" a úlohou Európskej komisie je kontrolovať správnu implementáciu obidvoch smerníc do vnútroštátneho práva a ich účinné uplatňovanie.
Dňa 27. júna 2007 preto Komisia zaslala odôvodnené stanoviská 14 členským štátom, ktoré smernicu 2000/43/ES implementovali nesprávne.
Chcem konštatovať, že vecné dôvody pre tieto stanoviská sú samozrejme v jednotlivých štátoch rôzne a majú rôznu závažnosť.
Napriek tomu však 14 štátov dostalo tieto odôvodnené stanoviská.
Rok 2007 je Európskym rokom rovnakých príležitostí pre všetkých a poskytol orgánom verejnej správy a občianskej spoločnosti podnet na organizovanie akcií a kampaní, ktoré poukazujú na prospech vyplývajúci z rozmanitosti a nediskriminácie.
Je dôležité, aby boj proti diskriminácii bol stále v centre pozornosti a v roku 2008 predloží Komisia návrhy akcií nadväzujúcich na európsky rok, ktoré môžu obsahovať opatrenia na dokončenie rámca protidiskriminačných právnych predpisov.
Ako súčasť prípravy na vyhodnotenie dopadov sa v júli začala internetová konzultácia, ktorá potrvá do polovice októbra.
Ďalej chcem konštatovať, že Komisia odmieta všetky formy homofóbie a podporuje spoločnosť založenú na tolerancii a rešpekte.
Uvítala uznesenie Európskeho parlamentu zo dňa 26. apríla 2007 o homofóbii v Európe.
V tejto súvislosti Komisia ľutuje, že miestne orgány neudelili povolenie potrebné na to, aby kamión propagujúci rozmanitosť v Európe navštívil 25. mája Vilnius, ako bolo naplánované, a zakázali sprievodnú prehliadku homosexuálov.
Komisia tiež ľutuje, že účastníci pochodu pre rozmanitosť v rámci rumunského festivalu GayFest 2007 dňa 11. júna (ktorý získal morálnu podporu a použil logo európskeho roku) boli zastrašovaní extrémistickými skupinami a musela ich chrániť polícia.
"Smernica o rasovej rovnosti", o ktorej som sa už zmienil, zabraňuje diskriminácii na základe rasy alebo etnického pôvodu.
Chcel by som zdôrazniť, že sa to v plnom rozsahu týka aj Rómov.
Okrem toho je Komisia presvedčená, že správne uplatňovanie právnych predpisov EÚ sa musí doplniť o informačné kampane, ktoré by poskytli Rómom informácie o ich právach, a o akcie, vďaka ktorým sa široká verejnosť dozvie o právach a povinnostiach vyplývajúcich zo zákona o nediskriminácii.
Akcie zamerané na Rómov sa počas roku 2007, Európskeho roku rovnakých príležitostí pre všetkých, konajú v Bulharsku, Českej republike, Grécku, Španielsku, Francúzsku, Írsku, Taliansku, Litve, Poľsku, Rumunsku, Fínsku a na Slovensku.
Akcie zamerané na odstraňovanie diskriminácie Rómov financuje tiež Európsky sociálny fond a program pre zamestnanosť a sociálnu solidaritu PROGRESS 2007 - 2013 podporuje budovanie kapacít v rómskej občianskej spoločnosti.
Hoci je poľutovaniahodné, že 14 členských štátov muselo dostať odôvodnené stanoviská, mám aspoň radosť, že Komisia robí rozhodné konania o porušení predpisov, pretože v súčasnosti máme úplnú medzeru medzi literou právnych predpisov a tým, čo sa skutočne deje.
Komisár Špidla sa zmienil o problémoch týkajúcich sa odopretia prístupu kamiónu rovnosti do Vilniusu.
Polovica litovských poslancov si zrejme myslí, že homosexualita je perverzita.
Máte reálne problémy vo verejnom a vládnom sektore.
Minulý týždeň Agentúra pre základné práva konštatovala, že mnohé členské štáty nedokázali správe presadiť právne predpisy o rasovej diskriminácii, preto dúfam, že tvrdosť bude pokračovať, pretože ju naozaj potrebujeme.
Budete brať do úvahy v konaniach o porušení predpisov rôzne vyjadrenia a tolerovanie extrémizmu ministrami a verejnými činiteľmi?
člen Komisie. - Myslím si, že vystúpenie paní poslankyne neobsahovalo žiadnu otázku, ale napriek tomu chcem potvrdiť názor, ktorý vyslovila.
Obidve smernice o nediskriminácii sú zásadné európske právne predpisy.
Je potrebné dbať na ich úplnú implementáciu, je potrebné dbať na to, aby nediskriminácia, rovnaké príležitosti a tolerancia boli zásadné a aktívne uplatňované hodnoty.
To je tiež dôvod, prečo Európska komisia začala konanie o porušení právnych predpisov vo vzťahu ku 14 štátom.
Okrem iného chcem však skonštatovať, že jednotlivé členské štáty vo všeobecnosti akceptujú tieto vysoké hodnoty a väčšina problémov, o ktorých sme hovorili, ktoré sú dôvodom začatia konania o porušení právnych predpisov, majú legislatívny, technicko-organizačný charakter.
Nepredstavujú tendenciu, ktorou by členský štát tieto smernice odmietal.
Teraz máme sériu piatich otázok, týkajúcich sa osôb s postihnutím.
Domnievam sa, že poslanci, ktorí položili otázky, pravdepodobne očakávali jednu spoločnú odpoveď.
Nechcela by som nikoho pripraviť o individuálnu odpoveď, ale ak sa chcete otázkami zaoberať spoločne, pán komisár, budem rada, ak tak urobíte.
Predtým, než budeme pokračovať, by som sa však chcela obrátiť na jedného z tých, ktorí otázky položili.
Ja by som bol tiež rád, keby pán komisár, ak by to bolo možné, odpovedal na všetky otázky spoločne.
Ak to však nie je možné, snáď by ste mu mohli dovoliť, ak má samostatné odpovede, aby ich prečítal všetkým piatim a my položíme všetky doplňujúce otázky až nakoniec, po týchto piatich odpovediach.
člen Komisie. - Pokúsim sa veľmi stručne odpovedať na všetky otázky naraz, preto sa sústredím iba na to najdôležitejšie.
Európsky akčný plán pre zdravotné postihnutia rozvíja od roku 2006 prístup zameraný na aktívne začleňovanie osôb so zdravotným postihnutím, ktorý sa zakladá na práve zdravotne postihnutých osôb na nezávislý život.
Komisia skúma tiež alternatívy k ústavnej starostlivosti, pretože stratégiou Komisie a všeobecnou stratégiou je deinštitucionalizácia.
Podporuje výskum týkajúcí sa vhodných postupov tzv. deinštitucionalizacie.
Nezávislý život zdravotne postihnutých osôb je potrebné podporovať poskytovaním kvalitných ošetrovateľských služieb zdravotne postihnutým osobám, pričom ide nielen o materiálnu kvalitu, ale aj o úctu k ľudskej dôstojnosti.
Môžem povedať zo svojej skúsenosti, že veľmi dôležité pre kvalitu sociálnych služieb je vzdelanie tých, ktorí závislým osobám tieto služby poskytujú a do značnej miery od toho závisí konkrétne dodržiavanie základných práv ohrozených osôb a kvalita ich života.
Ďalej chcem skonštatovať, že Komisia, ako som už povedal, v rámci svojich právomocí aktívne podporuje rozvoj ošetrovateľských služieb a chcem skonštatovať, že tento rozvoj ošetrovateľských služieb sa vždy zameriava na kvalitu života jednotlivých osôb.
Pretože deinštitucionalizácia neznamená automaticky zlepšenie kvality života a autonómie. Zaručuje ju vtedy, ak sa nahradí ošetrovateľskými službami, ktoré majú zodpovedajúcu kvalitu a zodpovedajúcu úroveň.
V tejto súvislosti Komisia zadala štúdiu s názvom "Integrácia do spoločnosti" s cieľom posúdiť situáciu zdravotne postihnutých ľudí umiestnených vo veľkých uzavretých ústavoch, kde, ako je všeobecne známe, v mnohých prípadoch nezodpovedajú štandardy a spôsob života ľudí štandardom a kvalite, ktorú si títo ľudia nepochybne zaslúžia a ktorú musíme sledovať, aby sme ju dosiahli.
Komisia však nemôže potvrdiť myšlienku, že počet ľudí v uzatvorených ústavoch narastá.
Takéto čísla nie sú k dispozícii, ale ako som už skonštatoval, deinštitucionalizácia je zásadná a preto budeme týmto smerom postupovať.
Chcel by som tiež zdôrazniť, že vítame iniciatívy, ktoré sa zameriavajú na úvahy o základných zásadách kvality poskytovania sociálnej starostlivosti na európskej úrovni a rovnako by som chcel zdôrazniť, že považujem za mimoriadne veľký pokrok, že otázka týkajúca sa práv zdravotne postihnutých bola povýšená na medzinárodnú úroveň vďaka dohode Organizácie spojených národov, ktorá sa týka práv zdravotne postihnutých osôb.
Komisia nabáda členské štáty na čo najrýchlejšiu ratifikáciu a na čo najrýchlejšiu konkrétnu reakciu na túto dohodu.
Komisia sa zaviazala, že bude prihliadať na potreby a práva osôb so zdravotným postihnutím a bude sa im venovať v rámci všetkých príslušných stratégií Európskej únie.
Problematika zohľadnenia potrieb osôb so zdravotným postihnutím sa na úrovni Európskej únie rieši v rámci meziútvarovej skupiny Komisie pre zdravotné postihnutia aj s členskými štátmi a zúčastnenými stranami vrátane osôb so zdravotným postihnutím, v skupine na vysokej úrovni pre zdravotné postihnutia Európskej únie.
Od roku 2000 doteraz Európske spoločenstvo spolufinancovalo približne 160 projektov zameraných na osoby so zdravotným postihnutím v rozvojových krajinách celkovou čiastkou 100 miliónov EUR.
Tieto projekty poskytujú podporu východnej Európe, strednej Ázii a krajinám AKT a okrem toho sa zameriavajú na osoby s mentálnym a telesným postihnutím, na budovanie kapacít, rehabilitáciu v rámci ošetrovateľských služieb, otázky spojené s právami osôb so zdravotným postihnutím, sociálnou integráciou, boj proti chudobe, deinštitucionalizáciu atď.
Dámy a páni, myslím si, že niet pochyb, že v rámci politiky zameranej na osoby so zdravotným postihnutím je Komisia aktívna a že v rámci Európskej únie sme dosiahli významný pokrok.
Bez ohľadu na to, že, ako som už konštatoval v jednej z predchádzajúcich odpovedí, je pred nami ešte významná cesta vrátane toho, že vytvárame základný prístup pre možnosť doplnenia doterajšieho systému európskeho práva o niektoré ďalšie kroky.
To je to, o čom som hovoril v odpovedi na otázku o smerniciach o nediskriminácii.
Dámy a páni, pokúsil som sa naozaj veľmi rýchlo dotknúť tých najdôležitějších otázok a chápem, že v tejto trochu improvizovanej podobe som mohol niektoré veci zanedbať a niektoré veci nevysvetliť dostatočne jasne.
Preto navrhujem, ak je to prijateľné, že teraz si vypočujem vaše doplňujúce otázky a odpoviem na ne.
Napriek tomu však aj na tie otázky, na ktoré som teraz odpovedal ústne, odpoviem ešte raz písomne, aby sme im mohli venovať dostatočnú pozornosť.
Pani predsedajúca, chcel by som poďakovať pánovi komisárovi za jeho pružnosť.
Niekoľkí z nás, ktorí sme aktívni v medziparlamentnej skupine pre zdravotne postihnutých sme sa rozhodli tieto otázky predložiť pri príležitosti účasti približne 200 ľudí s vážnym a viacnásobným zdravotným postihnutím v Štrasburgu, títo ľudia žijú v ústavoch po celej Európe a sú súčasťou toho, čo sa nazýva Európska sieť pre nezávislý život.
Viem, že budú veľmi hrdí, že v tejto hodine otázok sa Parlament zaoberá ich starosťami a potrebami.
Rád by som vedel, či by ste sa vy, pani predsedajúc a pán komisár mohli ku mne pripojiť a privítať ich zástupcov v rokovacej sále.
Zaujímalo by ma, pán komisár, či by ste mohli potvrdiť, že Európska sieť pre nezávislý život ako organizácia spravovaná ľuďmi so zdravotným postihnutím a pre nich, predstavuje veľmi dôležitú záujmovú skupinu pre ľudí so zdravotným postihnutím v Európe a či zdieľate so mnou nádej, že by títo ľudia mohli mať v budúcnosti prospech z podpory koordinácie organizácií pre ľudí so zdravotným postihnutím v celej Európe, v súčasnosti prosperujúcimi organizáciami, ako sú Európska únia nevidiacich a Európska únia hluchonemých.
Po druhé a na záver, pán komisár, povedali ste niekoľko veľmi dobrých slov o nezávislom živote a opatrovateľskej službe pre ľudí so zdravotným postihnutím, za ktoré vám ďakujem.
Veľmi dôležitým cieľom tejto jazdy slobody Európskej siete pre nezávislý život je téma mojej otázky o európskej stratégii zameranej na personálnu pomoc, ktorá umožňuje ľuďom so zdravotným postihnutím zamestnávať a riadiť na splnenie svojich opatrovateľských potrieb profesionálnych pracovníkov a dúfam, že sa zaviažete túto vec presadzovať.
člen Komisie. - (CS) Vážená pani predsedajúca, vážené dámy a páni, vážení zástupcovia zdravotne postihnutých: viesť dialóg s tými, ktorí by mali sedieť za rokovacím stolom, ktorí sú priamo zainteresovaní, je základom prakticky všetkých európskych stratégií.
Neviem si predstaviť, že by sme akúkoľvek stratégiu, akýkoľvek postup vyvíjali bez tohto dialógu.
Tento dialóg je hlboký a kvalitný, napriek tomu si však myslím, že je na nás, aby sme hľadali ešte účinnejšie cesty a riešenia.
Komisia má v úmysle pomôcť pokroku v tejto veci koordináciou vzájomnej výmeny názorov a ďalších aktivít podporujúcich vzájomnú výmenu informácií.
Bude tiež dôrazne pripomínať záväzky, ktoré boli prijaté spoločne s členskými štátmi, pri vytváraní hlavných smerov na prípravu nových stratégií, ktoré by mali byť predložené na jeseň 2008.
Inými slovami, čaká nás veľa spoločnej práce.
(EL) Vážený pán komisár, v rozpore s právom všetkých európskych občanov je významné množstvo ľudí so zdravotným postihnutím, bez ohľadu na ich voľbu, nútené žiť v ústavoch.
Pretože aktívna integrácia ľudí so zdravotným postihnutím do hospodárskeho a spoločenského života závisí od ich schopnosti žiť nezávisle, chcem sa spýtať, či má Európska komisia v úmysle prijať legislatívne opatrenia, ktoré by toto právo zaručovali.
člen Komisie. - Vážená pani predsedajúca, vážená pani poslankyňa, myslím si, že európska legislatíva v danej chvíli predstavuje v porovnaní so svetom vyslovene vysokú úroveň.
Mimoriadne dôležité je tiež to, že v rámci Organizácie spojených národov bola prijatá Medzinárodná dohoda o právach zdravotne postihnutých.
Tiež je zrejmé, že deinštitucionalizácia je súčasťou všetkých európskych stratégií v tejto oblasti vrátane tých, ktoré sú financované prostredníctvom našich finančných nástrojov.
Je však tiež zrejmé, že tento prechod je možný.
Existujú štáty, ktoré v prospech zdravotne postihnutých úplne odbúrali ústavnú starostlivosť - sú síce ojedinelé, ale existujú - a tieto ukazujú, že tento cieľ je možné dosiahnuť.
Na druhej strane je to cieľ, ktorý je potrebné dosiahnuť postupnými krokmi a veľmi organicky, pretože, ako som už povedal, deinštitucionalizácia bez zodpovedajúceho zabezpečenia môže znamenať naopak zhoršenie pozície zdravotne postihnutých, ako sa dá opäť dokázať na základe mnohých skúseností štátov vo svete.
Konkrétne mám na mysli prípady deinštitucionalizácie duševne postihnutých v Spojených štátoch, kde sa táto cesta bez zodpovedajúceho zabezpečenia ukázala ako veľmi sporná.
Pani predsedníčka, je pravda, že sa urobil pokrok ale treba povedať, že tento pokrok je bolestne pomalý.
Veľa vecí v rámci tohto pokroku by sa naozaj neurobilo bez kampane, ktorú podnikli samotní ľudia so zdravotným postihnutím.
Komisár, chcel by som sa vás spýtať špeciálne na vami spomínanú štúdiu o integrácii do spoločnosti: zaoberá sa táto štúdia otázkou nezávislého života?
Samozrejme, fungovanie kvalitných opatrovateľských služieb je nanajvýš dôležité, aby ľudia mohli byť vzatí z ústavov.
Tieto opatrovateľské služby sa však musia zamerať na to, aby sa ľuďom so zdravotným postihnutím umožnilo viesť nezávislé životy, čo je pre ľudí so zdravotným postihnutím rozhodujúca požiadavka.
S tým súvisí aj to, že ako Európska únia sa musíme zaoberať tým, ako by sa napríklad právo na personálnu pomoc dalo ľuďom sprístupniť všade, kde sa v rámci Európskej únie pohybujú.
Mohol by som sa opýtať, či sa štúdia zaoberá týmto aspektom nezávislého života a ak nie, podniknete kroky na vypracovanie štúdie dostupnosti personálnej pomoci a zovšeobecnenia takejto schémy v celej Európskej únii a jej skutočnej mobility?
člen Komisie. - Vážený pán poslanec, myslím, že ste sa dotkli veľmi závažných otázok, ktoré sú všeobecne spojené s otázkou zdravotného postihnutia.
V prvom rade chcem konštatovať, že v danej chvíli bohužiaľ nemáme ešte k dispozícii porovnateľné údaje, ktoré by mohli byť dobrým základom pre spoľahlivé európske stratégie.
Jedným z cieľov Komisie je tieto vzájomne porovnateľné a interpretovateľné údaje získať.
Je tiež potrebné si uvedomiť, že diskusia, ktorú ste otvorili, alebo otázka, ktorú ste otvorili, veľmi úzko súvisí s debatou o službách, sociálnych službách vo všeobecnom záujme.
Je to teda opäť téma, ktorou sa zaoberáme v tejto oblasti.
A tiež by som chcel zdôrazniť, že v rámci mobility pracovníkov alebo mobility ľudí v rámci Európskej únie sa realizovala smernica, ktorá sa tyká leteckej dopravy a samozrejme, že sa uvažuje o rozšírení týchto predpisov aj na ďalšie typy dopravy, tak ako je to vo svojej podstate logické.
V rámci rozvíjania a vývoja nariadenia 1408 o koordinácii sociálnych služieb sa tiež venuje pozornosť otázke prenositeľnosti a dostupnosti sociálnych služieb alebo respektíve najrôznejších sociálnych plnení spojených so zdravotne postihnutými.
Samozrejme, že rovnako tiež v smerniciach o portabilite penzií v doplnkových systémoch.
Všetky tieto nástroje smerujú k zásadnému posilneniu hodnôt a možností pre autonómny život so zodpovedajúcou mierou bezpečnosti kdekoľvek v Európskej únii.
Môžem byť stručná, pretože mnohé z mojich otázok už boli položené.
Niektoré členské štáty EÚ budú aktívne pri uznávaní práv svojich občanov so zdravotným postihnutím.
Niektoré sa žiaľ bránia zlepšeniu noriem a dokonca vytvárajú alebo tolerujú prekážky.
Máme stratégie a akčné plány, ktoré sú správne a dobré, ale iba vynútiteľná smernica o zdravotnom postihnutí má šancu napraviť podobné nevyhovujúce situácie, v akej žijem ja.
Pán komisár, kedy môžeme očakávať takúto smernicu?
Mohli by ste potvrdiť, že na týchto päť otázok dáte písomné odpovede?
člen Komisie. - Vážená pani poslankyňa, vo svojej prvej odpovedi, ktorá sa týkala smerníc o nediskriminácii, som hovoril o tom, že v rámci posudzovania implementácie a v rámci posudzovania účinnosti sa spracováva štúdia, ktorá sa zaoberá otázkou, či a akým spôsobom by bolo vhodné doplniť európsku legislatívu v tejto oblasti a jednou z otázok, ktorou sa určite táto štúdia bude zaoberať, je otázka prípadnej samostatnej smernice tykajúcej sa zdravotne postihnutých.
Čiže o tejto otázke sa diskutuje a tak ako to zodpovedá európskym procesom, postupujeme podľa príslušných krokov, aby sme zistili, aká metóda je na dosiahnutie cieľa najúčinnejšia.
Už som konštatoval vo svojom predošlom vystúpení, že samozrejme na všetky otázky odpoviem písomne, pretože táto trochu improvizovaná forma by mohla spôsobiť, že odpoveď na niektoré otázky nebola postačujúca.
Čiže táto vec je jasná.
Odpoviem ešte dodatočne písomne na všetky otázky, ktoré boli v tejto diskusii.
Ďakujem, pán komisár a ďakujem Vám za spôsob, akým sme dokázali reagovať na tieto posledné otázky.
Myslím si, že to bolo užitočné a dúfam, že aj postačujúce.
Otázky, ktoré neboli zodpovedané pre nedostatok času dostanú písomné odpovede okrem otázky č. 58, ktorá bola stiahnutá a otázky č.
73, ktorá je neprípustná (pozri prílohu).
Tým sa hodina otázok končí.
Zloženie Parlamentu: pozri zápisnicu
Predložené dokumenty: pozri zápisnicu
( 21.00 hod.)
Stratégia EÚ na podporu členských štátov pri znižovaní rozsahu škôd súvisiacich s požívaním alkoholu (rozprava)
Ďalším bodom je správa pána Alessandro Foglietta v mene Výboru pre životné prostredie, verejné zdravie a bezpečnosť potravín, o stratégii EÚ na podporu členských štátov pri znižovaní rozsahu škôd súvisiacich s požívaním alkoholu.
spravodajca. - (IT) Vážený pán predsedajúci, dámy a páni, je veľmi uspokojujúce vidieť vyvrcholenie a ukončenie tejto dôležitej správy.
Chcem čo najsrdečnejšie poďakovať kolegom, tieňovým spravodajcom, skupinám a úradníkom, ktorý umožnili tento výsledok.
Zníženie škodlivého požívania alkoholu sa v posledných rokoch stalo jednou z priorít zdravotnej a sociálnej politiky na celom svete a svoju úlohu tu zohráva aj Európska únia.
Európska komisia nám poskytla text, ktorý obsahoval veľa podnetov na zamyslenie, z ktorých sme sa pokúsili vychádzať a doplniť ich.
Preskúmanie rozsahu škôd spôsobených zneužívaním alkoholu dáva veľmi neradostný a znepokojujúci obraz: veľmi vysoká úmrtnosť mladých ľudí, najmä v dôsledku dopravných nehôd, týranie v rámci rodiny, rastúci počet prípadov fetálneho alkoholového syndrómu, stále viac rozšírenejšie ochorenie pečene a závislosť od alkoholu aj medzi mladými ľuďmi a vo všetkých členských štátoch.
Náklady na liečenie dosahujú v Európe 17 miliárd EUR, zároveň s 5 miliardami EUR vynaloženými na liečenie a prevenciu.
Treba zdôrazniť, že problémom je zneužívanie alkoholu; požívanie alkoholu sa nemôže démonizovať samé osebe, pretože je súčasťou kultúry, histórie a tradícií mnohých členských štátov a kvalita niektorých alkoholických výrobkov z nich v mnohých prípadoch robí drahokam v korune krajín výrobcov.
Nesmie sa zabúdať ani na aspekt zamestnanosti.
Odhaduje sa, že výroba a spracovanie alkoholu zabezpečuje v Európe pracovné miesta pre viac ako milión ľudí.
Európska komisia, ktorej ďakujem, uviedla oznámenie, ktoré sa zameriava na niekoľko priorít, na ktoré sme nadviazali, pričom sme sa pokúsili rozšíriť ich rozsah prostredníctvom rôznych kľúčových bodov: podrobné preskúmanie problému požívania mladými ľuďmi, komplexné poskytovanie informácií, pomoc a prevencia, lepšie informačné kampane na oboznámenie spoločnosti s rizikami, ktorým sa vystavuje pri nezodpovednej konzumácii alkoholu, preskúmanie problémov násilia, najmä domáceho, spojeného s požívaním alkoholu.
Opatrenia proti škodám vyplývajúcim zo zneužívania alkoholu zahŕňajú najmä: kampane na zlepšenie informovanosti a výchovno-vzdelávacie kampane v školách určené aj rodičom, zabezpečenie väčšej dostupnosti verejnej dopravy ako alternatívy súkromnej dopravy pre ľudí, ktorí odchádzajú z nočných podnikov a podporenie iniciatívy jednotlivých štátov zameranej na zásadu "nepi keď šoféruješ", európska cena za najlepšiu informačnú kampaň v školách, finančná podpora na podporenie šírenia nástrojov, ktoré umožňujú ľuďom monitorovať si obsah alkoholu v krvi sami a prísne kroky proti nápojom s nižším obsahom alkoholu.
Ďalším z inovačných bodov správy, ktorý Komisia uvítala, je myšlienka používať jednoduché dotazníky na šírenie zodpovedného a informovaného prístupu k požívaniu alkoholu.
Všeobecní lekári, prostredníctvom denného a priameho vzťahu, ktorý majú s pacientmi, môžu byť cenným prostriedkom na identifikáciu problémov súvisiacich s alkoholom ešte predtým, než si ich uvedomia samotní pacienti: túto individuálnu činnosť by mohol dopĺňať jednoduchý dotazník známy ako audit, ktorý sa už skúša v niektorých európskych mestách.
Ďalšie opatrenia zahŕňajú najmä podporu opatrení na zníženie dopravných nehôd spôsobených zneužívaním alkoholu, napríklad zvýšením počtu kontrol zameraných na vodičov jazdiacich pod vplyvom alkoholu, šírenie testov, ktoré umožňujú ľuďom, aby si sami monitorovali obsah alkoholu v krvi, poskytovanie stimulov na programy "predurčený vodič", zníženie povoleného obsahu alkoholu v krvi a zavedenie tvrdších trestov pre vodičov jazdiacich pod vplyvom alkoholu.
Správa navrhuje, a zdá sa, že tu má podporu všetkých skupín v Európskom parlamente, maximálny obsah alkoholu v krvi pre nových vodičov čo najbližšie k nulovej hodnote, s cieľom zabezpečiť konkrétny základ pre stratégiu, ktorá presahuje jednoduché stanovenie zásady a opatrnosť ktorú Komisia v tomto texte ukazuje, hoci mnohé opatrenia, ktoré by sa mohli prijať proti zneužívaniu alkoholu, najmä opatrenia v oblasti zdravia a bezpečnosti, patria do kompetencie jednotlivých štátov.
Európska únia sa môže snažiť prijatie týchto opatrení podnecovať, ponúkať stimuly, podporovať a navrhovať.
Jednou z otázok, pri ktorej nedošlo k zhode, bola nepochybne otázka označovania, s cieľom upozorniť na riziká a nebezpečenstvá nadmernej konzumácie alkoholu.
Osobne mám pocit, že by som mal požiadať Komisiu o podrobnú štúdiu, na základe ktorej by sa dali vypracovať rôzne systémy informovania a oznamovania vrátane označovania.
Parlamentom zmenená a doplnená stratégia by mohla byť významným prínosom presahujúcim národné politiky, najmä preto, lebo by umožnila nasmerovať prácu členských štátov na spoločné ciele.
V texte správy som sa predovšetkým snažil riešiť túto otázku vyváženým a rozumným spôsobom, vyhýbať sa akejkoľvek démonizácii miernej konzumácie alkoholu s cieľom zohľadniť stáročnú tradíciu zodpovedného požívania alkoholu a pokúsil som sa navrhnúť opatrenia, ktoré by mohli zamedziť problémom, ktoré sú teraz v Európe a na celom svete žiaľ také časté.
Chcem poďakovať všetkým za ich podporu a spoluprácu.
člen Komisie. - Pán predsedajúci, chcel by som začať poďakovaním spravodajcovi za vynikajúcu prácu a veľmi dobrú správu a tiež ostatným členom výboru, ktorí ho podporovali a pracovali s ním na vytvorení takej zaujímavej, užitočnej a pozitívnej správy.
Nechcem opakovať veľa z toho, čo bolo zahrnuté v oznámení alebo v správe a začnem tým, že poviem, že som veľmi šťastný, že vzájomne vidíme, ako môžeme riešiť a zaoberať sa takým ťažkým a dôležitým problémom.
Poznáme štatistiku, ktorá je znepokojujúca.
V Európskej únii zomiera takmer 200 000 ľudí ročne na choroby súvisiace s nadmerným požívaním alkoholu.
V Európskej únii máme 43 - 45 miliónov ľudí, ktorí nadmerne požívajú alkohol, čo predstavuje 70,4 % ľudí so zlým zdravotným stavom a predčasných úmrtí a je to jedna z najväčších príčin úmrtí mladých ľudí.
Štatistiky sú teda znepokojujúce, ale hneď na začiatku musíme zdôrazniť, že sa nezaoberáme alkoholom ako výrobkom: tieto problémy spôsobuje nadmerné požívanie a zneužívanie alkoholu.
Niekedy je ťažšie vychovať a naučiť ľudí ako konzumovať alkohol, výrobok, ktorý tu je už storočia, striedmym a zodpovednejším spôsobom, pretože problémy spôsobuje jeho nadmerné požívanie alebo zneužívanie.
Som veľmi šťastný, že Parlament v tejto súvislosti súhlasí s potrebou európskej stratégie a európskej činnosti .
Je pravda, ako sa uvádza v článku 152, že musíme dopĺňať politiku členských štátov, ale to neznamená, že nerobíme nič.
Naopak, sme tu na to, aby sme podporovali, dopĺňali a posilňovali opatrenia prijímané členskými štátmi.
Je tiež pravda, že v členských štátoch máme rozdielne kultúry a rôzne tradície, ale žiaľ, teraz vidíme, že problémy, ktoré až donedávna existovali iba v niektorých členských štátoch, sa šíria po celej Európskej únii.
Žiaľ, zlé zvyky cestujú rýchlo a veľmi ľahko si ich ľudia, najmä mladí, osvojujú.
Predtým, než bude príliš neskoro je tu možnosť výmeny osvedčených postupov v rámci spolupráce a spoločnej práce.
Môžeme prijať opatrenia predtým, než sa nám problém vymkne z rúk a toto jeden z najdôležitejších aspektov tejto stratégie.
Mali by sme sa zamerať na mladých ľudí.
Hlavným problémom týkajúcim sa mladých ľudí sú teraz večierky s cieľom opíjania sa, ale tiež jazda pod vplyvom alkoholu, ktorá je jednou z najvýznamnejších príčin úmrtí mladých ľudí.
Zároveň je nanajvýš dôležité zamerať sa na priority a som rád, že správa sa zhoduje s Komisiu v otázke hlavných priorít, ktoré, ako som uviedol, sa týkajú najmä mladých ľudí, ale tiež tehotných žien.
V Európskej únii, žiaľ pretrváva problém, že stále existujú deti, ktoré sa narodili s problémami v dôsledku konzumácie alkoholu počas tehotenstva.
Človek by očakával, že dnes, pri najvyššej úrovni vzdelania v Európskej únii, by sa to nemalo stávať, ale žiaľ stáva sa.
S veľkým záujmom som si všimol zmienku v tejto správe o probléme medzi staršími ľuďmi.
Pri najbližších opatreniach sa to vezme do úvahy, pretože vidím, že to môže byť tiež vážny sociálny a zdravotný problém.
Európska únia ako celok bude pracovať na dvoch úrovniach.
Po prvé, je tu Výbor pre politiku a činnosť členských štátov, v ktorom sú zastúpené členské štáty a tento bude koordinovať vnútroštátne politiky v oblasti alkoholu a rozvíjať ďalšie politiky, najmä tie, ktoré sú uvedené v oznámení.
Zároveň však máme tiež Európske fórum pre problematiku alkoholu a zdravia, na ktorom sa podieľajú všetky zúčastnené strany a tu vypracujeme konkrétne opatrenia na príslušných úrovniach.
Nebude to však iba debatný krúžok, ani "talkshow".
Práve naopak, požadujeme pevné záväzky, ktoré budú musieť nielen poskytovať konkrétne výsledky, ale budú sa musieť tiež zverejňovať a starostlivo monitorovať a výsledky tohto monitorovania sa budú tiež zverejňovať.
Sme optimistickí v tom, že to dokáže vyriešiť niektoré komplikované problémy, napríklad zodpovedný marketing, zodpovednú reklamu - ako sa uvádzajú v správe - a súčasne ďalšie aspekty, ako napríklad zodpovedné podávanie alkoholických nápojov, pretože zodpovední sú nielen výrobcovia, ale aj obchodníci a zameriame sa aj na nich.
Väčšina problémov, na ktoré upozorňuje správa, potvrdzuje orientácie politiky stanovené v stratégii uvedenej v oznámení Komisie.
Niektoré body sa usilujú o ďalšie rozvinutie tejto stratégie a samozrejme, že im budem venovať veľkú pozornosť; ďalšie body, ako napríklad označovanie a zdanenie, prekračujú rámec odporúčaní uvedených v oznámení Komisie.
Budeme uvažovať aj o týchto záležitostiach.
Pokiaľ ide o varovné označenia alkoholických nápojov, ktoré boli predmetom veľkej diskusie počas návrhu oznámenia aj v Parlamente, budeme skúmať skúsenosti, ktoré získali členské štáty, v ktorých už prebieha proces ich zavádzania a budeme skúmať možnosť vypracovať spoločne s členskými štátmi oficiálne spoločné prístupy k tomuto označovaniu pre celé Spoločenstvo.
Máme dôkazy, že varovné označenia zlepšujú osvetu - a preto ich členské štáty zaviedli - ale zároveň musia byť súčasťou širšej stratégie, samy osebe nepostačujú na dosiahnutie našich cieľov.
Preto potrebujeme kampane na zvýšenie informovanosti o vzdelávacích programoch.
Môžeme napríklad umiestniť varovné označenia na fľaše, ale čo sa stane s nápojmi podávanými v reštauráciách, baroch a v domácnostiach, keď spotrebiteľ fľašu nevidí a preto nevidí ani varovné označenie?
Preto musíme prísť s novými nápadmi, napríklad propagačnými materiálmi priloženými k nákupom alkoholických nápojov a poradenstvom poskytovaným lekármi, ktoré sú spomenuté v správe.
Toto sú dôležité aspekty.
Zodpovedná komunikácia, zodpovedný predaj a zodpovedný marketing sú tiež dôležitými aspektmi a máme k dispozícii aj právne predpisy pre audiovizuálne služby.
Prostredníctvom fóra však môžeme vytvoriť zásady správania, ktoré budú musieť dodržiavať všetky zúčastnené strany.
Na záver by som chcel povedať, že riešenie škôd súvisiacich s požívaním alkoholu je zložitá výzva a to preto, lebo musíme riešiť jeden konkrétny aspekt, nadmerné požívanie a nie výrobok samotný.
Verím však, že sa posunieme správnym smerom skôr, ako sa problém stane nezvládnuteľným.
Preto sa teším na dosiahnutie konkrétnych výsledkov v orgánoch, ktoré som predtým spomínal, ale čo je najdôležitejšie, v úzkej spolupráci s Parlamentom a teším sa na vašu podporu v tomto trvalom úsilí.
v mene skupiny PPE-DE. - (DE) Vážený pán predsedajúci, dámy a páni, skutočnosťou je, že škodlivá a riskantná konzumácia alkoholu má značné zdravotné, hospodárske a sociálne dôsledky.
Skutočnosťou však je aj to, že alkohol tvorí súčasť európskeho kultúrneho dedičstva a väčšina Európanov k nemu zaujíma zodpovedný postoj.
Preto nechceme alkohol ako taký odsúdiť, ani stanoviť nové zákony.
Chceme sa zamerať na ohrozené skupiny a na nebezpečné situácie.
Mladistvý, ktorý sa opije do bezvedomia, tehotná žena, ktorá požívaním alkoholu poškodzuje svoje nenarodené dieťa, alebo opitý vodič, ktorý vystavuje ohrozeniu seba alebo druhých: to sú presne tie oblasti, v ktorých musíme konať
Táto správa na to poskytuje vynikajúci základ.
Je vyvážená, cielená a zahŕňa všetky zúčastnené strany: členské štáty, odvetvie výroby alkoholu, maloobchodníkov, reštaurácie, lekárov, školy a rodičov.
Správa jasne vymedzuje rôzne právomoci.
Hlavnými subjektmi sú členské štáty.
EÚ má iba podpornú úlohu.
Jej úlohou je zbierať údaje, poukazovať na osvedčené postupy a vypracovať a podporovať informačné kampane.
Úlohou členských štátov je zlepšovať uplatňovanie platných vnútroštátnych právnych predpisov.
Veď napokon, na čo sú prísne právne predpisy na ochranu mládeže, ak sa nedodržiavajú a ak trestné činy zostávajú nepotrestané?
Pre mladých vodičov začiatočníkov a vodičov z povolania, ktorí jazdia na nákladných vozidlách, odporúčame tiež hranicu 0,00 %.
Odvetvie výroby alkoholu by sa malo zaviazať, že sa zriekne alkoholovej reklamy, ktorej cieľovou skupinou sú mladiství.
Moja skupina však nie je za povinné varovania na alkoholických nápojoch, preto vás žiadam o podporu pozmeňujúcich a doplňujúcich návrhov na vypustenie príslušných ustanovení zo správy.
Je dobre známe a prieskumy to potvrdzujú, že varovné označenia v tomto prípade nemajú žiadny účinok.
Práve naopak, ľudí je potrebné čo najskôr informovať o nebezpečenstvách nadmerného požívania alkoholu.
Musíme informovať a musíme presviedčať a nie predpisovať a zakazovať.
Myslím, že sme dosiahli bod, keď si musíme uvedomiť, že sme zástupcami ľudí a nie ich vychovávateľmi.
Ďakujem spravodajcovi, pánovi Fogliettovi za úzku spoluprácu.
v mene skupiny PSE. - (PT) Vážený pán predsedajúci, pán komisár, vážení kolegovia, chcem najprv zablahoželať pánovi Fogliettovi k jeho práci.
Vypracoval vyváženú správu, svedčiacu o pochopení problému, v ktorej sa uvádzajú rozumné a vhodné návrhy na riešenie tejto situácie.
Súhlasíme s cieľmi podporovať zodpovedné modely konzumácie a zabrániť nadmernému požívaniu alkoholu všeobecne a najmä v prípade mladistvých, tehotných žien a vodičov, s čím všetci súhlasíme.
Moja skupina predkladá podobné návrhy: sme proti nadmernému požívaniu alkoholu, ale je dôležité rozlišovať medzi striedmou a zodpovednou konzumáciou a nadmerným požívaním alkoholu.
Striedma a zodpovedná konzumácia nie je zlá, naopak, napríklad striedma konzumácia vína prospieva zdraviu.
Veľmi rozdielne sú tiež zvyky spojené s požívaním alkoholu v rôznych častiach Európy.
Na juhu je kultúra striedmeho požívania nápojov s relatívne nízkym obsahom alkoholu, ako je víno a pivo.
V niektorých častiach Európy sú nápoje tohto druhu súčasťou kultúry a významne prispievajú k miestnemu hospodárstvu.
Podľa nášho názoru preto napríklad nemá zmysel nekriticky lepiť varovné označenia na fľaše vína podobne ako na balíčky cigariet.
Tabak škodí zdraviu vždy, ale alkohol iba v prípadoch jeho nadmerného požívania.
Myslíme si tiež, že sú potrebné kampane na zvýšenie informovanosti a uvedomenia na upozornenie ľudí na riziká nadmerného požívania alkoholu.
Tieto kampane by sa mali začať v školách.
K tejto veci treba pristupovať citlivo, bez predpojatých fundamentalistických myšlienok.
Sme znepokojení nárastom požívania alkoholu mladistvými, skutočnosťou, že začínajú piť v stále skoršom veku, miešajú alkohol s drogami a jazdia pod ich vplyvom.
Pretože ide o budúcnosť našich mladých ľudí, tieto situácie sa musia riešiť všetkými možnými prostriedkami na národnej aj európskej úrovni.
Súhlasíme s väčšinou opatrení navrhovaných na riešenie rizík vyplývajúcich z nadmernej konzumácie alkoholu mladými ľuďmi a s tým, že sú potrebné opatrenia na riešenie škodlivého sociálneho vplyvu nadmerného požívania alkoholu, najmä domáceho násilia; vieme že výskyt domáceho násilia vyplývajúceho z nadmerného požívania alkoholu je veľmi vysoký.
Väčšina členských štátov má primerané zákony zakazujúce predaj alkoholických nápojov mladistvým, problémom je však nízka úroveň ich dodržiavania.
Členské štáty musia posilniť kontrolné mechanizmy a zabezpečiť dodržiavanie právnych predpisov týkajúcich sa podnikateľského sektoru, inými slovami, musíme všetci prevziať zodpovednosť a bojovať proti nadmernému požívaniu alkoholu, ale nesmieme démonizovať striedmu a zodpovednú konzumáciu.
Vážený pán predsedajúci, Európska komisia odhaduje celkové hospodárske náklady vyplývajúce z nadmerného požívania alkoholu v Európe na 125 000 miliónov EUR ročne a odhaduje, že je zodpovedné za štvrtinu všetkých násilných trestných činov.
Trochu viac štatistiky: pitie alkoholu počas tehotenstva je hlavnou príčinou duševných a telesných defektov detí.
Asi 1 % európskeho obyvateľstva žije s následkami fetálneho alkoholového syndrómu.
To znamená päť miliónov Európanov, aj keď fetálnemu alkoholovému syndrómu sa dá úplne predchádzať.
Šesťdesiat percent ľudí, ktorí trpia fetálnym alkoholovým syndrómom, končia vo väzení alebo v psychiatrických liečebniach.
Dnes popoludní sme mali stretnutie organizované spoločne s Eurocare, na ktorom sa zúčastnil odborník z mojej vlastnej krajiny z Holandska, Dr. Nico van der Lely.
Povedal, že počet ľudí, ktorí v jeho nemocnici Reinier de Graaf Gasthuis v Delfte potrebujú ošetrenie z dôvodu otravy alkoholom sa počas päťročného obdobia zdvojnásobil a že v prípade detí vo veku od 10 do 15 rokov vzrástol v skutočnosti šesťnásobne.
Zdá sa, že sú populárne najmä alkoholové záťahy, pri ktorých sa naozaj opijete do nemoty.
Počas prvého polroka tohto roku už nemocnica Reinier de Graaf Gasthuis v Delfte prijala v dôsledku nadmerného pitia takmer 80 mladistvých.
Existuje veľa opatrení, ktoré by sa mohli a mali prijať.
Najdôležitejšími faktormi pravdepodobne budú náklady a dostupnosť, a samozrejme vzdelávanie a informácie.
Otázka znie: kto to dokáže najlepšie zvládnuť?
Ako pán komisár správne upozornil, situácia v jednotlivých členských štátoch je veľmi rozdielna.
Pomoc budú preto veľmi často poskytovať miestne orgány a opatrenia budú najefektívnejšie uskutočňovať lekári alebo členské štáty.
A na to, aby to bolo inak, poskytuje zmluva malý priestor.
Dôležité je, mať ambicióznu stratégiu pre Európu zameranú na alkohol, ale neprekážať vlastným plánom členských štátov.
Európa musí stanoviť jasné všeobecné politické línie.
Nadmerné požívanie alkoholu, najmä mladými, sa musí riešiť rázne a Európa musí poskytovať členským štátom čo najväčšiu podporu.
Veľmi nerád oznamujem právne predpisy, ktoré potom nemôžeme vykonávať, pretože to nijako neprospieva ku zvýšeniu dôvery v naše inštitúcie.
Vážený pán predsedajúci, hovoril som o fetálnom alkoholovom syndróme a o nadmernom požívaní alkoholu mladistvými.
Ako správne povedal komisár, je to naozaj európsky problém.
Preto si myslím, že členské štáty sa musia postaviť tvárou v tvár zodpovednosti a robiť tak na európskej úrovni.
Myslím si, že európska úroveň je tým správnym miestom na schválenie jasných cieľov na zníženie fetálneho alkoholového syndrómu a nadmerného požívania alkoholu mladistvými.
A uznesenie hovorí presne to.
Podľa môjho názoru sa tento problém mohol formulovať konkrétnejšie, než v skutočnosti je, ale ak budú členské štáty pripravené toto uznesenie odsúhlasiť, potom aspoň budeme mať určitý druh jasného výsledku, pretože neverím tomu, keď sa povie, že subsidiarita je dôležitá, ale potom sa nerobí absolútne nič.
A na záver, veľmi rád by som vedel, aké boli výsledky označovania.
Vo Francúzsku sa na etiketách nachádzajú upozornenia, ktoré varujú tehotné ženy pred požívaním alkoholu.
Ak by sme mali tieto výsledky a zdalo by sa, že označovanie funguje, myslím, že by sme mali zvážiť podobné opatrenie na európskej úrovni.
Na to, aby sme to urobili, sú tu tiež dôvody jednotného trhu.
Môžeme a mali by sme to urobiť.
Myslím si však, že by sme to mali urobiť iba ak to bude účinné, v takom prípade budem o tom rád uvažovať.
v mene skupiny UEN. - (IT) Vážený pán predsedajúci, dámy a páni, najprv chcem zablahoželať pánovi Fogliettovi za jeho vynikajúcu prácu: jeho práca veľmi účinne rieši tragicky aktuálnu otázku, nadmerného požívania alkoholu, najmä mladistvými.
Bolo už povedané, že v žiadnom prípade nie je cieľom kriminalizovať konzumáciu alkoholu, ktorý pri požívaní v miernych množstvách môže prospievať zdraviu.
Cieľom je skôr prijať silnú líniu proti rozširovaniu požívania alkoholu medzi mladistvými.
Alkohol sa často berie s drogami, alebo ako droga môže skončiť samotný alkohol.
Nadmerné požívanie alkoholu mladými ľuďmi je teraz sociálnou krízou, pretože prináša so sebou vážne telesné a psychické poškodenie, nehovoriac o obetiach dopravných nehôd, ktoré rastúcou mierou spôsobujú opití vodiči.
V Európe je žiaľ na čele Taliansko s najvyšším počtom dopravných nehôd, pri ktorých polovicu obetí tvoria mladí ľudia vo veku do tridsať rokov.
Vo väčšine prípadov prichádzajú o životy cez víkendy, večer, počas noci, často keď sa po požití nadmerných množstiev alkoholu vracajú z večierku alebo diskotéky.
Na záver, vážený pán predsedajúci, táto správa je vynikajúca, jej líniu podporujeme, pretože dokáže zlúčiť prevenciu problému s príslušným opatrením týkajúcim sa vzdelávania a informovania a s nulovou toleranciou pre tých, ktorí nedodržiavajú pravidlá.
v mene skupiny Verts/ALE. - (DE) Vážený pán predsedajúci, európska stratégia zameraná na alkohol sa už mala začať dávno, ale boli by sme radi, keby bola predstavená odhodlanejším a odvážnejším spôsobom.
Počuli sme o horibilných nákladoch 125 miliárd EUR ročne, ale žiadnu zmienku o veľkom ľudskom utrpení spôsobenom nehodami alebo domácim násilím, alebo o 10 miliónoch detí žijúcich v rodinách s problémami spojenými s alkoholom.
Preto je dôležité neohýbať sa pod silným tlakom, ktorý vyvíja alkoholová loby.
Som nesmierne sklamaná oznámeniami rečníčok z dvoch veľkých skupín, ktoré zrejme nesúhlasia s hlasovaním vo Výbore pre životné prostredie, verejné zdravie a bezpečnosť potravín, ktorého hlavným záujmom je zaviesť varovné označenia spolu so zákazmi reklamy.
Pán Maaten nám hovoril o rizikách, o veľkom probléme pitia počas tehotenstva, o hrozných následkoch fetálneho alkoholového syndrómu a nezvratnom poškodení vývoja mozgu dieťaťa.
Vieme o skúsenostiach z USA a dnes odborníci opäť potvrdili, že varovania majú požadovaný účinok, najmä pri upozorňovaní tehotných žien na pustošivé účinky pitia.
Prečo potom nemáme dostatok odvahy, aby sme povedali, že sme pripravení transparentne tieto myšlienky realizovať a použiť varovné označenia ako výstrahu pre tehotné ženy.
Prečo ustupujeme tlaku priemyselnej loby?
Znova vás úpenlivo prosím: konali by sme ako zbabelci, ak ustúpime a nebudeme mať odvahu zaviesť tieto varovania, ktoré sa ukázali ako účinné, a podporiť hlasovanie Výboru pre verejné zdravie.
To isté sa týka zákazov reklamy.
Ako vieme, Svetová zdravotnícka organizácia (WHO) oznámila, že Európska únia by ušetrila 95 miliárd EUR ročne, ak by skutočne zaviedla zákazy reklamy a varovné označenia.
Veď napokon vieme, že pri navádzaní mladistvých na konzumáciu alkoholu sú reklamy obzvlášť presvedčivé.
Preto vás môžem skutočne iba úpenlivo prosiť, aby ste mali zajtra odvahu to presadiť Bez legislatívnych opatrení v oblasti varovných označení a zákazov reklamy bude stratégia zameraná na alkohol iba papierovým tigrom.
za skupinu GUE/NGL. - Pán predsedajúci, keď som diskutoval o pôvodnom znení stratégie s odborníkom v Českej republike, mal jeden komentár: "Veľmi málo, príliš neskoro".
Ja by som chcel zablahoželať a poďakovať spravodajcovi, že tento pohľad napravil a že sa podarilo posunúť text tejto stratégie veľmi pozitívnym smerom.
Chcel by som zdôrazniť najmä tieto body: Po prvé, upravený návrh textu vychádza v ústrety názorom, že je nevyhnutné zvýšenie finančných zdrojov na informačné a preventívne programy v boji s alkoholizmom; po druhé, stratégia sa zameriava na mladých ľudí, ktorí sú ohrozenou skupinou.
Tu vítam a podporujem najmä článok 7.9, ktorý hovorí o vysokoškolských študentoch a potom článok 16, ktorý určuje povinné varovanie na etiketách; po tretie za podstatné považujem aj znenie článku 21, ktorý upozorňuje na vzťah medzi pracovnou neschopnosťou a konzumáciou alkoholu, lebo nesmieme zabúdať, že prípadná alkoholizovaná pracovná sila Európy bude v globálnom svete len málo konkurencieschopná .

Isté pochybnosti vo mne vyvoláva znenie článku 2, ktoré sa odvoláva na štúdiu Svetovej zdravotníckej organizácie o prospešnosti alkoholu v prevencii niektorých chorôb.
Pri všetkej úcte k WHO chcem upozorniť, že sú k dispozícii veľmi kvalifikované analýzy, napríklad Filmora a kolektívu z roku 2006, ktoré ukazujú, že štúdia o prospešnosti alkoholu bola vypracovaná nesprávne a že zahŕňa napríklad aj starších ľudí, ktorí prestali piť, alebo náhodných konzumentov.
Výsledok tejto štúdie je teda veľmi neistý.
Je tiež otázne, čo chceme týmto konštatovaním v článku 2 vlastne občanom povedať.
Dúfam, že nie to, že alkohol v malých dávkach neškodí v akomkoľvek množstve.
Napriek tejto kritickej poznámke chcem stratégiu, ten text, ktorý bol upravený spoločnou spoluprácou so spravodajcom, veľmi podporiť a verím, že bude našim spoluobčanom na prospech .
v mene skupiny IND/DEM. - (SV) Vážený pán predsedajúci, ako tieňová spravodajkyňa chcem poďakovať pánovi Fogliettovi za jeho vynikajúcu spoluprácu.
Správa podrobne opisuje opatrenia, ktoré by mala EÚ prijať na zníženie škody súvisiacej s požívaním alkoholu v členských štátoch.
Trestné právo je vnútroštátnou záležitosťou, nie však záležitosťou EÚ.
Nemôžeme sa vyjadrovať k tomu, aké druhy trestov by mali členské štáty udeľovať za jazdu pod vplyvom alkoholu, alebo na aký dlhý čas sa môžu odoberať vodičské preukazy za tieto druhy priestupkov.
Trestné právo je prísne vnútroštátnou doménou a tak to musí aj zostať.
Navrhuje sa tiež, aby sa informačné kampane robili na úrovni EÚ, aj keď sa v skutočnosti uznáva, že každý členský štát má svoju vlastnú kultúru pitia.
Ako zabrániť škodám súvisiacim s požívaním alkoholu, vie najlepšie každá krajina na základe vlastných spoločenských skúseností, tradícií a zdrojov.
Výmena informácií je užitočná, ale iniciatíva musí prichádzať z členských štátov a nie z Bruselu.
Zavedenie európskej ceny je ďalším spôsobom na zvýšenie vplyvu EÚ v týchto záležitostiach.
Musíme preskúmať spoluprácu v prípadoch, kde je kompetentná EÚ, napríklad prostredníctvom vnútorného trhu.
Výbor pre životné prostredie sa pokúša zasahovať do vnútroštátnych záležitostí.
Preto teraz nalieham na každého, aby dal tomuto výboru po prstoch.
A čo sa týka maximálneho obsahu alkoholu, ľudia, keď si vypijú a sú účastníkmi cestnej premávky, sú rovnako nebezpeční, či sú to mladí vodiči, starí vodiči alebo vodiči z povolania.
Pán predseda, veľmi vítam túto správu a kompromisný postoj, ktorý prišiel od Výboru pre životné prostredie, verejné zdravie a bezpečnosť potravín, s jedinou výnimkou, týkajúcou sa článku o označovaní, ktorý sa pokúsime dať do poriadku pri zajtrajšom hlasovaní.
Vychádzam z presvedčenia, že alkohol môže byť pre vás dobrý v pravidelných a obmedzených množstvách, najmä v svojprávnom veku, ktorý ste vy aj ja dosiahli.
Je dobrý pre ľudí po dosiahnutí dospelosti.
Alkohol však môže byť pre nás zlý a táto správa je o tom: je o večierkoch s cieľom opíjania sa, o požívaní alkoholu neplnoletými osobami a jazde pod vplyvom alkoholu, je o následkoch požívania alkoholu v súvislosti s úmrtím 195 000 ľudí v Európe v dôsledku nehôd, násilných činov, chorôb pečene, pľúcnych chorôb, rakoviny prsníka, duševných chorôb, toxikománie, kardiovaskulárnych, fetálnych problémov a problémov pri reprodukcii a tak ďalej a tak ďalej.
Alkohol je treťou najväčšou príčinou predčasného úmrtia.
Preto potrebujeme rozumnú politiku týkajúcu sa požívania alkoholu, preto naliehame na komisára, aby sa držal tejto rozumnej správy, s ktorou začal a preto by sme navrhovali, aby sa nevydal cestou, na ktorej by sa pokúšal harmonizovať trestné právo, v neposlednom rade preto, lebo nemôžete harmonizovať presadzovanie trestného práva a vieme, že hlavým problémom medzi členskými štátmi je jazda pod vplyvom alkoholu.
Rovnako je chybou pokúšať sa harmonizovať označovanie.
Rozhodne sa pozrime, čo robí Francúzsko a poučme sa z toho.
Naša správa z dnešnej noci však znie: majme rozumnú politiku pre rozumné požívanie alkoholických nápojov, ktorá uznáva úžitok, ale tiež riziká a nebezpečenstvá alkoholu, ktorými môže byť nadmerné požívanie alkoholu, alebo až také nadmerné požívanie alkoholu, že už ide o alkoholizmus.
Ale alkohol je súčasťou nášho života a my sa musíme naučiť s ním žiť.
(DE) Vážený pán predsedajúci, náš spravodajca a komisár Kyprianou to vo svojom otváracom stanovisku povedal celkom jasne, že sa nezaoberáme odsúdením alkoholu ako výrobku, ale jeho nadmerným požívaním.
Ako sa jasne hovorí aj v správe, táto diskusia nie je ani o ponúkaní alkoholu naším občanom.
Dovoľte mi jednoducho poslancom pripomenúť nariadenie o informáciách súvisiacich so zdravím, ktoré sme prijali v tomto parlamente minulý rok.
Na alkoholických nápojoch zakazuje označovanie súvisiace so zdravím.
Na základe veľmi dobrých argumentov sa to rozhodol podporiť aj Európsky parlament.
Uznesenie zahŕňa priority stanovené v oznámení Komisie z minulého októbra - znížiť počet zranení a úmrtí následkom dopravných nehôd spojených s konzumáciou alkoholu.
Zameranie na nadmerné požívanie alkoholu mladými ľuďmi a deťmi je dôležité, ale bolo by strategickou chybou predstierať, že nadmerné požívanie alkoholu a jeho nepriaznivý vplyv postihujú v Európskej únii iba mladých ľudí.
Práve preto, lebo alkohol a striedma konzumácia alkoholu sú dôležitými prvkami našej európskej kultúry a tak by to malo zostať a ani by sa to nemalo kritizovať, osobitne musíme uprednostniť zvýšenie informovanosti o požívaní alkoholu počas tehotenstva.
Vývoj dieťaťa môže nepriaznivo ovplyvniť aj požívanie malých množstiev alkoholu počas tehotenstva.
Nemyslím si, že diskusia o zavedení alebo nezavedení označovania sa ukončí dnešným hlasovaním a pán komisár Kyprianou skutočne naznačil, že Komisia bude veľmi starostlivo sledovať skúsenosti členských štátov a potom možno prijme opatrenia na európskej úrovni.
Pán predsedajúci, úmrtnosť a chorobnosť súvisiaca s alkoholom postihuje niekoľko sto tisíc občanov EÚ každý rok a alkohol silne konkuruje tabaku ako hlavnej príčine zbytočnej závažnej ujmy, ktorú utrpia ľudia.
Dopravné nehody, domáce násilie, sexuálne zneužívanie detí, rakovina pečene, cirhóza pečene a fetálne poškodenie sú iba niektoré zo známych škôd spôsobených alkoholom.
Napriek tomu je však alkohol široko dostupný za prijateľné ceny všade v Európe.
Považuje sa za nevyhnutnú súčasť väčšiny spoločenských udalostí vrátane mnohých takýchto udalostí v Európskom parlamente.
EÚ jeho výrobu podporuje a dotuje.
Jeho spotreba sa široko a priamo propaguje v televízii, rozhlase a v tlači a väčšina alkoholických nápojov nemá žiadne vhodné varovanie, týkajúce sa ohrozenia zdravia.
Prečo je to tak?
Prečo sú národné vlády a parlamenty členských štátov a EÚ tolerantné voči alkoholu?
Je to kvôli veľmi silnej loby spojenej s odvetvím výroby alkoholu?
Je to kvôli historicky podmienenému, veľkému stupňu naivnosti vo vzťahu k tejto látke?
Je to preto, že to doposiaľ nie je správne chápaný psychologický a kultúrny faktor?
Smutným faktom je, že stratégia EÚ pri znižovaní škôd súvisiacich s požívaním alkoholu sa stala obeťou tých istých faktorov.
Pri všetkej úcte sa odvážim povedať, že táto správa napriek vznešeným zámerom spravodajcu, namiesto drastického a účinného riešenia problému sa problémom zaoberá len povrchne a umiernene rieši najmä nadmerné požívanie alkoholu a návyky týkajúce sa extrémneho požívania alkoholu alebo požívanie alkoholu vo zvláštnych prípadoch, napríklad požívanie alkoholu deťmi alebo tehotnými ženami.
Nezastávam zákaz alkoholu, ale som presvedčený, že sme ako poslanci Parlamentu pri riešení alkoholu ako potenciálnej smrteľnej návykovej drogy, ktorej používanie sa musí vážne, nie mierne obmedziť, nevyužili šancu.
Žiaľ, alkoholická loby bola znova úspešná.
Táto vodou zriedená stratégia pre Európu dokázala, že odvetvie výroby alkoholu vyhralo a občania EÚ prehrali.
Len pre informáciu, alkohol ovplyvňuje funkciu neurónov v centrálnom nervovom systéme a zabíja nervové bunky, ktoré sa počas života človeka už nikdy nenahradia.
K poškodeniu preto dochádza bez ohľadu na to, či pijeme málo alebo veľa.
Rozdiel je iba v rozsahu škody.
(SV) Chcem poďakovať Komisii za jej stratégiu.
Iniciuje dôležitú a potrebnú diskusiu o alkohole v Európe, aj keď chýbajú mnohé praktické opatrenia, ktoré som chcel vidieť.
Alkohol nie je bežný výrobok.
Má vedľajšie zdravotné účinky a vnútorný trh musí preto brať do úvahy zdravotné hľadiská.
To neznamená zákaz alkoholu.
Znamená to vyváženú politiku so zdravotnými upozorneniami a rozumnú politiku vzhľadom na dovoz a reklamu alkoholu.
Nikto nehovorí o novej právomoci EÚ, iba o lepšom uplatňovaní právomoci.
Znamenajú varovné označenia a časové obmedzenia televíznej reklamy príliš veľa?
Je príliš veľa chcieť, pri zohľadnení zásady subsidiarity, odporučiť nulovú toleranciu alkoholu na cestách, ktorá zachráni mnohé životy?
Zdá sa, že mnohí si myslia, že problémy s alkoholom môžu mať iba mladí ľudia, tehotné ženy, vodiči z povolania a toxikomani.
Nie je to pravda.
Úplná voľnosť obchodovania s alkoholom nie je liberálna.
Zmenšuje slobodu ľudí a zbytočne zvyšuje náklady na zdravotníctvo.
Obmedzuje slobodu cítiť sa bezpečne na ceste.
Znižuje dôveru v schopnosť vrátiť sa z hostinca bezpečne domov a znižuje bezpečnosť detí doma.
Nebrať v politike v oblasti alkoholu do úvahy zdravotné hľadiská je antiliberálne.
(GA) Vážený pán predsedajúci, chcem podporiť výzvu v správe, aby spoločnosť riešila problémy nadmerného požívania alkoholu.
Sociálny a hospodársky vplyv nadmerného požívania alkoholu na Írsko ako celok je takmer nevyčísliteľný.
Aby sme mohli navrhnúť omnoho lepšiu dlhodobú politiku zameranú na riešenie škôd súvisiacich s požívaním alkoholu, mali by sme sa tiež pozrieť na osvedčené postupy v iných krajinách EÚ.
Príznaky nadmerného požívania alkoholu sú zrejmé z nevyberavého násilia na uliciach a domáceho násilia.
Malo by tu byť tlmočenie!
(rečníčka pokračuje anglicky)
- Vedelo sa, že prídem dnes v noci, vedelo sa, že budem hovoriť o tomto čase a vie sa aj to, že môj jazyk je teraz pracovným jazykom Európskej únie.
Dala som náležité oznámenie.
Chcela by som, aby sa tu prekladalo.
Budem veľmi nerada, ak sa to, čo chcem dnes v noci povedať, nebude prekladať.
(rečníčka sa vracia k írčine)
Musíme uplatňovať kontrolu.
Musíme sa zaoberať otázkou nápojov s nižším obsahom alkoholu a otázkou využívania zvláštnych ponúk a ďalších marketingových trikov na zvýšenie predaja alkoholických nápojov najmä mladým ľuďom.
Dobré by tiež bolo uvádzať na nálepkách varovania zamerané najmä na tehotné ženy.
Predaj alkoholu sa musí dôraznejšie monitorovať.
(rečníčka opakuje svoje poznámky v angličtine)
Určite si vyžadujú našu zvláštnu pozornosť škody súvisiace s požívaním alkoholu v prípade mladých ľudí.
Potrebujeme prísnejšie monitorovanie zákonov o predaji alkoholu neplnoletým deťom.
Potrebujeme riešiť otázku alkoholu, nápojov s nižším obsahom alkoholu, používanie špeciálnych ponúk a ďalších marketingových nástrojov určených na zvýšenie predaja alkoholických nápojov najmä mladým ľuďom, sledovaním dostupnosti verejnej dopravy v noci, podporovaním programov "predurčený vodič" a bolo by tiež dobré, keby na alkoholických nápojoch bolo špeciálne navrhnuté varovné označenie zamerané na tehotné ženy.
(Rečníčka prešla späť do írčiny.)
(GA) Som veľmi znechutená, že nie je k dispozícii tlmočenie!
(Rečníčka pokračuje anglicky.)
Som veľmi nešťastná, že nebolo k dispozícii tlmočenie.
Jednala som s Parlamentom čestne, odvtedy ako sa môj jazyk stal úradným a pracovným jazykom a dúfala som, že sa bude zaobchádzať čestne aj so mnou.
(potlesk)
(PL) Vážený pán predsedajúci, pripravené uznesenia a ďalšie preventívne opatrenia zamerané proti negatívnym vplyvom nadmerného požívania alkoholu nemôžu zároveň podporovať konzumáciu alkoholu propagovanú ako súčasť európskeho kultúrneho dedičstva a životného štýlu, ako aj otázne názory WHO na zdraviu prospešné účinky alkoholu, ktoré sú problematické, pretože boli dokázané škodlivé účinky tohto výrobku.
Liberálne právo umožňujúce, aby deti a mladí ľudia konzumovali návykové látky vrátane alkoholu v plechovkách, alebo nápojov s nižším obsahom alkoholu v čase, keď máme epidémiu duševných porúch, by bolo ľahkomyseľné a trestuhodné a nemôže sa považovať za pôsobiace proti alkoholizmu, ale skôr podporujúce alkoholizmus a ďalšie toxikománie.
Veľmi škodlivá je aj najmenšia dávka alkoholu a narkotík podaná dieťaťu.
Prioritou by malo byť uvalenie prísneho zákazu reklamy a ponúkania alkoholu a narkotík deťom a mladým ľuďom, aj v prípadoch, keď sa to robí skrytým spôsobom.
(PL) Vážený pán predsedajúci, nadmerné požívanie alkoholu je v súčasnosti v Európskej únii vážnym sociálnym problémom.
Skutočne, najvyššie percento osôb nadmerne požívajúcich alkohol je v Európe.
Nedomnievam sa však, že sa môžu porovnávať tabakové výrobky a alkohol.
Zatiaľ čo bolo vedecky dokázané, že tabakové výrobky sú škodlivé, alkohol je škodlivý iba ak sa konzumuje v nadmerných množstvách, alebo keď ho požívajú osoby, ktoré by ho nemali piť.
Navyše existuje dobre známy výskum, ktorý ukazuje, že malé množstvá alkoholu majú pozitívny účinok na krvný obeh.
Problémom je kultúra pitia a podpora spoločenskej zodpovednosti výrobcami alkoholu v Európe.
Myslím si, že ak zoberieme do úvahy vyššie uvedené argumenty, nie je žiadne opodstatnenie označovať alkoholické nápoje podobným spôsobom ako tabakové výrobky.
Naopak, na zníženie konzumácie alkoholu by bolo omnoho účinnejšie vyhnúť sa nákladným postupom na harmonizáciu výroby obalov a investovať peniaze do informačných kampaní.
Sme zodpovední za pôsobenie na vysoko rizikové skupiny, ako sú tehotné ženy, mladí ľudia a vodiči, prostredníctvom dobre štruktúrovaných vzdelávacích prístupov.
Štandardné kampane by sa mali rozšíriť, aby zahŕňali nápoje s nižším obsahom alkoholu, alkoholické nápoje často požívané mladými ľuďmi, ktoré sa všeobecne považujú za celkom neškodné, alebo dokonca za nápoje neobsahujúce alkohol.
Kroky, ktoré absolútne podporujem, sú opatrenia na zníženie povolených hladín alkoholu v krvi nielen pre mladých vodičov, ale tiež pre osoby pracujúce vo verejnej doprave.
Všetky tieto opatrenia, ktoré sú v podstate tvrdo donucovacie, sú však veľmi účinné a pomôžu obmedziť konzumáciu alkoholu v členských štátoch.
Za úvahu tiež stojí jeden ďalší problém: požívanie alkoholu a závislosť od alkoholu, najmä v prípade mladých ľudí idú ruka v ruke s ďalšími toxikomániami, ktoré sa kombinujú a často končia tragédiou.
Stálo by za to, aby sa Parlament a Komisia zaoberali aj týmito ďalšími toxikomániami mladých ľudí.
(NL) Vážený pán predsedajúci, dámy a páni, škody súvisiace s požívaním alkoholu sú rastúcim problémom.
Čísla hovoria samé za seba.
Päť percent mužov a 1 % žien je závislých od alkoholu.
Dvadsaťpäť percent úmrtí mladých ľudí vo veku od 15 do 30 rokov súvisí s alkoholom.
Zneužívanie detí je často výsledkom nadmerného pitia Za týmito číslami sa často skrýva veľké utrpenie.
Závislosť, zdravotné problémy, sociálna bieda, zneužívanie, všetky tieto veci sú dobre známe.
Menej známe sú vážne následky požívania alkoholu tehotnými ženami.
Môže dôjsť k vážnemu poškodeniu nenarodeného dieťaťa.
Deti s fetálnym alkoholovým syndrómom sú poškodené na celý život.
Stále viac sa uznáva, že pitie je veľmi škodlivé pre deti a mladých ľudí.
Pitie mladých ľudí môže spôsobiť trvalé poškodenie a môže nepriaznivo ovplyvniť študijné výsledky a IQ.
Samozrejme sú potrebné opatrenia, ktoré by mladých ľudí a tehotné ženy rýchlo odradili od pitia.
Jedným z najúčinnejších spôsobov môžu byť zdravotné upozornenia na fľašiach.
Preto nalieham na členské štáty, aby čo najskôr predložili návrhy na povinné zdravotné varovania.
Vzhľadom na absenciu európskych právnych predpisov môže každý členský štát slobodne vytvárať svoje vlastné pravidlá.
Ako už ukázali štúdie v USA varovania na fľašiach sú účinné.
A nalieham na liehovarnícky priemysel, aby sám prevzal zodpovednosť za varovanie mladých ľudí a tehotných žien.
Je lepšie varovať ľudí teraz, ako o desať rokov čeliť množstvu nárokov na náhradu škody.
Varovania sú teraz bežnou súčasťou spoločenskej zodpovednosti, na ktorej sa musí podieľať aj liehovarnícky priemysel.
Napokon vyzývam Komisiu, aby pri najbližšej príležitosti prišla s primeranými návrhmi.
Je ťažké pochopiť, prečo za varovaniami na balíčkoch cigariet nenasledovali varovania pred alkoholom.
Preto nalieham na Komisiu, aby nestrácala čas pri zavádzaní opatrení na povinné zdravotné varovania zamerané na mladých ľudí a tehotné ženy.
Je dôležité uprednostniť záujmy zdravia verejnosti pred záujmami vinárskeho priemyslu.
Pán predsedajúci, blahoželám spravodajcovi k tejto dôležitej správe.
Chcela by som upozorniť na úlohu, ktorú alkohol zohráva pri výskyte samovrážd; štúdie naznačujú, že viac ako 20 % osôb, ktoré spáchali samovraždu, požilo pred smrťou alkohol.
Skutočne, keď sa v USA zákonný vek na požívanie alkoholu zvýšil z 18 na 21 rokov, najvýznamnejším dôsledkom bolo zníženie nehôd v domácnosti, pri práci a na cestách, ale došlo tiež k 7 % zníženiu počtu samovrážd.
V tejto správe je veľa vynikajúcich návrhov, ktoré podporujem.
Mám však malú výhradu k časti odôvodnenia K, v ktorej sa uvádza: "keďže by sa tiež mali prijať opatrenia na zamedzenie požívania alkoholu neplnoletými osobami a tehotnými ženami".
Viem, že existujú veľké problémy v súvislosti s fetálnym alkoholovým syndrómom a som za informačné nálepky, varovné označenia, obmedzenie reklamy a prenatálnu a postnatálnu podporu, ale návrh, že by sme mali zabrániť tehotným ženám požívať alkoholické nápoje, zachádza priďaleko.
Nesnažíme sa alkohol zakázať to nefunguje potrebujeme však to, čo sa navrhuje v tejto správe a ešte omnoho viac.
(FI) Vážený pán predsedajúci, pán komisár, správa sa nezmieňuje o jednej kľúčovej otázke: pozícia ceny alkoholu a dane na alkohol.
Vo Fínsku sme zistili jasné spojenie medzi cenou alkoholu a jeho konzumáciou.
Čím je cena nižšia, tým viac sa alkohol požíva a naopak.
Zvýšenie dane na alkohol znižuje jeho spotrebu.
V Estónsku, našej susednej krajine, je daň na alkohol nízka.
Z tohto dôvodu a preto, že EÚ bráni kvantitatívnym obmedzeniam dovozu, Estónsko spôsobuje Fínsku veľké problémy verejného zdravia.
V Estónsku, ktoré je vzdialené menej ako 100 kilometrov, môžu Fíni získať lacný alkohol a to bráni Fínsku prijať v záujme zdravia jeho občanov prístup, ktorý sa pokladá za najlepší, a to zavedenie pomerne vysokej dane na alkohol.
Estónsky lacný alkohol, alebo ak chcete jeho politika a výsledné zníženie dane na alkohol vo Fínsku viedla v mojej krajine k takmer tisíc úmrtiam súvisiacim s alkoholom.
Takýmto spôsobom Estónsko zabíja Fínov.
Preto musíme v tomto kontexte hovoriť o cenách a daniach.
Pán predsedajúci, v USA varovali pre účinkom alkoholu na deti pred narodením pred 20 rokmi, pretože mali problémy so škodami súvisiacimi s požívaním alkoholu.
Počas tehotenstva pije iba 20 % amerických matiek.
V Európe varovné označenie na alkoholické nápoje nedávame.
Osemdesiat percent írskych matiek pije.
V Spojenom kráľovstve pije sedemdesiat percent matiek.
Poznám matky v Írsku.
Viem, že mnohé z nich by nepili, keby vedeli o škode.
Označovanie nemusí byť okamžitým riešením, ale ako to dokazujú skúsenosti z USA, po určitom čase účinok má a znižuje fetálne poškodenie.
Pre dospelých je kľúčovým slovom striedmosť, ale pre deti pred narodením neexistuje žiadna bezpečná úroveň.
Aj nízka konzumácia môže spôsobiť organické poškodenie mozgu, ktoré spôsobuje hyperaktivitu, impulzívnosť a dokonca zvýšené riziko samovraždy.
Vyskytujú sa aj problémy s učením a koordináciou.
Jedným z dôsledkov fetálneho vystavenia účinkom alkoholu je tendencia k nárazovému nadmernému požívaniu alkoholu s úmyslom opiť sa v staršom veku.
Z toho vidieť, že to má tendenciu pokračovať ďalej.
Je čas tento cyklus prerušiť.
(ES) Vážený pán predsedajúci, pán komisár, najprv chcem uvítať stratégiu v oblasti alkoholu, ktorú navrhuje Komisia, práve z tohto dôvodu, lebo sa usiluje vyriešiť problém prostredníctvom ochrany a vzdelávania, propagovaním zásad striedmej, zodpovednej konzumácie alkoholu.
Chcem tiež zablahoželať pánovi Fogliettovi k jeho rozvážnej správe, ale chcela by som znova povedať, že to nie sú alkoholické nápoje samé osebe, ktoré by sa mali kriminalizovať, ale ich nadmerné požívanie.
Striedme požívanie kvasených nápojov ako je víno alebo pivo zdravými dospelými je nielen neškodné, ale je dokonca dobré pre zdravie a môže tvoriť súčasť vyváženej stravy.
Ako sa dokázalo v mnohých vedeckých správach, striedma konzumácia môže chrániť telo pred kardiovaskulárnymi a degeneratívnymi ochoreniami.
Spotrebitelia majú právo na úplné informácie o rizikách a prínosoch požívania alkoholu pre zdravie, ale vhodnosť zdravotných varovaní na vínových a pivových etiketách musí vyvolávať pochybnosti, vzhľadom na to, že v krajinách, kde sa prijali, sa ukázali ako neúčinné.
Neexistuje žiadny konkrétny vedecký dôkaz, ktorý by preukazoval účinnosť zdravotných varovaní na etiketách z hľadiska zabránenia nadmernej konzumácii.
Okrem toho osobitné označovanie pre tehotné ženy sa tiež zdá ako neúčinné.
Najlepšími spôsobmi na dosiahnutie stanovených cieľov sú dobré informačné a vzdelávacie kampane, zamerané hlavne na tehotné ženy a mladých ľudí.
Chcem tiež povedať, že nedávno vytvorené Fórum o zdraví a alkohole, ktoré spája všetky zainteresované strany s cieľom boja proti nadmernému požívaniu alkoholu, sa mi javí ako veľmi vhodná iniciatíva a dúfam, že závery fóra môžu tiež pomôcť vyriešiť tento problém.
A nakoniec chcem upozorniť, že jav opitosti mladých ľudí ide ruka v ruke so znížením spotreby vína na jedného obyvateľa v Európskej únii.
Myslím, že na to treba pamätať, pretože tento problém je omnoho zložitejší než by sa zdalo.
Pán predsedajúci, dnešnú večernú rozpravu o stratégii EÚ zameranej na podporu členských štátov pri znižovaní škôd súvisiacich s požívaním alkoholu treba bezvýhradne privítať.
Pokračuje v práci, ktorú som uskutočnila v roku 2001 v rámci správy o mladých ľuďoch a alkohole a jeho negatívnych účinkoch.
Globalizácia trhu s alkoholickými nápojmi a nárast večierkov s cieľom opíjania sa v celej EÚ je fenomén, s ktorým sa pokúšajú bojovať politici ako aj zdravotné organizácie.
Dôležitá je spolupráca na úrovni EÚ kvôli výmene osvedčených postupov a vnímaniu, ako sa s podobnými problémami vyrovnávajú ostatné krajiny.
Približne každú štvrtú dopravnú nehodu možno pripísať požívaniu alkoholu a v EÚ každoročne zahynie pri dopravných nehodách následkom požitia alkoholu 10 000 ľudí, 35 % až 45 % prípadov úmrtí pri dopravných nehodách predstavujú mladí ľudia vo veku od 18 do 24 rokov.
V prípade dopravných nehôd následkom požitia alkoholu sú tieto čísla ešte výraznejšie: dve tretiny zúčastnených boli ľudia vo veku od 15 do 34 rokov a 96 % z nich boli muži.
Odhaduje sa, že v 16 % prípadov zneužívania a zanedbávania detí je príčinným faktorom alkohol.
Vezmime si prípad fetálneho alkoholového syndrómu (FAS) alebo fetálnych porúch alkoholového spektra (FASD): prenatálne zneužívanie alkoholu je bežnou získanou príčinou mentálnej retardácie.
Prednedávnom lekári oznámili, že niečo ako bezpečná úroveň požívania alkoholu počas tehotenstva neexistuje.
V roku 2001, v čase vypracovania mojej správy o mládeži a alkohole, bol fetálny alkoholový syndróm pomerne neznámy.
O šesť rokov neskôr sa už prijíma argument, že ak tento istý alkoholický nápoj má v USA zdravotné varovanie FAS, prečo nemôže mať ten istý výrobok v EÚ to isté varovanie?
Medzi týmito dvomi výrobkami nie je žiadny rozdiel: iba ten, že jeden sa predáva v USA a druhý nie.
Ako povedala slečna Sinnottová, v USA, kde sa používa označovanie FAS, požíva alkohol počas tehotenstva 20 % žien, zatiaľ čo v Írsku 80 %, v Spojenom kráľovstve 75 % a v EÚ ako celku 40 %.
Zavedenie varovaní FAS na alkoholických výrobkoch by bolo jednoduché a v spojení so vzdelávaním v oblasti verejného zdravia by mali významný vplyv pri prevencii fetálneho alkoholového syndrómu v EÚ.
(FR) Vážený pán predsedajúci, pán komisár, dámy a páni, tento večer a v správe pána Foglietta sa uvádzali rôzne čísla.
Chcem upozorniť, že za touto chladnou štatistikou sú predovšetkým ľudské tragédie.
Niekoľko rokov som bol riaditeľom psychiatrickej liečebne a mnohí naši pacienti boli závislí od alkoholu.
V odseku 26 správy sa uvádza, že musíme poznať príčiny.
Dnešný večer sme o tom nehovorili dosť.
Ak chceme rozhodnúť o správnom opatrení, ktoré sa ma prijať v prípade mladých ľudí, starých ľudí a žien, musíme poznať príčiny.
Nalieham preto, aby sa pri každom prijímanom opatrení robil vo všetkých členských štátoch a v Európskej únii ako celku rozsiahlejší výskum, aby sa viac zistilo o tom, prečo títo mladí ľudia cítia potrebu nadmerného pitia.
Prečo veľa pijú tiež starí ľudia, ktorí sú izolovaní doma?
Prečo ľudia pijú v práci?
Kým nezistíme skutočné dôvody tejto nadmernej konzumácie, nedokážeme dať správne odpovede.
Pán predsedajúci, celkove túto správu vítam.
Myslím si, že správa predstavuje správnu rovnováhu medzi uznaním vžitých kultúrnych zvykov a veľmi znepokojujúcim trendom škodlivej konzumácie alkoholu, najmä nárast nebezpečnej kultúry večierkov s cieľom opíjania sa medzi našou mládežou.
Komisia vo svojom prístupe určila kľúčové ciele - ochranu našich detí, boj proti večierkom s cieľom opíjania sa, zníženie počtu zranení a úmrtí z alkoholickej agresivity a zúrivosti, dopravných nehôd a celej oblasti samovrážd.
Moji kolegovia poukázali na oblasti záujmu neobyčajne dobre.
Ja sama by som teraz chcela zdôrazniť, že je potrebné, aby Komisia do svojho zoznamu pridala ako kľúčový cieľ, na ktorom je potrebné pracovať, vážne riziká prenatálneho vystavenia alkoholu a aby tento problém osobitne vyzdvihlo fórum pre problematiku alkoholu a zdravia, ktoré navrhla Komisia.
Žiadam o to preto, lebo oblasť prenatálneho poškodenia spôsobného požívaním alkoholu je jednou z oblastí, ktorú široká verejnosť chápe len nedostatočne.
Počas tehotenstva nie je bezpečné žiadne množstvo alkoholu, pretože alkohol je teratogén (látka spôsobujúca vznik vývojových defektov).
V skutočnosti je alkohol nebezpečnejší počas druhého a tretieho trimestra, čo väčšina tehotných žien nechápe, pretože za nebezpečný z hľadiska užívania liekov alebo drog, alebo akýchkoľvek takýchto látok sa považuje obvykle prvý trimester.
Alkohol je nebezpečný najmä v druhom a treťom trimestri.
Bez hanby a výčitiek potrebujeme, aby prostredníctvom lekárov prebehla vo všetkých členských štátoch výchovná informačná kampaň na okamžité upozornenie tehotných žien na nebezpečenstvá alkoholu v tejto oblasti.
Kolegovia sa zmienili o hyperaktivite a poruche pozornosti.
Existuje tiež Aspergerov syndróm.
V dôsledku politiky v oblasti alkoholu mala lekárska vedecká obec problémy s publikovaním v tejto oblasti.
Nech tento problém prevezme vaše fórum a pokračuje v ňom ďalej.
Záverečné slovo o zneužívaní alkoholu v kombinácii s drogami.
Pätina ľudí v Írsku liečených kvôli problémom s požívaním alkoholu zneužívala aj drogy a z nedávnej štúdie vo Francúzsku vyplynulo, že vedenie vozidla pod vplyvom kanabisu zdvojnásobuje riziko vzniku nehody.
Všetky členské štáty aj vaše fórum sa musia naliehavo zaoberať aj nárastom rozmachu požívania kombinácie viacerých drog a je potrebné zvýšiť technickú podporu na zisťovanie požitia kombinácie drog a technickú podporu treba poskytnúť najmä našim policajným orgánom na zlepšenie cestných policajných kontrol.
(RO) Vážený pán predsedajúci, chcem zablahoželať spravodajcovi.
Výsledky správy majú znížiť poškodenie spôsobené alkoholom a chrániť zdravie a blahobyt občanov EÚ; ako všetci veľmi dobre vieme, alkohol je jedným z najnebezpečnejších faktorov spôsobujúcich choroby a predčasné úmrtia v Európe a tiež rad sociálnych problémov.
Oceňujem fakt, že pozornosť sa venuje zníženiu škodlivých účinkov alkoholu na konzumentov a na tretie osoby, zraniteľné sociálne skupiny, akými sú deti, mladí ľudia a tehotné ženy.
K tomu všetkému môžeme pridať tiež sociálne škody, ako domáce násilie, zanedbávané deti, nezamestnanosť a sociálne vylúčenie.
Dôležitými prvkami na zníženie škodlivých účinkov spôsobených alkoholom je dôležitosť prikladaná vzdelávaniu, informačné a vzdelávacie kampane s cieľom zabrániť nebezpečným a škodlivým účinkom konzumácie alkoholu, ako je výmena osvedčených postupov na európskej úrovni.
Všeobecný prístup správy umožnil odhaliť základné problémy konzumácie alkoholu v Európskej únii a je dôležitým krokom v boji proti nadmernému požívaniu alkoholu.
(FI) Vážený pán predsedajúci, problémy vyplývajúce z nebezpečnej a škodlivej konzumácie alkoholu v posledných rokoch alarmujúco narástli vo všetkých členských štátoch Európskej únie.
Naša spoločnosť za to platí každý rok veľkú cenu z hľadiska priamych aj nepriamych nákladov.
Najakútnejšie problémy požívania alkoholu sa týkajú mladých ľudí.
Mladí sú náchylnejší na telesné aj duševné problémy a na sociálne škody spôsobené ich vlastným pitím alebo pitím druhých.
Problémy požívania alkoholu sa však netýkajú iba mladých.
Alkohol hrá úlohu vo väčšine samovrážd a spôsobuje 17 000 zbytočných úmrtí na cestách ročne.
V sedemdesiatych rokoch zomieralo vo Fínsku každý rok na cirhózu 200 ľudí: teraz zabíja 1 000 ľudí ročne.
Na európskej úrovni musíme prijať naliehavé opatrenia na harmonizáciu dane na alkohol smerom nahor.
Chcela by som vyzvať Komisiu, aby navrhla ambiciózne spoločné ciele pre členské štáty na obmedzenie nebezpečnej a škodlivej konzumácie alkoholu.
(DE) Vážený pán predsedajúci, pán komisár, dámy a páni, Európa nemusí, nesmie a nemôže regulovať všetko.
Sloganmi tejto chvíle, ktoré pri rozhovoroch s občanmi stále opakujeme, sú subsidiarita členských štátov a menej byrokracie.
Právomoc Európskej únie sa stále spochybňuje, ale Európa by mala byť a skutočne musí byť hybnou silou rozvoja.
Právo Komisie na iniciatívu je jej zaručené právo.
V prípadoch, keď neexistuje žiadny legislatívny nástroj, Komisia využíva toto právo iniciatívy na upozornenie na pálčivé témy, upozorňuje členské štáty na porušovanie a vyzýva na činnosť.
To je právny základ tohto návrhu Komisie a my ho musíme využiť.
Musíme obmedziť nepriaznivé účinky riskantného a nadmerného požívania alkoholu na zdravie a jeho sociálne a hospodárske dôsledky.
Je potrebné formulovať európsku stratégiu s cieľom podporovať členské štáty v ich úsilí znížiť a zabrániť škodám súvisiacim s alkoholom.
Ako bolo práve povedané, zahŕňa to výskum hlavných príčin.
Zahŕňa to však aj informovanie, inštruktáž a zvyšovanie informovanosti verejnosti a toto je jadro problému, toto sú kľúčové body.
Každý jednotlivec sa môže slobodne rozhodnúť.
Ale jednotlivci môžu využívať túto slobodu iba ak sú informovaní o dôsledkoch a účinkoch svojho konania.
Rozhodujúcimi faktormi sú výchova a vzdelávanie.
Výchova v rodine, na ktorú by sme sa mali zamerať, kladie základy pre usporiadaný a solídny spôsob života a tú sprevádza školské vzdelanie a poučenie.
To isté sa vzťahuje na informácie o alkohole.
Podporujem správu Parlamentu, ktorá v mnohých oblastiach vylepšuje dokument Komisie.
Rozhodne som však proti výzvam na zdravotné varovania.
O označovaní alkoholu existujú jasné pravidlá.
Etikety udávajú obsah alkoholu.
Základným spôsobom prenosu informácií je transpozícia a pochopenie, čo sa na etiketách hovorí.
To sú všeobecné vedomosti, dámy a páni!
Každý musí byť schopný využiť tieto informácie pre seba zodpovedným spôsobom.
To isté sa vzťahuje na väčšinu vecí v živote: jedenie a pitie, práve tak ako na cvičenie, šport a fitnes.
(BG) Vážený pán predsedajúci, pán komisár, je potešiteľné, že Európsky parlament prijíma túto stratégiu ako včasné a dôležité opatrenie.
Požívanie alkoholu, ktoré sa často zmení na nadmerné požívanie, sa dotýka veľkého počtu ľudí vrátane detí a mladistvých.
Je to hrozba, ktorú spoločnosť stále neuznáva, pravdepodobne kvôli nedostatku informácií.
Nadmerné požívanie alkoholu postihuje nielen individuálny zdravotný stav a reprodukčné zdravie, ale tiež poškodzuje zdravotnícke systémy, zvyšuje protispoločenské správanie, vedie k rastúcej miere zločinnosti a predčasného ukončenia školskej dochádzky a z tohto dôvodu k poklesu miery vzdelanosti.
Preto potrebujeme programy na informovanie verejnosti, vzdelávacie a preventívne programy na vytvorenie špecifického typu správania.
V tejto správe som našla dve kľúčové slová: riziko a bezpečnosť.
S cieľom dosiahnuť solidaritu v politike by Európska komisia mohla prediskutovať dve dôležité opatrenia: navrhnúť, aby členské štáty implementovali cielený program na rozsiahlu štúdiu vplyvu požívania alkoholu a vplyvu informovania občanov o tomto probléme a vytvoriť špecializovaný fond pre preventívne programy, do ktorého by sa mohla vyčleniť časť príjmov z reklamy na alkohol.
(LT) Boj proti škodlivým účinkom alkoholu je starý ako čas.
Suchý zákon a rôzne zákazy, ktoré sa zaviedli v niektorých krajinách, nemali pozitívne výsledky.
Oznámenie Komisie o stratégii EÚ na podporu členských štátov pri znižovaní rozsahu škôd súvisiacich s požívaním alkoholu je však veľmi dôležitou iniciatívou.
Komisia na základe zovšeobecnenia skúseností členských štátov a identifikácie problémov spoločných pre všetky štáty predstavila priority na znižovanie rozsahu škôd súvisiacich s požívaním alkoholu Panuje presvedčenie, že implementácia dôležitých prijatých priorít, ako je ochrana mladých ľudí, detí a doposiaľ nenarodených detí v tele matky, prevencia pitia počas jazdy a ďalšie obmedzenia, urobí našu spoločnosť zodpovednejšou, zdravšou a striedmejšou.
Chcem zdôrazniť obrovské riziká, ktorým sú vystavení mladí ľudia, ktorí pijú alkohol.
Je to smutné, ale vek, od ktorého je dovolené piť alkohol, sa v mnohých krajinách neustále znižuje.
Preto sú veľmi dôležité osvedčené postupy.
Chcem navrhnúť spojenie praxe znižovania rozsahu škôd súvisiacich s požívaním alkoholu mladými ľuďmi s programami EÚ pre mladých ľudí.
Vypracovanie a vykonávanie takýchto programov by im pomohlo vyplniť voľný čas a chrániť ich pred zhubnou konzumáciou alkoholu.
(DE) Vážený pán predsedajúci, myslím si, že alkohol bol nebezpečný v minulosti a alkohol je nebezpečný dnes.
V odseku 5.4.1 svojho návrhu Komisia správne uvádza, že striedme požívanie alkoholu poskytuje určitú ochranu pred koronárnymi srdcovými chorobami ľudí vo veku nad 45 rokov, domnievam sa však, že povedať, že malé množstvo alkoholu vám prospieva, je mýtus založený na slabých vedeckých základoch.
Alkohol je nebezpečný.
Je to jed a aj v malých množstvách má vplyv na zdravie.
Samozrejme sa musia stanoviť prahové hodnoty tolerancie.
V rôznych európskych krajinách sme sa naučili, ako zaobchádzať s drogou, akou je alkohol.
Napríklad Briti pestujú z hľadiska konzumných zvykov to, čomu sa hovorí alkoholové záťahy.
Spotreba na jedného obyvateľa je relatívne nízka, napriek tomu sa tam občas vyskytujú tieto extrémy, ktoré sú príčinou veľkých škôd.
V Rakúsku sme takzvaní integrační konzumenti.
Máme relatívne vysokú spotrebu na jedného obyvateľa, ale menej extrémov.
Preto existujú veľmi veľké rozdiely medzi jednotlivými národmi v závislosti od národného historického vývoja.
Komisia pristupuje k tomuto problému správne.
Hovorí, že to neoslobodí členské štáty od ich zodpovednosti.
Napriek tomu existujú európske úlohy, ktoré sa môžu riešiť spoločne.
Jedným príkladom je pokus vytvoriť vhodnú databázu.
Štatistiky sa veľmi odlišujú.
Je chybou domnievať sa, že v minulosti bolo menej škôd súvisiacich s požívaním alkoholu.
Diagnostický prístup v tej dobe bol odlišný a verejnosť bola o tomto probléme menej informovaná.
Preto si myslím, že pre nás v Európe je dôležité vedieť, o čom v skutočnosti hovoríme.
Dôležité je tiež riešiť nové javy v konzumných vzoroch.
Jedným je skutočnosť, že rastúci počet mladých ľudí začína piť vo veľmi skorom veku, čo spôsobuje veľmi vážne škody.
Pokiaľ ide o otázku označovania všeobecne, dovoľte mi povedať, že si myslím, že nespĺňa to čo potrebujeme.
Bolo by nesprávne domnievať sa, že taký zložitý jav, ako je požívanie alkoholu, sa dá jednoducho vyriešiť prilepením nálepky na fľašu.
Bol by to jednoduchý spôsob ako sa vyhnúť našej politickej zodpovednosti.
(SV) Vážený pán predsedajúci, stratégiu vítam, aj keď si myslím, že bola zriedená.
Konečne tu je jednoduchý dokument s cieľmi, ktoré sa dúfajme môžu iba rozvíjať.
Pozitívnou vecou vzhľadom na stratégiu je, že ukazuje, ktoré metódy fungujú pri znižovaní konzumácie alkoholu a teda pri znižovaní škôd a tragédií spôsobených alkoholom.
Ak sa však metódy navrhované v správe majú v členských štátoch EÚ využívať v plnej miere, musí sa prispôsobiť legislatíva.
Predovšetkým sa musia znížiť dovozné kvóty.
Keď sa alkohol môže v zásade voľne dovážať z druhých krajín, úsilie krajín zamerane na použitie reštriktívnych opatrení sa marí alebo znemožňuje.
Okrem toho by sa z dôvodov verejného zdravia mali zvýšiť minimálne dane.
Chcela by som tiež, aby sa na alkohole zaviedli presne také isté zdravotné varovania, ako sú na tabaku.
Preto na vás nalieham, aby ste hlasovali proti pozmeňujúcim a doplňujúcim návrhom, ktoré tento text oslabujú.
(FI) Vážený pán predsedajúci, jedno z najčastejšie používaných prísloví v mojej krajine opisuje alkohol ako nápoj rozumného.
To určite nie je správa, že alkohol by z niekoho urobil múdreho, ale že je vhodný iba pre tých, ktorým sú blízke pojmy ako zmysel pre vhodnú dobu a striedmosť.
Preto nemám žiadny problém súhlasiť s tým, keď tieňová spravodajkyňa našej skupiny pani Sommerová upozorňuje na stratégiu na zabránenie škodám súvisiacim s požívaním alkoholu.
Musíme začať uznaním, že existujú rôzne kultúry požívania alkoholu a nachádzať účinné riešenia skutočných problémov, t.j. nadmerného požívania alkoholu a požívania alkoholu maloletými Nie je potrebné znevažovať výrobky samotné ani striedmu konzumáciu.
Preto potrebujeme spoluprácu zo strany rôznych agentúr a vnútroštátne riešenia miestnych problémov.
V jednej záležitosti však predsa len opatrenie EÚ nechcem vidieť a to je všeobecná úprava daňových úrovní na alkohol smerom nahor.
Musíme uznať, že náklady na verejné zdravie spôsobené nadmerným požívaním alkoholu sú obrovské a nebude možné ich kontrolovať, kým nebudeme mať spoločné nástroje hospodárskej politiky.
V tomto ohľade je žiaľ dobrým príkladom moja vlastná krajina.
Po ukončení práva na obmedzenie dovozu alkoholu, členstvo v EÚ prinútilo Fínsko znížiť daň na alkohol.
Z nedávnej štúdie vyplýva, že odvtedy, ako sa v roku 2007 znížila daň na alkohol, počet náhlych úmrtí súvisiacich s požívaním alkoholu zreteľne vzrástol a spotreba začala prudko stúpať.
Nárast oproti hodnotám z roku 2003 bol 17 % a to nezohľadňuje ďalšie následky.
Problémy nášho verejného zdravia sú také vážne, že sme znova prinútení zvýšiť dane.
Kedysi som ja sama navrhovala jednoducho neposlušnosť zo strany jednotlivých členských štátov, konkrétne obmedzenie dovozu na základe článku 30 alebo 95 zmluvy po skončení prechodného obdobia.
Vtedy sa žiaľ, nič neurobilo a teraz celý národ platí cenu, národ, ktorý zrejme nie je dosť rozumný.
Nedávno som videl reportáž v televízii zachytávajúcu mladých ľudí zo škandinávskych krajín, čo idú na výlet loďou v piatok večer do Estónska, napríklad, kúpia si tam dne veľké bedne vodky a cestou späť sa opijú do bezvedomia.
Avšak nadmerné pitie v podobných a iných variáciách je vidieť vo všetkých krajinách Európskej únie.
Je isté, že opatrenia vedúce k zníženiu pitia alkoholu sa priaznivo odrazia na zdravotnom stave obyvateľstva, jeho sociálnych podmienkach, v pracovných i mimo pracovných úrazoch a dopravných nehodách.
Rád by som sa zameral najmä na zdravotnú škodlivosť nemierneho požívania všetkých druhov alkoholických nápojov.
Tu treba neustále upozorňovať, najmä mladých ľudí, že i pravidelné konzumovanie piva vedie k alkoholizmu, čo nie je o nič menej závažné ako etylizmus vzniknutý na báze vína či destilátov.
Je strašné, keď ľudia stále ľahkovážne podceňujú závažné ochorenie pečene vedúce často k cirhóze a nezriedka až k smrti.
Pravidelné pitia pozvoľna mení nielen vôľové a charakterové vlastnosti jedinca, pričom mu zničí rodinný život, ale mení mu aj neuropsychické vlastnosti často závažného charakteru.
Schopnosť mladého alkoholika pestovať vyššie ciele, ideály sa vytráca a citový život sa natoľko otupí, že sú ťažkosti vytvárať zdravé vzťahy prípadne rodinné prostredie.
Fetálny alkoholový syndróm ťažkým spôsobom poškodzuje matku, ale najmä dieťa, čo vedie k mentálnej retardácii a novorodeneckým malformáciám.
Je prekvapujúce, že v mnohých členských krajinách sa venuje informovanosti pre tehotné matky v tomto smere tak málo pozorností.
A nakoniec je škandalózne, koľko ľudí riadi automobil či motocykel pod vplyvom alkoholu.
A tu by som sa prihováral možno aj za harmonizáciu na pôde celej EÚ, kde by mala platiť nulová tolerancia obsahu alkoholu v krvi u vodiča.
v mene skupiny ITS. - (RO) Vážený pán predsedajúci, vážení kolegovia, konzumácia alkoholu je zvyk prenášaný z generácie na generáciu.
V niektorých krajinách existuje príslovie o požívaní alkoholu, podľa ktorého by to mala byť výlučne záležitosť mužov.
Na zníženie škodlivých účinkov nebezpečnej a škodlivej konzumácie alkoholu deťmi a tehotnými ženami neexistuje veľa prístupov.
Alkohol má početnejších a rozmanitejších konzumentov ako tabak, tradičné techniky výroby znamenajú nekontrolované marketingové metódy a s tým spojené riziká.
V takom prípade je nevyhnutné, aby článok 16 v správe podporil prístup inovačných spôsobov šírenia informácií a zvyšovania informovanosti súvisiacej s požívaním alkoholu.
Používanie varovaní na etiketách alkoholických výrobkov podobných tým, ktoré sa používajú na tabakových výrobkoch sa však nedá považovať za inovačný prístup, pretože v prípade tabaku sa neukázalo ako dostatočne účinné.
Je potrebné vykonať európsky prieskum vplyvu týchto varovných postupov na závislých konzumentov, bez ohľadu na ich vek a pohlavie, ale aj na vnútorný trh.
Európsky parlament musí predložiť jednoznačné uznesenie, aby dal určitý čas na vypracovanie ďalších informácií a metód na zlepšovanie informovanosti, ktoré členským štátom poskytnú účinný rámec na boj proti nadmernému požívaniu alkoholu a podporenie striedmeho a zodpovedného požívania alkoholu.
člen Komisie. - Pán predsedajúci, chcel by som tiež poďakovať všetkým poslancom za veľmi zaujímavú rozpravu.
Rád by som vám povedal príbeh z gréckej mytológie.
Tento príbeh nájdete zobrazený na mozaikách v Pathose na Cypre.
Je to príbeh o prvých pijanoch vína.
Sluha boha Dionýzia ukradol víno a dal ho po prvýkrát ľuďom.
Ľudia ho vypili a po prvýkrát v histórii ľudstva sa opili, mysleli si, že boli otrávení a sluhu, ktorý im dal víno, zabili.
Dnešné riešenia sú omnoho zložitejšie a musíme nájsť odlišný prístup.
Každý si zvolil odlišný prístup.
Niektorí hovoria, že sme zašli priďaleko, iní zase, že sme nezašli dosť ďaleko.
Niektorí by od nás chceli, aby sme vydávali zákony na všetko, iní zase, že všetko by mali robiť členské štáty.
Skutočnosť je taká, že riešenie sa nachádza niekde uprostred.
Máme dopĺňať členské štáty a podporovať ich v ich politikách, to však neznamená, že tu nie je žiadna úloha pre Európsku úniu, jej úlohou sa zaoberá správa a hovorili o nej aj poslanci.
Pomocou právnych predpisov sa však nedá riešiť všetko.
Preto musíme dať tomuto fóru šancu pracovať a priniesť konkrétne výsledky, ktoré budeme monitorovať.
Avšak, ako už bolo povedané, zároveň v členských štátoch existujú právne predpisy o mnohých týchto aspektoch.
To, čo chýba a spôsobuje problémy je implementácia.
Pri dosahovaní pozitívnych výsledkov nám preto pomôže vyvíjanie tlaku na členské štáty.
Bez ohľadu na to, čo každá strana očakávala, nemali by sme podceniť dôležitosť skutočnosti, že po prvýkrát sme na európskej úrovni uznali, že existuje problém týkajúci sa škôd súvisiacich s požívaním alkoholu, že by mala existovať európska stratégia - ktorú sme prijali dnes - a že teraz máme európsku diskusiu, európsku iniciatívu a európsku činnosť.
Toto je dôležité.
Žiadny členský štát nemôže tento problém vyriešiť izolovane a žiadny členský štát nie je voči tomuto problému imúnny.
Večierky s cieľom opíjania sa, ktoré bývali problémom severozápadnej Európy, sú teraz v Španielsku.
Preto je vidieť, že v dôsledku kultúrnej výmeny a ďalších dôvodov - sociálni analytici by mohli vysvetliť prečo sa to deje - máme tie isté problémy aj keď prejdeme cez hranice a týmto problémom nestoja v ceste žiadne geografické bariéry.
Tieto problémy existujú v celej Európskej únii.
Toto je prvý, i keď nie posledný dôležitý krok.
Ak neuvidíme výsledok v rozumnom čase, potom môžeme túto stratégiu prehodnotiť, opätovne posúdiť a preskúmať a prijať odlišný prístup alebo odlišný smer.
Nateraz sme však na správnej koľaji.
Ešte raz sa chcem poďakovať spravodajcovi, výboru a poslancom za podporu tejto stratégie.
Teším sa na prácu s vami pri dosahovaní výsledkov, ktoré si všetci želáme.
Rozprava sa skončila.
Hlasovanie sa uskutoční zajtra.
Písomné vyhlásenia (článok 142)
písomne. - (HU) Nadmerné požívanie alkoholu je pohromou európskych spoločností.
Strácame nespočetné životy chorobami spôsobenými požívaním alkoholu a počet obetí jazdy pod vplyvom alkoholu je v členských štátoch tiež veľmi vysoký.
Konzumácia alkoholu a zvyky v rôznych krajinách a vlastne v rôznych regiónoch sú rozdielne a preto je správne, že obranné stratégie sa vytvárajú v členských štátoch.
Napriek tomu sú však potrebné individuálne smernice EÚ.
Mladistvých musíme chrániť pred alkoholom všetkými možnými spôsobmi a aby sme to dosiahli, sú potrebné ešte prísnejšie sankcie.
Pre vodičov v celej EÚ sa musí zaviesť nulová tolerancia v duchu hesla "nepi keď šoféruješ" a hladina alkoholu v krvi 0,00 %.
Ako to však presvedčivo ukázala ponižujúca chyba americkej prohibície, so samotnými zákazmi nepokročíme.
Musíme propagovať správne návyky pri konzumácii alkoholu a konzumácii piva a vína s nízkym obsahom alkoholu.
Musíme konať rozhodne proti obchodovaniu s takými druhmi alkoholu, ktoré sú pančované, falšované, majú zlú kvalitu a škodia zdraviu.
písomne. - Znepokojujúcim trendom je, že v posledných rokoch sa výrobcovia alkoholu výrobkami, ako sú nápoje s nižším obsahom alkoholu, zameriavajú na neplnoletých požívateľov alkoholu.
Medzi mládežou narastá požívanie alkoholu formou večierkov s cieľom opíjania sa a je dôležité, aby sme tento vývoj účinne riešili.
Som presvedčený, že to môžeme dosiahnuť prinútením supermarketov a obchodov, aby lepšie oddeľovali nápoje s nižším obsahom alkoholu od nealkoholických nápojov.
Nápoje s nižším obsahom alkoholu, spolu s ďalšími alkoholickými nápojmi, by tiež mali byť označené primeranými varovaniami o možnom ohrození zdravia.
Som rád, že moje zmeny a doplnenia spolu s týmito riadkami boli začlenené do správy.
Samozrejme, že na účinné riešenie požívania alkoholu neplnoletými a večierkov s cieľom opíjania sa, vlády jednotlivých členských štátov sa musia zamerať aj na zmenu postoja spotrebiteľa voči alkoholu.
Preto vítam zameranie na informačné kampane a kampane na zvyšovanie osvety, napríklad prostredníctvom školských vzdelávacích programov.
Podporujem tiež odporúčania, aby sa obsah alkoholu v krvi pre nových vodičov stanovil čo najbližšie k hodnote 0,00 %.
Som presvedčený, že široká dostupnosť dychových analyzátorov navrhovaná v správe môže pomôcť odstrašiť vodičov pred jazdou pod vplyvom alkoholu.
Vlády jednotlivých členských štátov môžu urobiť viac na zabezpečenie dostupnosti verejnej dopravy pre vodičov, ktorí požili alkohol.
Konzervované mlieko na ľudskú spotrebu (zmena a doplnenie smernice 2001/114/ES) - Spoločná organizácia trhu s mliekom a mliečnymi výrobkami (zmena a doplnenie nariadenia (ES) č. 1255/1999) - Dodatočné pravidlá o spoločnej organizácii trhu s mliekom a mliečnymi výrobkami (zmena a doplnenie nariadenia (ES) č.
2597/97) (rozprava)
Ďalším bodom je spoločná rozprava o
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu smernice Rady, ktorou sa mení a dopĺňa smernica 2001/114/ES o určitom čiastočne alebo úplne dehydrovanom konzervovanom mlieku na ľudskú spotrebu - C6-0083/2007 -,
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu nariadenia Rady, ktorým sa mení a dopĺňa nariadenie (ES) č. 1255/1999 o spoločnej organizácii trhu s mliekom a mliečnymi výrobkami - C6-0084/2007 - a
správe pani Elisabeth Jeggleovej, v mene Výboru pre poľnohospodárstvo a rozvoj vidieka, o návrhu nariadenia Rady, ktorým sa mení a dopĺňa nariadenie (ES) č. 2597/97, ktorým sa ustanovujú dodatočné pravidlá o spoločnej organizácii trhu s mliekom a mliečnymi výrobkami pre konzumné mlieko - C6-0085/2007 -.
členka Komisie. - Pán predsedajúci, dovoľte, aby som začala poďakovaním Parlamentu, Výboru pre poľnohospodárstvo a rozvoj vidieka a najmä spravodajkyni pani Jeggle za jej konštruktívnu správu o balíčku opatrení týkajúcich sa mlieka.
Tento balík obsahuje zmeny a doplnenia troch právnych aktov.
Prvá sa týka smernice o konzervovanom mlieku, v ktorej teraz umožňujeme štandardizáciu obsahu bielkovín, plne v súlade s normami Codex.
Spĺňa to dlhoročnú požiadavku mliekarenského priemyslu a vývozcov sušeného mlieka a výrazne sa tým zlepší ich pozícia voči konkurentom z tretích krajín.
Nielen priemysel a obchod, ale tiež výrobcovia mlieka - naši poľnohospodári - môžu očakávať prínos, pretože táto štandardizácia bielkovín môže priniesť vyššie zhodnotenie mlieka.
Okrem toho, predpovedaná veľká požiadavka na bielkoviny ľahko absorbuje nárast dostupných množstiev bielkovín.
Vítam vašu plnú podporu tohto návrhu.
Druhý návrh sa týka organizácie spoločného trhu s mliekom a mliečnymi výrobkami.
Tu navrhujeme celý rad úprav, ktorým Európsky parlament vyjadril svoju plnú podporu.
Medzi tieto úpravy patrí návrh na zníženie intervenčnej ceny sušeného nízkotučného mlieka, ako matematický výsledok nižšieho obsahu bielkovín v dôsledku štandardizácie.
Zahŕňa odstránenie systému spúšťacích cien na každý členský štát v systéme intervenčného masla.
Zahŕňa tiež zrušenie kvót na maslo pre jednotlivé členské štáty ako kvalifikačné kritérium pre pomoc, zrušenie pomoci na predaj armáde a zrušenie povinného používania dovozných licencií.
Vaša zmena a doplnenie na udržiavanie súkromného skladovania smotany a sušeného nízkotučného mlieka je trochu prekvapujúca, pretože tieto programy sa v praxi nikdy nepoužívali a možno ich považovať za zastarané.
Okrem toho sa udržiava súkromné skladovanie masla, preto nie je žiadna reálna potreba udržiavať tento program pre smotanu.
Pokiaľ ide o vaše zmeny a doplnenia programu školského mlieka, sme naladení na rovnakú vlnovú dĺžku.
Zavedením navrhovanej jednotnej sadzby pomoci sa systém zjednoduší.
GR AGRI už skúmalo rôzne možnosti revízie programu školského mlieka a uvítalo, že členské štáty predkladajú návrhy na vylepšenie tohto systému ako aj na zahrnutie ďalších výrobkov do programu.
Výsledné zmeny systému budú čoskoro predložené v Riadiacom výbore pre mlieko a mliečne výrobky.
Dúfam, že sa nájde dohoda medzi Parlamentom, Radou a Komisiou na zvýšení úrovne pomoci pre školské mlieko na 18,15 EUR na 100 kilogramov.
Pokiaľ ide o vašu zmenu a doplnenie na vytvorenie mliečneho fondu na financovanie programu reštrukturalizácie, zdôraznila by som, že návrhy obsiahnuté v balíčku opatrení týkajúcich sa mlieka skutočne nemajú reštrukturalizačný charakter.
Preto mám veľké problémy s uvedením týchto základných technických a zjednodušujúcich opatrení do súladu s uvedomovanou potrebou vytvoriť rozpočtovú položku nového "mliečneho fondu".
Diskusie o potrebe vhodných opatrení pre sektor mlieka by sa mali uskutočniť so zreteľom na blížiace sa diskusie zdravotnej kontroly a rôzne diskusie, ktoré budeme mať o budúcnosti spoločnej poľnohospodárskej politike.
Tretí právny akt sa týka liberalizácie trhu s konzumným mliekom, kde som si tiež všimla, že máme rovnaké názory.
Návrh vypustiť 0,2 % toleranciu pre obsah tuku sa zdá byť prijateľný.
Navrhujete tiež, aby sa spomenula smernica 2000/13/ES.
Vedzte prosím, že táto smernica sa uplatňuje automaticky.
Takže s radosťou konštatujem, že naše názory sa vcelku zhodujú.
Ďakujem vám za všetku vašu prácu.
Teším sa na pokračovanie našej diskusie dnes večer.
spravodajkyňa. - (DE) Vážený pán predsedajúci, pani komisárka, dámy a páni, každý v tejto chvíli hovorí o dobrej a stabilnej situácii na trhu s mliekom a mliečnymi výrobkami a o zvýšení cien mlieka, ktoré z nej vyplývajú.
Zvýšenie cien mlieka, ktoré poľnohospodári naliehavo potrebovali, poskytuje nové palivo pre veľa diskutovanú otázku kvót.
Dnes chcem rozprávať o balíku opatrení týkajúcich sa mlieka a mliečnych výrobkov a začnem tým, že túto príležitosť využijem na poďakovanie pani komisárke a jej kolegom za dobrú spoluprácu.
Predložili tri dobré a premyslené návrhy a preto Parlament nepredkladá veľa pozmeňujúcich a doplňujúcich návrhov.
Myslím si však, že naše návrhy na zmeny a doplnenia poskytujú podnety na zamyslenie a dúfam, že Komisia a Rada ich podporia rovnakým spôsobom ako Výbor pre poľnohospodárstvo.
Prvá správa predložená Komisiou obsahuje zmeny a doplnenia smernice Rady o určitom čiastočne alebo úplne dehydrovanom konzervovanom mlieku na ľudskú spotrebu.
V tejto správe Komisia navrhuje štandardizáciu obsahu bielkovín na minimálny obsah 34 %, vyjadrený v beztukovej sušine.
Táto štandardizácia umožní európskym výrobcom súťažiť s výrobcami z tretích krajín za rovnakých podmienok.
Toto zjednodušenie medzinárodného obchodu je vítané a je jedným z dôvodov, prečo Výbor pre poľnohospodárstvo prijal túto správu bez pozmeňujúcich a doplňujúcich návrhov a iba s jedným hlasom proti.
Takáto štandardizácia šetrí peniaze a to je dôvod, prečo v druhej správe navrhujem program pre mliečny fond, aby sa všetky usporené peniaze mohli zachovať v sektore mlieka a mliečnych výrobkov.
Návrh Komisie, ktorým sa mení a dopĺňa nariadenie o spoločnej organizácii trhu s mliekom a mliečnymi výrobkami poskytuje niekoľko dôležitých technických úprav, ktoré určite tiež prinesú zlepšenia.
Po prvé, zníži intervenčnú cenu sušeného odstredeného mlieka v priemere o 2,8 %.
Zrušením opatrenia na spustenie intervencie v prípade masla, zrušením národnej triedy pre kvalitu masla, zavedením definície štandardnej kvality, zrušením pomoci na predaj armáde a zrušením povinného používania dovozného povolenia sa obmedzí byrokracia.
Celkom jednoznačne som však proti zrušeniu súkromného skladovania smotany a sušeného odstredeného mlieka.
Toto skladovanie predstavuje bezpečnostnú sieť a myslím si, že by sme o tom mali diskutovať v kontexte zdravotnej prehliadky a nie balíka opatrení týkajúcich sa mlieka a mliečnych výrobkov.
Bezpochyby správny je však návrh na zavedenie jednotnej sadzby pomoci na školské mlieko.
Pomoc na výrobky, ktoré sú predmetom tohto nariadenia, by sa však vzhľadom na dôležitosť školského mlieka pre výživu mala podstatne zvýšiť zo 16,11 EUR na 100 kg na 18,15 EUR na 100 kg.
Naliehavo potrebné je tiež rozšírenie sortimentu výrobkov.
Teraz sú dostupné niektoré nové fantastické mliečne, tvarohové a jogurtové výrobky, ktoré dokážu uspokojiť chute a záľuby každého a ak by sme zaviedli inovačné školské programy, mohli by sme zvýšiť záujem detí o tieto výrobky a urobiť tak zároveň aj niečo pre výživu.
Očakávané úspory v období rokov 2008 - 2013 vo výške 117,3 milióna EUR, vyplývajúce zo štandardizácie bielkovín, alebo ďalšie možné úspory v rámci organizácie trhu s mliekom by sa mali použiť na podporu sprievodných opatrení a reformy sektora mlieka a mliečnych výrobkov.
V súvislosti s rozpravou o zdravotnej prehliadke by som bola celkom pripravená aj na diskusiu o tejto veci.
Toto opatrenie je určené na uľahčenie navrhovaného programu pre mliečny fond.
Zdroje by sa mohli využívať v kontexte podpory predaja v sektore mlieka a mliečnych výrobkov, na lepšie informácie o výžive a tiež na ďalšie sprievodné opatrenia, ako je modernizácia výroby mlieka v oblastiach, v ktorých sú ťažšie podmienky a v horských oblastiach.
Túto druhú správu prijal výbor jednomyseľne.
Tretia správa sa týka konzumného mlieka.
Navrhuje väčšiu pružnosť pri definícii konzumného mlieka.
Súčasné nariadenie pripúšťa iba tri kategórie konzumného mlieka, ktoré sa v Spoločenstve môžu vyrábať a uvádzať na trh.
Sú to odstredené mlieko (s obsahom tuku najviac 0,5 %), poloodstredené mlieko (s obsahom tuku od 1,5 % do 1,8 %) a plnotučné mlieko (s obsahom tuku najmenej 3,5 %).
Návrh Komisie povoliť výrobu konzumného mlieka, ktoré nezodpovedá týmto trom kategóriám a jeho uvádzanie na trh, pokiaľ je na etikete jasne a čitateľne uvedený obsah tuku, je správny.
Toto liberalizačné opatrenie bude znamenať, že by sa mohli zrušiť niektoré národné výnimky, ale tiež rozšíri možnosti spotrebiteľov, čo by určite mohlo oživiť obchod v rámci Spoločenstva.
Aby sa zabránilo akejkoľvek neistote, na obale by sa mal jasne uvádzať obsah tuku v percentách, ktorý by bol priamo spojený s opisom výrobku, .
Ďalej si myslím, že je zbytočné pri označovaní obsahu tuku stanoviť tolerančné rozpätie +/-0.2 %, pretože by to nezvýšilo jasnosť, ale pravdepodobne by to prekážalo realizácii.
Tieto dva návrhy na zmeny a doplnenia, podobne ako túto tretiu správu prijal výbor tiež jednomyseľne.
Vzhľadom na jasné stanovisko Výboru pre poľnohospodárstvo som presvedčená, že aj počas zajtrajšieho plenárneho hlasovania podporí celý balík opatrení týkajúcich sa mlieka a mliečnych výrobkov jasná väčšina.
Nemôžem však akceptovať tri návrhy na zmeny a doplnenia od skupiny ALDE.
Tieto návrhy neprinášajú podstatné vylepšenie správy.
Tretí návrh na zmenu a doplnenie sa vzťahuje iba na školské mlieko, čo by bolo proti tomu, čo chceme, konkrétne zlepšiť zásobovanie celým sortimentom výrobkov.
Žiaľ, tento návrh na zmenu a doplnenie musím preto tiež zamietnuť.
Všetkým kolegom vo Výbore pre poľnohospodárstvo a v skupine srdečne ďakujem.
Ďakujem im za ich dôveru a za dobré pracovné vzťahy.
v mene skupiny PPE-DE. - Pán predsedajúci, chcel by som začať blahoželaním pani Jeggle k jej trom správam - balíku opatrení týkajúcich sa mlieka.
Hneď od začiatku bolo veľmi jasné, že existuje všeobecný súhlas s jej správami a tento súhlas dal komisár najavo.
Poslanci žiadali túto rozpravu, aby mohli diskutovať o širších problémoch, ktoré ovplyvňujú európsky mliekarenský priemysel a výnimkou nebudem ani ja.
Až donedávna boli mliekarne v priemysle Spojeného kráľovstva popoluškou.
Mnohí mliekari ukončili podnikanie kvôli nečestným hospodárskym praktikám supermarketov, ktoré im umožnili stlačiť cenu mlieka na 17 penny za liter, zatiaľ čo verejnosti ho predávali za 50 penny za liter.
Stojí za to pripomenúť, že aj 50 penny za liter mlieka je ešte stále polovica ceny, za ktorú v našich supermarketoch kúpite fľašu vody a fľašu vody nemusíte oteliť ani k nej volať veterinára, aby sa o ňu postaral.
Nižšie ceny mlieka ako Spojené kráľovstvo mali až donedávna z 27 členských štátov EÚ iba Slovensko, Maďarsko a Litva a výsledkom bolo, že v posledných piatich rokoch v mojom volebnom obvode v Škótsku sme prišli asi o 500 mliekarov.
Teraz sa odhaduje sa, že v Škótsku zostalo 1 400 mliekarní - to je všetko.
Odhaduje sa, že v celom Spojenom kráľovstve každý deň jeden mliekar ukončí podnikanie.
Až teraz, keď sa svetové ceny obilnín - najmä pšenice - takmer zdvojnásobili a spôsobili zvýšenie ceny krmiva a keď rastie tlak na výnosnú poľnohospodársku pôdu pre palivá z biomasy a ďalšie nepotravinové plodiny, niektoré supermarkety začali pri vyhliadke na skutočný nedostatok mlieka panikáriť a následne začali platiť mliekarom trochu vyššiu cenu.
Nakoniec mliekari uvideli trochu svetla na konci tunela a dostávajú aspoň viac, ako je výrobná cena ich komodity.
v mene skupiny PSE. - (ES) Vážený pán predsedajúci, chcem najprv poďakovať spravodajkyni za jej vynikajúcu prácu, pri ktorej sme nemali žiadne problémy s prijatím jej návrhov.
Zvlášť by som jej chcela poďakovať za to, že mi umožnila predložiť ústny pozmeňujúci a doplňujúci návrh týkajúci sa programu školského mlieka.
Teraz chcem zopakovať svoju kritiku týkajúcu sa pokračovania tejto minireformy vzhľadom na to, že na budúci rok sa očakáva veľká reforma spoločnej organizácie trhu a v novembri prebehne kontrola stavu spoločnej poľnohospodárskej politiky a dosiaľ samozrejme nevieme, pani komisárka, či to bude mať na sektor nejaké dôsledky.
Dnes, pani komisárka, nám však realita, ako to vysvetlil pán Stevenson, udáva iný smer.
Cenová kríza v poľnohospodárskej výrobe oživila diskusiu o otázke poľnohospodárskej výroby potravín v Európe.
Moje hodnotenie problémov s mliekom je iné ako vaše.
Podľa môjho názoru hlavná príčina rastu cien mlieka nespočíva vo zvýšenej spotrebe v Ázii, ale v nízkej produktivite Spoločenstva.
Skutočne, výnos v poslednej sezóne bol najnižší za posledných 15 rokov.
Niektoré organizácie hovoria, že Európa bude na uspokojenie svojich potrieb pravdepodobne potrebovať ďalší milión litrov mlieka ročne.
Dnes sú spotrebitelia samozrejme ochromení rastom cien základných potravín a poľnohospodári zase cenou krmiva pre dobytok.
Hoci podobne ako vy, aj ja si myslím, že produkcia biopalív nie je konečnou ani hlavnou príčínou rastu cien, nemali by sme sa nechať oklamať, sú tu iné.
Na stabilizáciu cien nebude stačiť zníženie rezerv ani zmenšenie plochy neobrobenej pôdy.
Komisia by mala venovať veľkú pozornosť iným druhom súčasných špekulácií, napríklad špekuláciám na burzách cenných papierov.
Veľké skupiny budú schopné nárast cien surovín veľmi jednoducho preniesť na spotrebiteľa, v skutočnosti to už robia, pre miestnych výrobcov to však bude omnoho ťažšie a nárast cien bude poškodzovať predovšetkým krehkejšie malé a stredné podniky.
Tento nárast sa skutočne neodráža v cene, ktorú si účtujú poľnohospodári, ako práve povedal pán Stevenson, hospodári dávajú vinu rozdielu medzi cenou, ktorá sa platí im a cenou, ktorú platí spotrebiteľ na spoločnú poľnohospodársku politiku založenú na podporovaní tvorby rezerv.
Preto by som vám pani komisárka odporúčala, aby ste nám tu nehovorili o postupnom znižovaní kvót.
Nízka morálka medzi poľnohospodármi, ktorí pociťujú neistotu z budúcnosti niečoho čo chápu ako ich vlastné, ako ich hlavné aktívum, totiž kvót, ktorých zrušenie, ako bolo oznámené, sa pripravuje, je jednou z bariér opätovného spustenia výroby mlieka v Európe. Rovnako to bolo v deň ostrého poklesu cien mlieka, ktoré priviedlo mnohých výrobcov k prechodu na výnosnejšie a menej prácne plodiny; títo výrobcovia už z rastu ceny nebudú mať úžitok.
Namáhavá práca chovateľov dobytka je znásobená problémami so získaním kvót, problémami so získavaním dobytka...Vedeli ste, pani komisárka, že v súčasnosti musia chodiť európski chovatelia dojníc kupovať dojné kravy do krajín ako Kanada alebo Spojené štáty, pretože na trhu Spoločenstva dobytok nekúpia.
Vzhľadom na to vás chcem pani komisárka požiadať, aby ste na tieto nové okolnosti náležite reagovali, okolnosti, ktoré iba pred dvanástimi mesiacmi boli nemysliteľné a o ktorých dôsledkoch na sektor poľnohospodárskej výroby potravín by sme mali začať diskutovať.
Podľa môjho názoru by sme nemali, ako som čítala na vašom blogu, len dúfať, že to nepostihne veľmi nepriaznivo konkurencieschopnosť európskych poľnohospodárov na svetových trhoch, ale rýchlo reagovať, aby sme tomu zabránili.
v mene skupiny ALDE. - (FI) Vážený pán predsedajúci, chcem poďakovať spravodajkyni, pani Jeggleovej za jej vynikajúce správy.
Mlieko je jednou z najdôležitejších oblastí poľnohospodárskej výroby.
Je omnoho dôležitejšie, ako produkcia hovädzieho mäsa vo veľkej miere závisí od teliat, ktoré podniky na chov dojníc produkujú.
Výroba mlieka je tiež veľmi vhodná pre oblasti, v ktorých sú veľmi zlé prírodné podmienky.
Napríklad, hospodárstva zamerané na chov dojníc v severnej Európe môžu účinne využívať skutočnosť, že orná pôda tam je vynikajúcim zdrojom objemového krmiva, v dôsledku čoho je výroba tiež odolná proti dažďu, mrazu a ďalším nepriaznivým prírodným podmienkam.
Predložené návrhy zjednodušia zákony EÚ, ktoré sa uplatňujú v mliekarenskom priemysle.
Zjednodušil by sa systém tried kvality masla, zrušila prísna klasifikácia obsahu tuku, pomoc na školské mlieko by nezávisela od obsahu tuku a vyjasnil by sa intervenčný systém.
Tieto opatrenia vyzerajú pozitívne a pani komisárke Fischer Boelovej chcem za tieto reformy poďakovať.
Veľkou otázkou je celková reforma sektoru mlieka a mliečnych výrobkov, ktorá má prebehnúť v blízkej budúcnosti spolu s kontrolou stavu, priebežným preskúmaním spoločnej poľnohospodárskej politiky.
Reforma sa zameriava najmä na kvóty na mlieko.
Vďaka kvótam na mlieko sa dosiahla súčasná rovnováha vo výrobe mlieka.
Preto zmizla 1 300 miliónov kilogramová hora masla, ktorú sme mali ešte koncom osemdesiatych rokov a zároveň to umožnilo zaručiť plynulé zásobovanie spotrebiteľov rozmanitým sortimentom poľnohospodárskej výroby.
Vytvoril sa tiež predvídateľný rámec, vnútri ktorého výrobcovia mlieka môžu rozvíjať výrobu.
Podľa môjho názoru je povinnosťou EÚ zaručiť takéto predvídateľné rámce pre výrobu mlieka aj v budúcnosti.
Je to dôležité, pretože sú potrebné investície pokrývajúce časové obdobie trvajúce desiatky rokov a pre rodinné hospodárstva sú to obrovské sumy.
Navyše regulácia výroby je pomalý proces, pretože trvá okolo dvoch rokov, kým sú kravy pripravené na produkciu.
Preto je v záujme spotrebiteľa aj výrobcu, aby kvóty na mlieko zostali aj naďalej.
Ak sa kvóty zrušia, bude to znamenať, že investície poľnohospodárov do nákupu kvót a tým aj do stabilizácie výrobných podmienok vyjdu nazmar.
Predloženú správu by sme chceli s týmito pripomienkami podporiť.
v mene skupiny UEN. - (PL) Vážený pán predsedajúci, pani komisárka, v rámci tejto rozpravy chcem upozorniť na tieto otázky: predovšetkým chcem podporiť návrh spravodajkyne, že úspory, ktoré sú výsledkom tejto reformy, t.j. suma 117 miliónov EUR, by sa mohli použiť na vytvorenie mliečneho fondu.
Po druhé, tento fond by sa mal prideliť predovšetkým tým výrobcom a spracovateľom mlieka, ktorí v dôsledku rastúcej liberalizácie trhu musia uskutočňovať reštrukturalizáciu svojich hospodárskych podnikov alebo spoločností a tiež podporiť konzumáciu mlieka a mliečnych výrobkov a najmä zvýšiť finančnú podporu na dodávanie mlieka a mliečnych výrobkov do škôl.
Po tretie, podporu si zasluhuje aj návrh Komisie týkajúci sa zrušenia troch kategórií mlieka, ktoré sa doteraz uvádzali na trh, t.j. odstredeného, poloodstredeného a plnotučného mlieka.
V dôsledku toho bude možné uvádzať na trh mlieko s ľubovoľným obsahom tuku pod podmienkou, že tento obsah sa jasne označí na obale.
Kým riešenia obsiahnuté v správach, ktoré vypracovala pani Jeggleová, podporujem, pani komisárke Fischer Boelovej by som však chcel pripomenúť, že je potrebná seriózna rozprava vo veci množstiev a budúcnosti výrobných kvót na mlieko, ktoré platia v Európskej únii, pretože tieto sú, najmä v prípade nových členských štátov, očividne nespravodlivé.
Pani komisárka, túto diskusiu ste nám sľúbili, keď ste odpovedali na moju otázku o tejto záležitosti adresovanú Komisii v októbri 2006.
Krajina ako Poľsko s 38 miliónmi obyvateľov má kvótu približne 9 miliónov ton, čo predstavuje 0,23 tony na jedného obyvateľa, kým v Nemecku je toto množstvo 0,33 tony, vo Francúzsku 0,39 tony a v Holandsku až 0,67 tony.
Iba tri roky po vstupe do EÚ je Poľsko, ktoré má ešte aj teraz vynikajúce možnosti na rozvíjanie výroby mlieka, už veľmi blízko k maximálnej hranici a nemôže ju rozvíjať ďalej.
To má veľmi negatívny vplyv na ziskovosť hospodárskych podnikov, ktoré sa špecializovali na výrobu mlieka.
v mene skupiny Verts/ALE. - Pán predsedajúci, nebudem žiadnou výnimkou v tejto rozprave, keď zablahoželám v mene mojej skupiny spravodajkyni za vynikajúci kus práce, ktorá dosiahla celkom nezvyčajný úspech, tak, že sú všetci spokojní.
Pochválil by som tiež Komisiu za to, že konala v tejto veci v predstihu pred kontrolu stavu, pretože toto je kus dobrej, dávno očakávanej práce.
Stručne zhrniem náš vlastný názor na úvodné poznámky zo zasadnutia Národnej únie farmárov Škótska.
Navrhované zmeny nemusia mať nevyhnutne priamy dopad na poľnohospodárov, ale budú viesť k zjednodušeniu, úspore nákladov a efektívnosti celého reťazca a toto všetko zvýši konkurencieschopnosť mliekarenského sektora a ako také by malo prostredníctvom trhu priniesť hospodárom nepriame výhody.
Podľa môjho názoru treba osobitne privítať zjednodušenie režimu školského mlieka.
Aká lepšia cesta existuje na splnenie toľkých poľnohospodárskych, ekonomických a zdravotných cieľov, ako podporovanie pitia mlieka a mliečnych výrobkov európskymi deťmi?
Musíme čestne priznať, že toto zlepšenie logiky systému prišlo veľmi oneskorene.
Keď chválim tento balík, musím súhlasiť s mojim škótskym - ak nie politickým - kolegom, pánom Stevensonom, keď poukazuje na chúlostivú otázku úbohých cien, ktoré poľnohospodári stále musia trpieť, pretože dodávateľský reťazec je za kritickým bodom a veľmi mnohí z tých, ktorí sú zapojení do trhu, zneužívajú svoju pozíciu.
My, ktorí sme tu dnes v noci v Komisii a v Parlamente, sme svoju časť práce, zjednodušenie systému, urobili.
Mohli by sme sa práve tak dobre najprv opýtať, prečo to bolo také komplikované, ale dnes v noci sme svoju prácu urobili.
Teraz musia národné a európske orgány pre hospodársku súťaž rozhodne zasiahnuť v prospech poľnohospodárov, ktorí v dôsledku de facto zneužitia dominantného postavenia najmä supermarketmi, naďalej dostávajú za svoje kvalitné výrobky almužnu.
Ako povedala pani komisárka, kontrola stavu je dobrou príležitosťou, pretože dovtedy, kým EÚ neprijme opatrenia na riešenie tejto chúlostivej otázky, všetko dobré úsilie, ako napríklad tento balík, bude naďalej zatlačené do úzadia a stratené v šume.
v mene skupiny GUE/NGL. - (PT) Vo všeobecnosti možno povedať, že s návrhmi pani Jeggleovej, ktoré predložila v troch správach súhlasíme, najmä s návrhom na využitie rozpočtových úspor na vytvorenie reštrukturalizačného programu, ktorý by sa mohol použiť na podporu odbytu a informovania o výžive o množstvách mlieka a mliečnych výrobkov.
Podobne si myslíme, že je potrebné posilniť rozsah a kvalitu programu školského mlieka rozšírením sortimentu výrobkov, ktoré sa môžu zahrnúť do programu, aby fungoval ako ozajstný programu na podporu spotreby mlieka a mliečnych výrobkov, ktorý by viac vyhovoval chutiam detí a mladých ľudí a venoval náležitú pozornosť výžive a vyváženej strave.
Súhlasíme tiež, že by mali existovať veľmi jasné pravidlá o označovaní konzumného mlieka, pretože sa nám zdá celkom správne, aby sa obsah tuku zahrnul do takzvaného opisu výrobku.
A nakoniec, poznámka o časoch, v ktorých žijeme, keď výroba mlieka nedokáže splniť súčasný dopyt, pretože je potrebné podporiť menej prosperujúcich poľnohospodárov a výrobcov mlieka a zvýšiť dotácie mlieka v oblastiach, ktoré to najviac potrebujú, najmä v Portugalsku, berúc do úvahy, že napríklad v autonómnej oblasti Azorských ostrovov by sa výroba mlieka mohla zvýšiť bez zväčšenia hustoty skladov a že to je extrémne vzdialená oblasť, v ktorej sú výborné podmienky na výrobu mlieka.
V rámci prerokovávanej "minireformy" mlieka chcem osobitne zdôrazniť potrebu prijať na tomto plenárnom zasadnutí pozmeňovacie a doplňujúce návrhy č. 5 a 7, ktorými sa dopĺňa nariadenie európskej smernice o spoločnej organizácii trhu s mliekom.
V návrhu 5 ide o stanovenie jednotnej podpory vo výške 18,15 euro/100 kg na všetky mlieka v režime školské mlieko.
Niet predsa pochýb o tom, že navýšením podpory a zjednodušením tohto režimu prispejeme k naplneniu cieľov v ozdravením výživy a v boji s obezitou u mládeže.
Pozmeňovací návrh 7 zasa vytyčuje hlavné ciele reštrukturalizačného programu pre reformu mlieka.
Ciele programu, ako sú napríklad posilnenie povedomia o ľudskej výžive a posilnenie spotreby mlieka, ale aj modernizácia výroby mlieka napríklad v horských oblastiach, sú povzbudzujúce osobitne pre nové členské štáty.
Veď vo viacerých nových členských štátoch za ostatné roky išlo o neuveriteľnú redukciu výroby mlieka a stavov dobytka až o viac ako 50 %.
Žiaľ, úmerne s tým sa znížila spotreba mlieka pod lekármi odporúčané dávky predovšetkým u detí.
Schválením týchto troch správ Európsky parlament môže prispieť k rovnováhe spotreby aj výroby mlieka vo všetkých štátoch Európskej únie.
(DE) Vážený pán predsedajúci, pani komisárka, dámy a páni, chcem sa pripojiť k poďakovaniu spravodajkyni, pretože si myslím, že drvivá podpora vo výbore dostatočne presvedčivo ukazuje, aká dobrá práca bola vykonaná.
Balík opatrení týkajúcich sa mlieka a mliečnych výrobkov je dôležitým krokom nielen pre európske poľnohospodárstvo, ale predovšetkým na podporenie využívania mlieka vo výžive.
Vyrovnaná výživa je dôležitá najmä pre deti a tu musí mlieko a mliečne výrobky zohrávať hlavnú úlohu .
Zdravý vývoj našich detí závisí od ponuky zdravých potravín, ako sú napríklad miestne mliečne výrobky.
Preto je najdôležitejšie podporovať mlieko a všetky rozličné mliečne výrobky, ktoré deti a školopovinné deti tak veľmi obľubujú, od jogurtov po nealkoholické nápoje a výrobky s nízkym obsahom tuku.
Jedným z dôvodov, prečo je dôležité podporovať predaj mlieka a mliečnych výrobkov je, že je stále jasnejšie, že aj v Európe vedie nezdravé stravovanie k rastúcemu počtu zdravotných problémov.
Rozpočet na reklamu, ktorý je súčasťou balíka opatrení týkajúcich sa mlieka a mliečnych výrobkov, zvýši informovanosť ľudí a to bude na prospech všetkým obyvateľom.
Je životne dôležité, aby úspory, ktoré vzniknutú vďaka reforme, zostali v sektore mlieka a mliečnych výrobkov.
Na záver mi dovoľte povedať, že konečne rastú priame výrobné ceny pre poľnohospodárov , aj keď to určite nie je spôsobené tým, že teraz vyrábame bioenergiu, ale je to najmä výsledok environmentálnych katastrof a lepších trhov v rámci EÚ a mimo nej, t.j. v tretích krajinách.
(FR) Vážený pán predsedajúci, pani komisárka, dámy a páni, najprv chcem zablahoželať pani Jeggleovej k jej vynikajúcej práci.
Podporujem najmä jej ciele na zrušenie pomoci na súkromné skladovanie smotany a sušeného odstredeného mlieka a želanie zaviesť jednotnú sadzbu pomoci na mlieko, ktoré sa distribuuje v školách.
Spolu s niektorými kolegami sa však chcem zmieniť predovšetkým o súčasnom nedostatku mlieka, ktorý nepochybne nie je spôsobený len nárastom celosvetového dopytu, ale tiež znížením dodávok, ktoré sa dalo očakávať, pretože sa podľa môjho názoru dalo predvídať.
V dôsledku reformy spoločnej poľnohospodárskej politiky a poklesu ceny vyplácanej výrobcom mlieka sa niektorí poľnohospodári, napríklad vo Francúzsku, zbavili určitého počtu svojich dojných kráv a zameriavajú sa na hovädzie mäso a teľacinu, alebo napríklad v Nemecku sa úplne vzdali chovu dobytka a namiesto toho pestujú obilie.
Výsledkom je, že Francúzsko má o 100 000 menej dojných kráv ako potrebuje na splnenie svojej kvóty a Európska únia potrebuje na splnenie európskeho dopytu jednu miliardu litrov mlieka.
Tento deficit už má a naďalej bude mať veľký vplyv na ceny mlieka a teda mliečnych výrobkov, ako aj na ceny rôznych potravinárskych výrobkov.
Okrem týchto nárastov stúpne v dôsledku rastúcich cien krmiva pre zvieratá cena základných potravín, ako sú obilniny a mäso.
To spôsobí spotrebiteľom samozrejme ďalšie problémy.
Preto sa domnievam, že je potrebné zaviesť nástroje na stabilizáciu cien.
Predovšetkým je potrebné čo najskôr vytvoriť ďalšie zásoby na zvýšenie bezpečnosti trhu, zvýšiť cenu mlieka vyplácanú výrobcom s cieľom podporiť ich v pokračovaní a zvýšení výroby a pomôcť im pri zvládnutí nárastu cien krmiva pre zvieratá, poskytnúť väčšiu podporu marketingovým a distribučným kanálom, čo najrýchlejšie zvýšiť výrobné kvóty európskeho mlieka a pri preskúmaní spoločnej poľnohospodárskej politiky v roku 2008 vyhodnotiť spoločnú organizáciu trhu s mliekom, z hľadiska súčasného nedostatku a pred akýmkoľvek uvažovaním o zrušení kvót na mlieko v roku 2015.
A nakoniec, chcem upozorniť na ešte ťažšiu situáciu výrobcov mlieka v horských oblastiach, výrobcov, ktorých zastupujem.
Ich výrobné náklady sú vyššie a dodávanie zložitejšie.
Ba čo viac, v niektorých krajinách, napríklad vo Francúzsku, čelia zníženiu pomoci na zber, ktorá kompenzovala časť dodatočných nákladov na zber v horských oblastiach.
Výroba mlieka je jedným zo sektorov, ktorý najviac prispel k ochrane a využívaniu pôdy, najmä v problémových oblastiach.
Preto dúfam, že pri budúcich diskusiách o preskúmaní spoločnej poľnohospodárskej politiky (SPP) a novej SPP sa starostlivo zvážia špecifické problémy horských oblastí.
(DE) Vážený pán predsedajúci, pani komisárka, mlieko je zdravé a dnes o tom hovorí každý.
Mlieko je najstarší energetický nápoj na svete, je to osobitne dôležitý výrobok a je dobré, že o tom dnes diskutujeme.
To, čo nazývame balík opatrení týkajúcich sa mlieka a mliečnych výrobkov, ktorý tvoria tri dokumenty, je iba jedným, aj keď veľmi dôležitým základným pilierom ďalšieho zjednodušenia právnych predpisov EÚ v poľnohospodárstve a reformné a zjednodušujúce opatrenia Komisie v tejto súvislosti sú spravidla veľmi vítané.
Ako vieme, reforma spoločnej poľnohospodárskej politiky je dlhodobý, kontinuálny proces a navrhovaný balík opatrení týkajúcich sa mlieka a mliečnych výrobkov je správnym reformným krokom.
Rím však nebol postavaný za jeden deň.
Pani komisárka to vie lepšie než ktokoľvek iný.
Chcem sa venovať dôležitému politickému aspektu, o ktorom už niektorí kolegovia hovorili: školskému mlieku.
Pri tejto príležitosti Výbor pre poľnohospodárstvo a rozvoj vidieka vyzval na zvýšenie pomoci zo 16,11 EUR na 18,11 EUR na 100 kg.
Táto korekcia je rozumná a bolo správne ju požadovať.
Snáď by sme teraz mohli vážne uvažovať nad programom školského ovocia, ktorému by sa pravdepodobne tiež potešil kolega pani komisárky, pán Kyprianou.
Vzhľadom na to, že hospodárska súťaž je základným liberálnym záujmom, vítam tiež štandardizáciu obsahu tuku v mlieku a v mliečnych výrobkoch, pretože umožní európskym výrobcom zúčastniť sa na spravodlivej hospodárskej súťaži s ich konkurentmi z tretích krajín, Zároveň je správne, dôležité a tiež naliehavo potrebné, aby výrobcovia mlieka a mliekarne dávali ešte viac svojich zdrojov do spoločného fondu, aby mohli na trhu ešte ľahšie presadzovať svoje záujmy.
Aj v tejto oblasti je potrebný ešte veľký kus práce.
Dovoľte mi predložiť myšlienku z pohľadu spotrebiteľov a pozrieť sa do budúcnosti.
Dopyt po mlieku stúpol na celom svete.
Predovšetkým je jasné, že v celej Ázii sa mení životný štýl a stravovacie návyky, t.j. dopyt a ceny stúpajú.
Je škoda, že vyššie ceny sa dajú pripísať najmä obchodu.
Jednako len musíme byť úprimní aj k našim občanom.
Vyššie ceny hovoria do určitej miery pravdu o životnom prostredí.
Napríklad je nepochopiteľné, že liter mlieka teraz stojí menej ako liter vody.
Maslo je teraz lacnejšie ako pred 20 rokmi.
Občanom musíme určite povedať, že sú tu tiež niektoré zlepšenia.
Peniaze by však mali zostávať v sektore a neprechádzať do obchodu.
Poviem niečo o kvótach.
Kvóty budeme zrejme ešte nejaký čas mať.
Hovorilo sa tu o tom a uvádzali sa dôvody, prečo sú tieto kvóty potrebné.
Súčasné kvóty na mlieko sa však musia ukončiť v marci v roku 2015 a nielen pre nemeckých poľnohospodárov, ktorí by potom mohli profitovať zo zvýšenia celosvetového dopytu po mlieku a výrobkoch.
To, čo pani komisárka povedala, keď premýšľala nahlas o zvyšovaní kvót, by sa mohlo brať aj tak, že kvóty je potrebné zrušiť.
Myli by sme byť otvorení a vyzvať na ich zrušenie.
Ďakujem pani Jeggleovej za celkovo veľmi dobrú správu.
Na ceste ďalších reforiem poľnohospodárskej politiky želám pani komisárke všetko najlepšie.
(PL) Vážený pán predsedajúci, navrhované zmeny trhu s mliekom a vytvorenie mliečneho fondu majú poskytnúť podporu poľnohospodárom a spotrebiteľom a nie škodiť súčasnej situácii.
Niet pochýb, že toto opatrenie sa musí robiť kvôli výnimočným okolnostiam a zaručovanému právnemu základu na skladovanie mliečnych výrobkov v odlišných podmienkach.
Osobitne dôležitou súčasťou boja za zdravé potraviny je poskytovanie podpory poľnohospodárskej výrobe v horských oblastiach.
Z dôvodu relatívne nízkych úrovní znečistenia sa tam vyrába kvalitné mlieko.
Rovnako dôležité je poskytovať verejnosti presné informácie o tomto výrobku, t.j. mlieku ako aj o krajine a výrobcovi, ktorý je za jeho výrobu zodpovedný.
Mali by tam patriť aj informácie, či sa pri jeho výrobe použili alebo nepoužili geneticky modifikované rastliny.
Je to dôležité najmä v prípade, keď sa mlieko podáva deťom.
Nakoniec chcem pani Jeggleovej zablahoželať k jej vynikajúcej správe.
Pán predsedajúci, v správe sú tri body o spoločnej organizácii trhu s mliekom, ktoré veľmi podporujem.
Prvý bod: súkromné skladovanie smotany a sušeného nízkotučného mlieka by sa nemalo zrušiť alebo ponechať ako bezpečnostná sieť v nestálom svete výroby mlieka.
Druhý bod: program školského mlieka má rozhodujúci význam hlavne v boji proti obezite a mal by sa rozšíriť o nové a zdravé mliečne výrobky Tretí bod: mal by sa vytvoriť reštrukturalizačný program pre mliečny fond s cieľom zachovať úspory prostriedkov, ktoré sú výsledkom realizácie balíka opatrení týkajúcich sa mlieka v sektore mlieka; takýto fond by sa mohol použiť v sektore mlieka na opatrenia na podporu marketingu a na zvyšovanie informovanosti o výžive.
Aj keď je názor na mlieko v súčasnosti optimistickejší, musíme si byť istí, že sa nepodnikajú žiadne kroky, ktoré by odstránili súčasné bezpečnostné siete alebo nedokázali rozvinúť víziu pre mlieko.
A nemali by sa stratiť úspory pre priemysel a na jeho podporu.
(NL) Vážený pán predsedajúci, v túto neskorú časť dňa, keď je s nami už iba náš húževnatý hovorca pre poľnohospodárstvo a komisárka pre poľnohospodárstvo, za čo vám pani komisárka ďakujem, mlieko, najmä po predchádzajúcej rozprave, nemusí pre nás byť najsamozrejmejším občerstvením, po ktorom by sme túžili.
Nesmieme však zabúdať, že hovoríme o jednom z obrov európskej poľnohospodárskej výroby.
Výrobcom mliečnych výrobkov je každý členský štát EÚ a mliekarstvo tvorí nie menej ako 14 % európskej poľnohospodárskej výroby.
Musí sa to povedať napriek jeho relatívne skromnému podielu na rozpočte hospodárskych podnikov.
Mliekarenský sektor nám tiež ponúka kvalitné výrobky a výber miestnych špecialít.
Generál De Gaulle spojil túto veľkú rozmanitosť výrobkov a možnosť vládnuť svojej krajine.
Položil túto rečnícku otázku: "Ako môžete vládnuť krajine, ktorá má 246 druhov syra?"
Tento večer sa nebudeme ďalej zaoberať tým, čo môže toto francúzske zistenie znamenať pre Európsku úniu, vytvorenú z 27 členských štátov a bezpochyby tisícov druhov syra.
Nesmieme zabúdať na prínos chovateľov dobytka nášmu vidieku.
Na sektor, na ktorý by sme mali byť pyšní, ale ktorý to v posledných rokoch nemal ľahké.
Tieto ťažké roky a súčasný vývoj na trhu zvádzajú zaoberať sa otázkami presahujúcimi rámec tejto rozpravy.
I keď väčšina poslancov tomuto pokušeniu neodolala, ja budem výnimkou z tohto pravidla a neurobím tak.
Iba zopakujem, čo povedal pán Struan Stevenson, ktorý sa celkom správne pýta, koľko zo zvýšenia ceny sa skutočne dostane k poľnohospodárom.
Takže späť k téme našej rozpravy: vynikajúcej správe pani Jeggleovej.
Konkrétne sa chcem zaoberať výzvou na rozšírenie programu školského mlieka.
Zrušenie spojitosti percentuálneho obsahu tuku s podporou bolo správne, takže podľa mňa dáva zmysel pri rozširovaní tohto programu myslieť predovšetkým na inovačné a zdravé výrobky, najmä z hľadiska rastúceho európskeho problému s obezitou.
Pani komisárka už povedala, že o tom vedie rozhovory s členskými štátmi, ale snáď by nám mohla povedať, kedy môžeme očakávať konkrétne návrhy o tejto veci a následne, kedy pravdepodobne dôjde k skutočnému rozšíreniu tohto balíka.
A nakoniec, súhlasím so spravodajkyňou, že je priskoro odstrániť všetky existujúce bezpečnostné siete aj keď sa v súčasnosti nevyužívajú, ale že je to tiež záležitosť pre kontrolu stavu.
Takže, správa znie "pokračovať".
(HU) Srdečne blahoželám pani Jeggleovej k jej vynikajúcej práci a chcem tiež uvítať balík opatrení Komisie týkajúcich sa mlieka a mliečnych výrobkov.
V nových členských štátoch bolo doteraz možné odchýliť sa od nariadení EÚ o obsahu tuku iba vďaka ťažko získaným odchýlkam, ale sú tu dobré správy, že po roku 2009 budeme môcť naďalej konzumovať mliečne výrobky, na ktoré sme si zvykli.
Pri očakávanom zintenzívnení obchodu medzi členskými štátmi v dôsledku liberalizácie musíme otázke bezpečnosti potravín venovať ešte väčšiu pozornosť.
Chcem pani komisárku upozorniť na skutočnosť, že bezpečnosť potravín predstavuje v celej Európe stále väčší problém, ktorý sa týka najmä nových členských štátov.
Podporujem návrh prijatý Výborom pre poľnohospodárstvo, že rozpočtové úspory zo štandardizácie musia zostať v sektore mlieka a mliečnych výrobkov.
Tieto peniaze sa musia venovať na dva ciele.
Jedným je reorganizácia podpory mlieka a druhým je program školského mlieka, ktorý je vynikajúcou iniciatívou Komisie.
Tento program je jedným zo základných prvkov zdravej výživy v boji proti obezite a priberaniu na váhe.
Podpora tohto programu sa musí zvýšiť.
Chcem upozorniť pána Chatzimarkakisa, že klope na otvorené dvere, pretože pred osemnástimi mesiacmi som navrhol program školského ovocia, ktorý pani Fischer Boelová prijala v takom rozsahu, že teraz tvorí súčasť už dokončenej reformy ovocia a zeleniny.
Program školského mlieka a program školského ovocia sa navzájom veľmi dobre dopĺňajú.
Veľa ľudí spomínalo systém kvót.
Je evidentné a treba sa obávať, že Komisia ho zruší, ale napriek tomu by som chcel požiadať, aby sa nezopakovalo to, čo sa stalo s intervenciou pre kukuricu.
Bolo by dobré, keby existovalo prechodné obdobie, keby existovalo prípravné obdobie pre výrobcov mlieka.
Obávam sa, že nárast národných kvót a zrušenie pokút povedie v nasledujúcich rokoch k znehodnoteniu kvót.
(PL) Vážený pán predsedajúci, spoločná organizácia trhu s mliekom a mliečnymi výrobkami je dôležitou otázkou pre jednotlivé členské štáty a pre celú Európsku úniu.
Všetci súhlasíme, že si to vyžaduje určité zmeny, ale tieto by sa mali zakladať na výsledkoch dôkladného výskumu a nie na lobovaní priemyslu alebo obchodu.
Musíme pamätať, že naším cieľom má byť vždy dobro ľudí a v tomto prípade spotrebiteľov, ktorí majú právo od nás očakávať ochranu ich záujmov.
V tomto kontexte je návrh Európskej komisie na zrušenie tolerancie plus alebo mínus 0,2 % pre obsah tuku v mlieku na ľudskú spotrebu vzhľadom na hodnotu uvedenú na obale neprijateľné.
Zlepšenie organizácie trhu s mliekom by malo začať preskúmaním kvót na mlieko a ich následným prideľovaním na základe spotreby.
Nemôžeme mať situáciu, keď napríklad Nemecko s 80 miliónmi obyvateľom má kvótu viac ako 28 600 000 ton, zatiaľ čo Poľsko s 38 miliónmi obyvateľov má menej ako 9 miliónov ton.
Kladenie otázok si vyžaduje aj spoločná poľnohospodárska politika vrátane politiky týkajúcej sa mlieka, napríklad: aký model poľnohospodárstva podporujeme, sú to rodinné poľnohospodárske podniky alebo poľnohospodári s tisícmi ale desiatkami tisícov hektárov?
Ak to majú byť rodinné podniky, o ktorých uvažujem, potom nie je potrebné financovať súkromné skladovanie v hospodárskych podnikoch.
Tieto financie by sa lepšie využili na navrhovaný mliečny fond, ktorý by okrem iného slúžil na šírenie informácií o mlieku a mliečnych výrobkoch ako súčastí výživy, na podporu programu školského mlieka a na poskytovanie podpory na výrobu miestnych výrobkov a na reštrukturalizáciu mliekarenského priemyslu.
Vážený pán predsedajúci, tiež by som chcela zagratulovať pani Jeggle k vysokej odbornej úrovni týchto správ.
V tejto etape má zmysel zjednodušenie a nie radikálna zmena.
Myslím, že to je starý bláznivý svet, pretože nedávno bola v mliekarenskom sektore pohroma a je až neuveriteľné, akí optimistickí a húževnatí sú poľnohospodári toto leto; prvýkrát po dlhom čase vidím na ich tvárach úsmevy, pretože ceny mlieka rastú.
Spotrebitelia si všímajú - a Tesco to skutočne hovorí - že sa zastavil dlhodobý trend poklesu spotreby potravín.
Sir Terry Leahy, výkonný riaditeľ spoločnosti Tesco prednedávnom povedal, že existuje zásadný posun v priorite, ktorú spotrebitelia prikladajú potravinám a myslím si, že to je pravda a je to vítané a dúfam, že to znamená posun od potravinovej politiky supermarketov pod heslom "vyrúbať a vypáliť".
Samozrejme, že sa snažíme byť konkrétnejší v súvislosti s mliekom.
Všetci chceme vedieť, aké sú vaše plány týkajúce sa kvót mlieka v danej situácii na trhu, ktorej teraz čelíme.
A tešíme sa, že si to vypočujeme.
Čítala som tiež, že Čína sa veľmi snaží, aby čínske deti mali prístup k mlieku a je pozoruhodné, keď na to myslíme, že naše deti v Európe ho očividne pijú čoraz menej.
V súvislosti so životaschopným programom školského mlieka vám však môžem tlmočiť názory mojej desaťročnej dcéry Áine.
Práve sa rozhodla vystúpiť z programu školského mlieka a myslím, že je zaujímavé, prečo to urobila - naozaj má mlieko veľmi rada - ale radšej sa bude hrať vonku s kamarátmi ako sedieť a piť mlieko, ktoré musí vypiť v škole.
Takže existuje veľa dôvodov, prečo by mohlo byť potrebné sa na tento program pozrieť a musíme pracovať so školami, pretože priemerná spotreba mlieka v Írsku je nízka a je to znepokojujúce z hľadiska boja proti obezite.
Ako som povedala, teším sa na budúcnosť a na kontrolu stavu.
Moje vlastné zdravie je v tejto chvíli trochu ohrozené a myslím si, že šálka horúceho mlieka pre tých z nás, ktorí sme vydržali do tejto neskorej hodiny, by bola veľmi vítaná!
(PL) Vážený pán predsedajúci, správa pani Jeggleovej začala reformu trhu s mliekom a mliečnymi výrobkami.
Je dobré, že návrh na vytvorenie mliečneho fondu prišiel pred špecifickými opatreniami na reformu sektora výrobcov a spracovateľov mlieka.
Dobré je tiež, že znížením počtu nariadení, ktoré ovplyvňujú organizáciu trhu EÚ s mliekom a mliečnymi výrobkami sa zaviedla určitá pružnosť.
Čo dobré nie je, je to, že táto pružnosť nešla ďalej a že sa nezrušili kvóty na mlieko, t.j. praktická kontrola výrobných množstiev.
Tiež nie je dobré, že zostala štandardizácia vo forme zjednotenia obsahu bielkovín a tuku, pretože na rozdiel od situácie s výrobou mäsa oddeľuje kvalitu výrobku od výrobcu.
A nakoniec, v mene výrobcov, spracovateľov a nás všetkých dúfam, že táto reforma dosiahne viac stanovených cieľov, než tá posledná.
(ES) Vážený pán predsedajúci, predovšetkým chcem zablahoželať pani Jeggleovej k jej správe, ktorá sa podrobne zaoberala návrhmi Komisie a vylepšila ich a ja iba dúfam, že technická dohoda dosiahnutá v osobitnom Výbore pre poľnohospodárstvo nezabráni Rade zobrať do úvahy zmeny a doplnenia, ktoré prijal Parlament, ako napríklad zmenu a doplnenie o nezrušení pomoci na súkromné skladovanie.
Ďalej chcem zdôrazniť, že tento balík návrhov obsahuje významné prvky, ktoré predznamenávajú začiatok prechodnej etapy vedúcej v zásade k zrušeniu systému kvót v roku 2015.
Na ilustráciu uvediem klesajúcu intervenčnú cenu sušeného odstredeného mlieka.
Ako si Komisia dobre uvedomuje, oznámenie, že sa majú zrušiť kvóty na mlieko, vytvorilo medzi výrobcami situáciu neistoty a následkom toho sa ochromil trh s kvótami a prinajmenšom v Španielsku sa významne spomalila požadovaná reštrukturalizácia sektora.
Z týchto dôvodov žiadame Komisiu, aby naeotáľala s uvedením návrhov vzťahujúcich sa na budúcnosť sektora, ktoré odpovedia na otázky, ako je rýchlosť postupného nárastu kvót alebo možná kompenzácia straty výrobných práv, či úroveň priamej pomoci po novom poklese intervenčných cien. Tieto a ďalšie otázky si vyžadujú naliehavú odpoveď, aby sa sektor mohol dostať z tejto neistej situácie.
(PL) Vážený pán predsedajúci, pani komisárka, diskutujeme o balíku reforiem trhu s mliekom a mliečnymi výrobkami.
Balík je dobrým opisom týchto navrhovaných zmien.
Úplná a vlastná reforma tohto trhu je ešte pred nami.
Návrhy, ktoré balík obsahuje, sú rozumné a zasluhujú si podporu.
Týkajú sa vytvorenia mliečneho fondu, ktorý bude podporovať reformné činnosti v tomto sektore, ako je podpora konzumácie mlieka vrátane konzumácie v školách alebo podpora výroby mlieka v horských oblastiach.
Tiež by sa mala zachovať podpora súkromného skladovania mliečnych výrobkov.
Je tu však základná otázka: čo s veľkými reformami trhu s mliekom?
V súčasnosti vidíme, že ceny mliečnych výrobkov stúpajú, čo bude zvyšovať infláciu v celej Európskej únii.
Rastie požiadavka na vývoz mliečnych výrobkov z EÚ.
Aká je situácia v rámci EÚ?
Výrobné kvóty a obrovské pokuty za ich prekročenie.
Čo by sa malo urobiť?
Mali by sme začať systematicky ale kontrolovaným spôsobom zvyšovať kvóty na mlieko o 2 % až 5 % ročne, podľa situácie v príslušnej krajine.
Poľnohospodári očakávajú, že pripravíme pôdu na zrušenie kvót v roku 2015.
Pani komisárka o tom hovorila pri mnohých príležitostiach.
Môžeme si dovoliť čakať na kontrolu stavu?
Ja si to nemyslím.
Myslím si, že proces postupného zvyšovania kvót na mlieko môžeme začať už dnes.
Opakujem: pomaly, postupne a s dôkladným monitorovaním.
(DE) Vážený pán predsedajúci, pani komisárka, dámy a páni, pani Jeggleová odviedla vypracovaním troch správ o mlieku vynikajúcu prácu, za ktorú jej srdečne ďakujem.
Ďakujem tiež pani komisárke za návrhy, ktoré tvoria základ našej dnešnej diskusie.
Tieto tri správy majú skôr technickú povahu.
Hlavná rozprava o mlieku sa bude konať v súvislosti s kontrolou stavu.
Chcel by som sa venovať niekoľkým bodom.
Som rád, že prvá správa sa týka štandardizácie obsahu bielkovín v sušenom mlieku, ktorá povedie k úprave trhu.
V druhej správe som uvítal, že 27 národných tried kvality pre maslo sa má zrušiť a nahradiť jednou celoeurópskou definíciou kvality.
Som tiež rád, že viac pozornosti sa venuje otázke školského mlieka.
Je lepšie pracovať na tom, aby našim deťom viac chutilo mlieko a mliečne výrobky, ako diskutovať o nadmernom požívaní alkoholu medzi mladými ľuďmi, ako je tomu dnes.
Tretia správa naznačuje, že konzumné mlieko by sa mohlo uvádzať na trh pružnejšie.
Tu by som na pani komisárku naliehal, že tolerančné rozpätie +/- 0.2 % je príliš veľké.
Výrobcovia mlieka počítajú obsah tuku v mlieku, ktoré dostávajú od poľnohospodárov s presnosťou na 0,01 %, preto musia byť tiež schopní dávať spotrebiteľom presný údaj o obsahu tuku v konzumnom mlieku.
Mlieko je hodnotná a zdravá potrava.
Mlieko a mliečne výrobky tvoria súčasť zdravej výživy a dúfam, že bude pokračovať stúpajúci trend pre našich chovateľov dobytka a trh bude rásť.
Je to naliehavo potrebné s cieľom zabezpečiť lepšie odmeňovanie našich chovateľov dobytka za prácu 365 dní v roku.
Pobúrenie nad rastúcimi cenami mlieka nie je oprávnené.
Priemerná spotreba v Európe je 260 kg.
Ak má spotrebiteľ zaplatiť o 10 centov viac, vychádza to na 50 centov týždenne a výroba mlieka v Európe je určite omnoho cennejšia ako táto suma.
(RO) Vážený pán predsedajúci, vážení kolegovia, opatrenie na zjednodušenie spoločného trhu s mliekom je aj z hľadiska členských štátov veľká iniciatíva, ktorá privádza Európsku úniu bližšie k reálnym potrebám poľnohospodárov.
Možné je to najmä liberalizáciou výroby a uvádzania mlieka na trh.
Sú to dobré správy, najmä pre tie krajiny, ktorých poľnohospodári mali veľmi veľa investovať do výroby jednej z troch kategórií mlieka, ktoré sa až doteraz akceptovali.
Nemyslím si, že za súčasných trhových podmienok by mohli poľnohospodári prispôsobiť svoju výrobu do roku 2009, kedy končí prechodné obdobie.
Okrem toho, kým sa dodržiavajú fytosanitárne normy, Európska únia nemusí predpisovať obsah mliečnych výrobkov.
Preto s týmto liberalizačným opatrením úplne súhlasím.
Po druhé, podporujem zavedenie jednej jednotnej sadzby pomoci v programe školského mlieka.
Je to dôležité opatrenie, ktoré prispeje k sociálnej súdržnosti v Európe, pretože sa podporia chudobnejšie oblasti a k boju proti obezite mladých ľudí.
Podľa návrhu Komisie by pomoc mala byť vyššia, pretože školy a materské škôlky by nemali byť nútené zúčastňovať sa na financovaní časti nákladov.
Okrem toho bude táto suma výhodou najmä pre tie štáty, ktoré už na školách systém pomoci majú.
Európske fondy môžu prispievať ku kvalite programov a výrobkov poskytovaných študentom a odstránia významné rozpočtové zdroje členských štátov, ktoré by sa tak mohli využiť v kontexte politík pre mladých ľudí.
Podporujem tiež vytvorenie európskeho fondu na reštrukturalizáciu trhu s mliekom.
Mal by tiež zahŕňať financovania na zlepšenie kvality, kvôli ktorej mnohí poľnohospodári v nových členských štátoch po roku 2009 už nebudú môcť predávať svoju výrobu.
V neposlednom rade sa musíme na zmeny v organizácii spoločného trhu pozerať v širšom kontexte kontroly stavu podľa spoločnej poľnohospodárskej politiky.
Myslím si, že teraz je správny čas na reštrukturalizáciu spoločného trhu s mliekom s cieľom odstrániť systém kvót na mlieko.
členka Komisie. - Pán predsedajúci, chcela by som začať poďakovaním vám, ktorí ste stále prítomní, za konštruktívnu rozpravu.
Pretože sa nezdá, že by boli väčšie rozdiely v našich názoroch na balík opatrení týkajúcich sa mlieka, využila by som túto príležitosť na záverečné poznámky k "chúlostivej otázke".
V posledných dvoch týždňoch rôzne zúčastnené strany a médiá venovali osobitnú pozornosť vývoju cien mliečnych výrobkov v Spoločenstve počas leta.
Som veľmi rada, že mám dnes túto príležitosť, aby som veci uviedla na pravú mieru a zabránila tak možným nedorozumeniam.
Je fakt, že ceny mliečnych výrobkov išli od začiatku roka podstatne hore, najmä ako reakcia na trh, ako bolo správne uvedené, a nie ako reakcia na nárast výroby energie získanej z biomasy.
Samozrejme, že existujú isté vysvetlenia týkajúce sa zvýšenia týchto cien a rada by som sa k tomu vrátila trochu neskôr, ale najprv zhrniem veci do všeobecnejšej perspektívy.
Všetci vieme, že časť príjmu, ktorú európske domácnosti vynaložia na potraviny, rok čo rok klesá.
Dnes sme v situácii, keď Spoločenstvo vydáva na potraviny a nealkoholické nápoje iba okolo 12 %, čo je dramatický pokles, ktorý môžete vidieť podľa vynaložených finančných prostriedkov.
Bolo veľmi zaujímavé vidieť výsledky veľmi rýchlej štúdie, ktorú uskutočnili jedny nemecké noviny a ktoré hovoria, že na kúpu jedného litra mlieka musel človek v roku 1960 pracovať 11 minút a iba 3 minúty v roku 2006.
Kým priemerná cena masla je dnes 4,10 EUR, v roku 1982 to bolo 4,5 EUR.
Tieto ceny sú nominálne ceny a nezohľadňujú infláciu.
Súčasné ceny vychádzajú z historicky nízkej úrovne, ktorá bola stanovená po reforme v roku 2003 a ktorá zabezpečila priemyslu silnejšiu konkurenčnú základňu a mliekarom zabezpečila kompenzáciu v prípade nižších cien.
Dovoľte mi, aby som sa teraz vrátila k základom súčasnej situácie na trhu.
Po prvé, väčšina dotácií bola na nejaký čas pozastavená, pričom ide najmä o refundácie vývozu, intervenčné nákupy a rôzne druhy pomoci na predaj.
Po druhé, dnes sme v situácii, keď sú intervenčné sklady prázdne - všetky zásoby boli predané na vnútorný trh.
Po tretie, zásobovanie maslom sa znížilo kvôli nižšej výrobe a prázdnym intervenčným skladom.
Donedávna sa mliečny tuk využíval najmä na výrobu syra, zvýšenie ceny masla viedlo priemysel k opätovnému rozšíreniu výroby masla.
Po štvrté, hoci sa tohto roku zozbieralo trochu viac kravského mlieka, nespĺňa úplne zvýšenie dopytu.
Mohla by som pokračovať a uvádzať ďalšie základné údaje, ale v podstate sme dnes svedkami pôsobenia trhových síl založených na ponuke a dopyte.
Zmizol predreformný postoj trhu, keď ceny určovala intervenčná úroveň.
Priemysel teraz prijíma skutočné obchodné rozhodnutia, ktoré poskytujú maximálnu návratnosť pre ďalšie investície a zároveň tiež umožňuje platiť výrobcom mliečnych výrobkov - poľnohospodárom vyššie ceny.
V tejto súvislosti ma teší, že v priebehu posledných pár mesiacov vidieť pozitívny vývoj cien surového mlieka Niektoré členské štáty oznámili nárast 15 - 20 %.
Všetci však vieme, že výrobné náklady rástli a rozširovanie výroby mlieka bude pokračovať iba vtedy, ak sa bude dať udržiavať alebo dokonca zvýšiť marža.
Preto by som využila túto príležitosť na celkom pozitívne zakončenie.
Dnešné veľkoobchodné a maloobchodné ceny nie sú z historického pohľadu dramaticky vysoké.
Výnos z trhu pre mliekarenský priemysel a pre poľnohospodárov je povzbudivý a výdavky na podporu verejného trhu v tomto sektore sú viac alebo menej obmedzené na činnosti s určitým sociálnym charakterom.
Počas najbližších 12 mesiacov budeme mať vynikajúcu príležitosť na diskusiu o spôsoboch a prostriedkoch na rozvíjanie mliekarenského sektora udržateľným spôsobom a nemali by sme pripustiť, aby naše politické rozhodnutia boli diktované krátkodobými vývojmi v rámci mliekarenského sektora.
Všetci vieme že systém kvót mlieka treba ukončiť 31. marca 2015.
Ako som už spomenula, v novembri otvorím diskusiu o kontrole stavu a po diskusiách - vrátane diskusií tu v Parlamente - v priebehu neskorej jari otvoríme všetky legislatívne návrhy, preto sa dúfam môžeme dohodnúť, že legislatíva sa bude konať od roku 2009.
V tejto súvislosti využijeme príležitosť na diskusiu o celom mliekarenskom sektore v širšom kontexte.
Preskúmam, ktoré opatrenia by mohli byť vhodné na zabezpečenie prechodného obdobia po ukončení systému kvót v roku 2015.
Ako už bolo spomenuté, prechodné obdobie by mohlo predstavovať určitý druh zvýšenia kvót pred alebo v uprostred lehoty do roku 2015.
Som si celkom istá, že počas nasledujúcich 12 mesiacov budeme mať obrovskú príležitosť na niektoré veľmi zaujímavé diskusie vrátane diskusií o mliekarenskom sektore v širšom kontexte.
Rozprava sa skončila.
Hlasovanie sa uskutoční zajtra.
Písomné vyhlásenia (článok 142)
písomne. - (SL) Vážený pán predsedajúci, návrh Európskej komisie vo veci balíka opatrení týkajúcich sa mlieka a mliečnych výrobkov definitívne pomôže zjednodušiť spoločnú poľnohospodársku politiku a znížiť administratívnu záťaž.
Väčšina článkov tohto balíka si zasluhuje podporu, najmä pokiaľ ide o povolenie výroby a uvádzania na trh v rámci Spoločenstva mlieka na ľudskú spotrebu s väčším odstupňovaním obsahu tuku, ako bolo možné predtým, ako aj zavedenie jednotnej sadzby príspevku na mlieko distribuované podľa programu školského mlieka.
Isté otázky však vyvoláva odstránenie pomoci na súkromné skladovanie sušeného odstredeného mlieka a smotany.
Názor Európskej komisie je taký, že hospodárske subjekty EÚ nevyužívajú tieto podporné nástroje pre trh mliekom a z tohto dôvodu tieto nástroje treba považovať za zastarané alebo zbytočné.
V súčasnosti sa dá ťažko urobiť spoľahlivá dlhodobejšia predpoveď týkajúca sa budúcnosti trhu s mliekom a mliečnymi výrobkami, najmä keď spoločná poľnohospodárska politika teraz podstupuje zmeny a z tohto dôvodu by sa odstránenie vyššie uvedených podporných nástrojov, aj keď sa teraz nevyužívajú, javilo ako trochu unáhlené.
písomne. - (SV) June List mala veľakrát v tomto parlamente silné politické námietky proti správam, ktoré prišli z Výboru pre poľnohospodárstvo a rozvoj vidieka.
Správa o spoločnej organizácii trhu s mliekom a mliečnymi výrobkami je ďalšou správou tohto výboru, ktorá tvrdohlavo naďalej zachováva ochranu veľkých dotácii všetkým rozličným skupinám poľnohospodárskeho sektora a pokračujúce ochranárstvo pred vonkajším svetom.
Program rokovania na nasledujúci deň: pozri zápisnicu
Skončenie rokovania
(Rokovanie sa skončilo o 23.40 hod.)
Otvorenie rokovania
(Rokovanie bolo otvorené o 9.05 hod.)
Boj proti terorizmu (rozprava)
Nasledujúcim bodom je spoločná diskusia o týchto otázkach na ústne zodpovedanie:
Otázka pána Webera v mene Skupiny Európskej ľudovej strany (kresťanských demokratov) a Európskych demokratov, pani Rourovej v mene Socialistickej skupiny v Európskom parlamente, pána Alvara v mene Skupiny Aliancie liberálov a demokratov za Európu a pani Muscardiniovej a pani Angelilliovej v mene Skupiny Únie za jednotu národov predložená Rade, týkajúca sa boja proti terorizmu (B6-0139/2007) a
otázka pána Webera a pána Daula v mene Skupiny Európskej ľudovej strany (kresťanských demokratov) a Európskych demokratov, pani Rourovej v mene Socialistickej skupiny v Európskom parlamente, pána Alvara v mene Skupiny Aliancie liberálov a demokratov za Európu a pani Muscardiniovej a pani Angelilliovej v mene Skupiny Únie za jednotu národov predložená Rade, týkajúca sa boja proti terorizmu (B6-0313/2007)
(EN) Pán predseda, chcela by som požiadať, aby sme začali, až keď bude prítomná Rada, pretože mi príde dosť neobvyklé, že sme otázku na ústne zodpovedanie položili rovnako Rade, ako aj Komisii a hovoríme o nej len v prítomnosti Komisie.
Nemá to zmysel.
Mohla by som vás požiadať, aby sme dovtedy nič nepodnikali, kým tu nebude Rada, aby nás vypočula?
Ospravedlňte ma pani Buitenwegová, nepovažujem prerušenie za vhodné, keďže nevieme, kedy na zasadnutie príde Rada.
Mohli by sme čakať tak dlho, že by sme neboli schopní vôbec o tejto otázke diskutovať.
Okrem toho rozpravu otvárame príspevkami hovorcov politických skupín.
Preto navrhujem, aby sme o tomto bode začali diskutovať.
Súhlasí so mnou tento Parlament?
(Parlament sa rozhodol otvoriť rozpravu)
Pán predseda, pán predseda Komisie, dámy a páni, boj proti terorizmu je oblasťou, v ktorej Európa musí prejsť od virtuálnych k reálnym krokom.
Svetový rozmer terorizmu si vyžaduje reakciu svetového rozmeru.
Vytváranie politickej Európy zahŕňa schopnosť zničiť hrozbu terorizmu, a to sme v tejto oblasti ešte stále veľmi ďaleko od cieľa.
Naša skupina prišla s iniciatívou otvoriť túto diskusiu, pretože sa domnievame, že Európa si ešte stále plne neuvedomila rozmer rizík, ktorým čelí.
V prvom rade ide o priame ohrozenie našej každodennej bezpečnosti zo strany islamistov a iných teroristických skupín, akou je ETA v Španielsku.
Stretávame sa s tým každý deň, pán komisár.
Druhou hrozbou, ktorá je rovnako znepokojujúca, je skutočnosť, že tieto mocné siete by sa mohli zmocniť politickej kultúry európskych demokracií, s cieľom narušiť naše základné hodnoty a nahradiť ich vlastnými náboženskými zásadami.
Musíme zabezpečiť, aby naše členské štáty užšie spolupracovali v oblasti boja proti medzinárodnému terorizmu.
Marcové odstúpenie koordinátora EÚ pre boj proti terorizmu, pána de Vriesa, a neschopnosť nahradiť ho, dokazuje obrovské množstvo úloh, ktoré je potrebné v tejto oblasti splniť.
Je pravda, že pán de Vries odstúpil z funkcie z osobných dôvodov, avšak je dobre známou skutočnosťou, že neprimeranosť zdrojov, ktoré boli pre neho vyčlenené, znamenala, že nebol schopný dokončiť náročnú úlohu, ktorá mu bola zverená.
Žiadame Radu, ktorá tu nie je zastúpená, jej predsedu, ako aj Vysokého zástupcu pre SZBP, pána Solanu, a predsedu Komisie, pána Barrosa, aby splnili úlohy, za ktoré sú zodpovední a čo najskôr vymenovali nového koordinátora EÚ pre boj proti terorizmu, ktorému poskytnú primerané zdroje.
Dámy a páni, boj proti teroristickým organizáciám si vyžaduje najvyššiu mieru neústupnosti a nemôžu byť do neho začlenené rokovania alebo ústupky.
Teroristické organizácie nepatria ku tradičným centralizovaným formáciám, ktoré možno premôcť tradičnými vojenskými operáciami.
Pracujú ako siete, pričom využívajú najsofistikovanejšie technológie na účely vykonávania svojich zločineckých operácií.
Jedine prostredníctvom zhromažďovania výrazného objemu finančných, ľudských a informačných zdrojov máme šancu tieto siete zneškodniť.
Prostredníctvom vzájomného rešpektovania, zabezpečenia vykonávania zákonov a verejných slobôd, opätovného potvrdenia nášho konceptu človeka a života v spoločnosti a prostredníctvom spoločného úsilia môžeme odstrániť terorizmu, ktorého zdrojom inšpirácie sú predsudky, pričom využíva prostriedky 21. storočia, a využíva metódy z najtemnejších období ľudstva.
Nejde o stret civilizácií, ako sa často hovorí, ale o konfrontáciu medzi tými, ktorí si nadovšetko vážia hodnotu ľudskej bytosti a pluralizmu a tých, ktorí by v mene Džihádu zneškodnili kohokoľvek, kto nezmýšľa rovnako ako oni a vyznáva iné vierovyznanie.
Obete útokov z 11. septembra, ktoré si o niekoľko dní pripomenieme pri piatom výročí tragických udalostí, ktoré zasiahli Manhattan, ale aj obete útokov z 11. marca v Madride a bombových útokov z Londýna nás nútia k tomu, aby sme začali rozhodne konať.
Európania potrebujú bezpečnosť, bezpečnosť vo svojom pracovnom živote, bezpečnosť svojich dodávok energií a potravinovú bezpečnosť.
Najmenej, čo môžeme pre Európu urobiť, po zaručení mieru, je urobiť všetko, čo je v našich silách, aby sme zabezpečili najzákladnejšiu z bezpečností - osobnú bezpečnosť.
Pán predseda, pán úradujúci predseda Rady, pán komisár, členské štáty zavádzajú množstvo európskych nástrojov zameraných na boj proti terorizmu.
Napriek tomu množstvo európskych krajín stále čelí výraznej teroristickej hrozbe, a preto je vhodné, keďže tieto nástroje sú platné niekoľko rokov, aby bola preskúmaná efektívnosť vykonávania európskych právnych predpisov v tejto oblasti.
Napriek opatreniam určeným na podporu vnútroštátnych orgánov zodpovedných za boj proti terorizmu k výmene informácií, je evidentnou potreba väčšej miery vzájomnej dôvery.
Aby boj proti terorizmu mohol byť skutočne efektívny, nemusíme pridávať nové právne predpisy k tým existujúcim, ale musíme skontrolovať, či ich členské štáty správne uplatňujú.
Domnievam sa, že by sme sa mali zamerať najmä na skutočné zlepšenie spolupráce medzi členskými štátmi.
Hodnotenie by nám tiež umožnilo preskúmať príslušné nariadenia.
Pokladám za nevyhnutné v rámci procesu obnoviť rovnováhu medzi potrebou bezpečnosti našich spoluobčanov a zachovaním ich práva na ochranu súkromia.
Boli prijaté určité opatrenia, ktoré sú pre našich spoluobčanov veľmi obmedzujúce a môžeme vidieť, keď sa obzrieme do minulosti, že niektoré z nich nepriniesli očakávané výsledky a práve naopak vzbudzujú mylný dojem bezpečnosti.
Boj proti terorizmu si tiež vyžaduje lepšiu spoluprácu medzi Európskou úniou a jej partnermi vo svete.
Napríklad v našich transatlantických vzťahoch by sme mali naliehať na vypracovanie spoločnej stratégie na boj proti terorizmu, v ktorej by sa dodržiavali základné práva a právo na súkromie.
Európska únia by mala prijať vo veci týchto záležitostí globálny postoj, s cieľom stanoviť všeobecné zásady na výmenu informácií s našimi partnermi v USA a na ochranu údajov, ktoré sú predmetom týchto výmen.
A na záver Európsky parlament bol často vynechaný z diskusií Rady o terorizme.
Domnievam sa, že v súčasnosti je pre nás dôležité, aby sme viedli skutočnú diskusiu, ktorá vedie k lepšej demokratickej kontrole vykonávanej Európskym parlamentom a národnými parlamentmi.
Pán predseda, roky 2001 až 2007 sú šiestimi rokmi politicky motivovaného boja proti terorizmu.
Jediná skutočnosť, ktorú sme za týchto šesť rokov zaznamenali je hľadanie politickej reakcie na každé prijaté opatrenie.
Čo mi však chýba je prístup s ohľadom na rozvoj európskej politiky boja proti terorizmu v globálnom kontexte.
Akú tu zohrávame úlohu?
Akú úlohu chceme v celosvetovom meradle zohrávať?
Máme nosný plán?
Do dnešného dňa sa mi do rúk nedostal žiaden plán alebo dokument či už od Komisie, alebo Rady, alebo prípadne od nejakého členského štátu, v ktorom by sa navrhovala krátkodobá, strednodobá a dlhodobá stratégia boja proti terorizmu.
Prijali sme opatrenia s krátkodobým účinkom, ktorými sa zastavili finančné toky, čo je vynikajúce.
Prijali sme opatrenia, ktorých cieľom je boj proti terorizmu v strednodobom horizonte prostredníctvom začlenenia biometrických údajov do identifikačných dokumentov, ktoré osobne nepovažujem za správny prístup, rozhodla o ňom však politická väčšina.
Pokiaľ ide o dlhodobý horizont, nevidím žiadny pokrok alebo pohyb v oblasti rozvojovej pomoci, ktorú je možné vnímať aj ako bezpečnostnú politiku.
Rovnako nevidím žiadny pohyb pokiaľ ide o rešpektovanie kultúr, v rámci ktorých sa môže terorizmus pravdepodobne vyvinúť, čo v zmysle nášho úsilia žiť globálne, znamená slušne spolunažívať jeden vedľa druhého, skôr ako vyjsť do sveta a snažiť sa presadiť náš model spoločnosti ostatným.
Otázkou preto je, akú úlohu prijme Európa?
Reakcia od 11. septembra 2001 pozostáva z rôznych druhov akcionizmu. Vždy, keď dôjde k nejakému útoku, príslušné vlády sa snažia uchlácholiť obyvateľstvo prijatím krátkodobých opatrení, či už je to vehementnosť, s ktorou Británia hneď po tragických útokoch na Londýn presadzovala uchovávanie osobných údajov, alebo snaha Nemecka o kontrolu nad vyhľadávaním na internete.
Chýba nám nosný plán.
Obmedzovanie základných práv, ako v čase uplatňovania predpisov pre mimoriadny stav, samotné tento problém nevyrieši.
Ak si želáme úspešne bojovať proti terorizmu, musíme určiť úlohu, ktorú zohráva v tomto boji Európa vo svete, skôr ako sa držať vnútroštátneho akcionizmu, ktorý sa potom uplatňuje len v Európe.
autorka. - (SK) Pán predseda, dámy a páni, skutočnosť, že sme túto rozpravu presunuli z júla na september, že tu dnes o tejto otázke diskutujeme bez Rady, sama osebe dokazuje, že Európa je v skutočnosti nepripravená rozhodne a komplexne riešiť problém terorizmu a že tento Parlament je v politickom ohľade stále príliš slabý.
Kedysi existovali teroristické skupiny v rámci rôznych národov EÚ, predstavovali vnútorné problémy, Európa bola z veľkej miery zjednotená a už vtedy sa viedli diskusie o spoločnej stratégií, ktorá sa nikdy nestala realitou.
Prišiel rok 2001 a my sme zistili, že terorizmus je globálny fenomén, že nepredstavuje pyramídovú organizáciu, ale pozostáva z buniek, ktoré sú prepojené najmä cez internet a najlepšie systémy informačných technológií, ktoré majú základne na celom svete a sú schopné zaútočiť akokoľvek a kedykoľvek.
Napriek tomu neexistuje politika Európskej únie zameraná na kontrolu internetu alebo poskytujúca konečné bezpečnostné pravidlá pre občanov, ktorí nechápu, aké opatrenia EÚ prijíma alebo plánuje prijať v blízkej budúcnosti.
Najdôležitejším opatrením je postaviť na zodpovednosť poskytovateľov webhostingu stránok, ktoré presadzujú, podporujú alebo ospravedlňujú teroristickú činnosť, napríklad prostredníctvom zákazu stránok, ktorých priame alebo nepriame prepojenie na osoby, ktoré kážu, ospravedlňujú násilie alebo k nemu nabádajú, je možné vystopovať.
Švajčiarsko toto všetko už veľmi dlho uplatňuje zatiaľ, čo Európa váha a vedie zbytočné diskusie.
Neexistuje spoločné stanovisko týkajúce sa monitorovania falošných priestorov určených na stretnutia veriacich alebo falošných imamov, ktorí, ako sa nedávno dokázalo v Holandsku a Taliansku, využívajú priestory, ktoré mali byť určené na modlitby, na rozsievanie nenávisti, plánovanie útokov, podnecovaním násilia proti Západu, demokracii, ľudským právam vrátane práv žien, v skutočnosti na vykonávanie útokov na naše mestá.
Už nestačí, pán predseda, hovoriť o spoločnej stratégii na boj proti terorizmu. Potrebujeme silu a odvahu, aby sme prijali rozhodnutia, cielene vyvíjali činnosť, aby sme na jednej strane predišli budúcim útokom a aby sme na strane druhej zneškodnili teroristické bunky, ktoré sa ukrývajú v tieni a ktoré zneužívajú naše hodnoty slobody, slobody vierovyznania a prejavu na to, aby útočili na slobodu samotnú.
Prebiehajúce zatýkanie osôb podozrivých z plánovania útokov, pri ktorých sa využívajú výbušniny, v Dánsku, dokazuje, že nie je čas na to, aby sme poľavili v ostražitosti a že protiteroristické zákony, ktoré prijalo Dánsko, fungujú, avšak zároveň sú jasným signálom pre celú EÚ.
Nemôžeme si už dovoliť spoliehať sa výlučne na účinnosť vnútroštátnych zákonov a efektivitu vyšetrovacích orgánov z jednotlivých krajín, ale potrebujeme užšiu koordináciu.
Veľmi často politická korektnosť ukrýva neschopnosť alebo neochotu prijať rozhodnutia.
Demokracia, sloboda a právo jednotlivca žiť v mieri a slobode sú ohrozené.
Sloboda sa dosahuje prostredníctvom pravidiel.
Musíme urobiť to, čo je politicky správne, s cieľom ochrániť nielen našich vlastných občanov, ale aj ľudí na celom svete, ktorí dodržiavajú svoje práva a sú si vedomí svojich povinností.
Akékoľvek zdržanie z nás robí komplicov v tomto zločineckom konaní.
Ukončime túto rozpravu spoločným záväzkom na prijatie bezodkladných opatrení, nie s predpokladanými ľavicovými a pravicovými stanoviskami, ale opatrení, ktoré sú silné a zjednotené.
Bude to najlepšia forma úcty pamiatke životov, ktoré sa od septembra 2001 na celom svete stali obeťou brutality.
Želám si, aby sme terorizmus navždy považovali za zločin proti ľudskosti.
Pán predseda, mojou najdôležitejšou otázkou Rade je, či sama seba považuje za omylnú.
Dokážeme si predstaviť, že Rada z času na čas urobí chybu alebo nie? Je vševediaca?
Domnieva sa Rada, že všetky opatrenia, ktoré boli v nedávnej minulosti prijaté v oblasti boja proti terorizmu, sú správne?
Je tiež skutočne nespochybniteľné, že nedošlo k žiadnemu neprimeranému porušeniu občianskych práv?
Ak je Rada neomylná, znamená to, že nie je potrebné hodnotiť, ale ak verí v zlepšenie svojho porozumenia problému, potom je hodnotenie potrebné.
Bola by som rada, keby nás Rada počas diskusie informovala, či existujú niektoré osobitné opatrenia, o ktorých sa domnieva, že chýbajú, konkrétne opatrenia, ktoré v súčasnosti považuje za nevyhnutné a ktoré ešte neboli prijaté.
Ozaj, je v súčasnosti naplánované prijatie nejakých opatrení?
Európske právo povoľuje porušenie občianskych práv, avšak len za predpokladu, že toto splní kritériá nevyhnutnosti, primeranosti a účinnosti a za predpokladu, že ľudia sú schopní vyzbrojiť sa proti jeho zneužívaniu.
Rada by som videla hodnotenie Rady týkajúce sa všetkých opatrení prijatých v nedávnej minulosti a rovnako aj jej preskúmanie ich súladu s týmito kritériami.
Môže nám to dnes Rada prisľúbiť?
Dovoľte mi zdôrazniť niekoľko aspektov, ktoré je nutné komplexne zhodnotiť.
V prvom rade ide o aspekt zneužitia. Nedokážete si predstaviť, že by sa občania mohli stať náhodnými obeťami?
Chcela by som ako príklad uviesť zostavenie zoznamu podozrivých z terorizmu.
V tejto súvislosti nie je otázkou len spôsob, akým sú osoby a organizácie začlenené do týchto zoznamov, ale aj spôsob, akým sú z nich ich mená a názvy vyškrtnuté.
Predstavte si, že sa na takýchto zoznamoch objaví vaše meno.
Všetky vaše aktíva a bankové vklady budú zmrazené, avšak úrady vás nebudú automaticky trestne stíhať.
Znamená to, že sa nebude konať žiadne súdne konanie, na ktorom by sa mohli predložiť dôkazy.
Prezumpcia neviny do chvíle, keď je obžalovanému dokázaná vina, sa neuplatňuje.
Okrem toho si viem celkom dobre predstaviť, že bankové vklady sa zmrazujú ešte predtým, ako je táto skutočnosť zverejnená, inak by boli peniaze bleskovo presunuté na druhý koniec sveta.
Napriek tomu si neviem predstaviť, že by sme prijali skutočnosť, že mená ľudí na zoznamoch zostávajú a tieto osoby sú naďalej trestané bez toho, aby sa stanovila ich vina.
V tomto prípade ide o neprijateľné zvrátenie dôkazného bremena v trestnom práve.
Súd prvého stupňa už niekoľkokrát vyhlásil, že tento postup sa musí zmeniť a doplniť.
Nadácia Al-Aqsa a José María Sison boli 11. júla účastníkmi súdneho konania týkajúceho sa ich neoprávneného uvedenia na zoznam.
Rada by som sa dozvedela, aké ponaučenie si zobrala Rada z týchto rozsudkov a či je pripravená zmeniť a doplniť alebo prehodnotiť rozhodovací proces týkajúci sa zostavovania takýchto zoznamov, ako aj preskúmať možnosti, akými by sa jednotlivci mohli dovolať spravodlivosti.
Prejdime k účinnosti. Sú opatrenia účinné?
Ako príklad by som uviedla opatrenie týkajúce sa tekutín.
Viac než milión osôb v Európe sa stále pri vstupe na palubu lietadla musí trápiť s plastikovými vreckami, pričom ich poslušne plnia fľaškami so 100 ml objemom, ktoré obyčajne končia v koši, pretože cestujúci zabudli na presné pravidlo, a pritom tu nejde o rozsiahle porušenie občianskych práv a zneužívanie je možné monitorovať.
Je však toto opatrenie napriek tomu účinné?
Je Rada pripravená zhodnotiť ho na základe vedeckých dôkazov?
Týmto som sa dostala k otázke primeranosti.
Sú opatrenia primerané?
Toto je ďalší z dôležitých aspektov na hodnotenie.
Dovoľte mi ako príklad uviesť osobné údaje cestujúcich a dohodu so Spojenými štátmi americkými.
Aj moja skupina vie v plnej miere oceniť potrebu jednotlivých krajín vedieť, kto vstupuje na ich územie.
Hlavným problémom tak veľmi nie je ani rozsiahly objem údajov, ktoré sa požadujú, ale skutočnosť, že môžu byť požadované z veľmi veľa rôznych dôvodov.
Rada takéto opatrenie vždy odôvodňuje tvrdením, že všetko toto je nevyhnutné na boj proti terorizmu.
Údaje však môžu byť použité na iné účely "v súlade s právom USA," ako sa uvádza v dohode.
Teoreticky je teda možné, že účelom nie je len boj proti terorizmu, ale aj riešenie krádeže bicyklov alebo bankového podvodu.
Je primerané využívať údaje s týmto cieľom?
Je Rada pripravená preskúmať dohodu aj na týchto základoch?
A nakoniec - nutnosť.
Ako príklad by som použila uchovávanie údajov cestujúcich počas dvoch rokov, proti ktorému moja skupina protestovala, ktoré však bolo podporené väčšinou v tomto Parlamente.
Všetky informácie, ktoré som k dnešnému dňu dostala, však nasvedčujú tomu, že najúčinnejšími a najnevyhnutnejšími sú údaje, ktorých aktuálnosť nepresahuje tri mesiace.
Je Rada pripravená preskúmať, či sa údaje uchovávané dlhšie ako tri mesiace skutočne využívajú?
V skratke je pripravená vypracovať hodnotenie na základe kritérií účinnosti, primeranosti a nutnosti, ako aj preskúmať možnosť boja proti zneužívaniu?
Posledným aspektom na hodnotenie je stanovisko Rady k porušeniam ľudských práv v rámci Európskej únie v súvislosti s aktivitami americkej CIA.
Európsky parlament sa touto otázkou zaoberal v čo najväčšej možnej miere a je podľa mňa poburujúce, že sme od Rady na margo tejto otázky nikdy nedostali žiadne vyjadrenie.
Toto vyjadrenie by sa mohlo týkať toho, čo si o tom myslí, s ktorými prvkami správy súhlasí a s ktorými nie a aké typy opatrení plánuje prijať.
Je Rada pripravená zareagovať na správu od poslanca Favu alebo bude naďalej mlčať?
autor. - (SK) Pán predseda, dámy a páni, sme zvyknutí vyhlasovať, že boj proti terorizmu je prioritou a dovolávať sa nových politických legislatívnych iniciatív.
Domnievam sa, že v prvom rade by sme mali zhodnotiť rozhodnutia, ktoré sme počas uplynulých rokov urobili a položiť si niekoľko otázok.
Prvá otázka. Spôsobili naše legislatívne iniciatívy oslabenie alebo posilnenie terorizmu?
Druhá otázka. Prispeli sme osobitne k rozvoju našej právnej kultúry a našich hodnôt alebo sme ich zradili v mene krízy spôsobenej terorizmom?
Domnievam sa, že by sme mali prioritne odpovedať na tieto dve otázky, a ak tak urobíme, zistíme, že mimoriadne opatrenia sú často chybné a že zoznamy teroristických organizácií sú nepresné, často zostavované viac na základe politických motívov ako na základe skutočného nebezpečenstva, ktoré tieto organizácie predstavujú.
Vymenovali sme osobu zodpovednú za koordináciu protiteroristickej činnosti a potom sme bez akejkoľvek zjavnej príčiny zistili, že funkcie, ktoré táto osoba vykonávala, nepotrebujeme.
Preto vyzývam Radu, aby nevymenovala nového koordinátora pre boj proti terorizmu, keďže za uplynulých niekoľko mesiacov sme zistili, že dokážeme fungovať jednoducho aj bez neho.
Často sme vyhlásili a pevne vyhlasujeme a domnievam sa, že by sme to mali ešte raz v tomto Parlamente pripomenúť, že terorizmus je nepriateľom našej civilizácie, je nepriateľom vlády demokracie -terorizmus je barbarstvo.
Teroristické útoky predstavujú krok od právneho k primitívnemu štátu.
Všetko je pravda, avšak namiesto zamerania diskusie na obnovenie pravidiel demokracie sme sa rozhodli riešiť tento problém obmedzovaním pravidiel občianskeho spolužitia.
Rozhodli sme sa bojovať na domácom poli nášho nepriateľa, súperiť s ním v porušovaní ľudských práv, vo vojenskej kontrole civilného obyvateľstva, v popieraní kľúčových zásad demokracie.
Obrazy väzníc Abu Ghraib alebo základne v prístave Guantánamo sú symbolom víťazstva kultúry terorizmu nad našim právnym štátom a kľúčovými zásadami našej právnej kultúry.
Ďalším symbolom sú lety a únosy organizované americkou CIA v Európe, do ktorých sa otvorene zapájajú európske vlády.
O týchto udalostiach sa zahanbujúco mlčí, ako urobili moji kolegovia poslanci, aj ja vyzývam Radu, aby sa vyjadrila k tejto otázke. Mlčanie o to zahanbujúcejšie, že každý o tom hovorí!
V tomto Parlamente sa diskutovalo o zodpovednosti americkej CIA, o zodpovednosti európskych vlád, o zodpovednosti našich informačných služieb.
Komisia sa vyjadrila a Rada Európy o tejto otázke diskutuje.
Jediným, kto zahanbujúco mlčí, sú európske vlády a domnievam sa, že je to neprijateľné.
Dúfajme, že dnes sa Rada k tejto záležitosti poskytne stanovisko.
V Európe sa bohužiaľ z výnimky stalo pravidlo, a teraz musíme jasne diskutovať o vplyvoch našich legislatívnych rozhodnutí, ktorými sú biometrické údaje v cestovných dokladoch a vízach, systém kontroly osobných údajov, databázy telefonických rozhovorov, databázy cestujúcich leteckou dopravou, dohody o PNR, systém SWIFT, systém uchovávania odtlačkov prstov a dokonca aj nariadenie o tekutinách, v ktorého dnešné rázne odmietnutie dúfame, čím vyšleme ku Komisii signál, že by sme mali prijímať rozhodnutia, ktoré sú primerané tomu, proti čomu chceme bojovať.
Domnievam sa, že by sme empaticky mohli vyhlásiť, že s cieľom bojovať proti terorizmu, sme sa rozhodli pre autoritárske pokrivenie právneho štátu namiesto ochrany právneho štátu.
Nie je jasné, už by som len zhrnul pán predseda, či v uplynulých niekoľkých rokoch boli európski občania viac ohrození terorizmom alebo opatreniami prijatými, s cieľom bojovať proti terorizmu.
Americká feministická autorka vyhlásila, že by sme mali byť ostražití, keď nám zodpovední za naše problémy ponúkajú ich riešenia.
Domnievam sa, že by sme mali byť ostražití.
úradujúci predseda Rady. - (SK) Pán predseda, dámy a páni, v prvom rade by som sa vám všetkým chcel ospravedlniť za oneskorený príchod do Parlamentu, pretože som jedine a jednoducho podcenil hustotu premávky medzi hotelom a budovou Parlamentu.
Chcel by som tiež pozdraviť komisára Frattiniho, ktorý je tu dnes s nami, a odpovedať na otázky, ktoré položili poslanci. Dúfam, že poskytnem všetky vysvetlenia, o ktoré ste nás požiadali.
Niet pochýb o tom, že nedávne udalosti v Londýne a Glasgowe, ako aj na hranici medzi Španielskom a Portugalskom a útok v Jemene, potvrdzujú, že terorizmus predstavuje významné ohrozenie európskej bezpečnosti a hodnôt našich demokratických spoločností, konkrétne ohrozenie práv a slobôd európskych občanov.
Nepochybujeme o tom, že členské štáty musia preto pokračovať v spolupráci na posilnení a realizácii protiteroristických opatrení, pričom budú dodržiavať ľudské práva a základné slobody, ktoré sú základnými hodnotami našich spoločností a ich ochrana a presadzovanie pomôžu predchádzať terorizmu.
Proti terorizmu sa musí bojovať na vnútroštátnej, ako aj na medzinárodnej úrovni.
Medzinárodná spolupráca je základným nástrojom účinného boja proti tejto hrozbe na vnútroštátnej, ako aj na viacstrannej úrovni.
Uvedomujeme si, že terorizmus predstavuje svetovú hrozbu, a preto je naň potrebné reagovať spoločne na svetovej úrovni. Reakcia, v ktorej bude nevyhnutne zahrnutý intenzívnejší tok informácií a výmena informácií, vnútorná koordinácia stanovísk, koordinácia tretích krajín a partnerstvo s nimi, realizácia globálnej stratégie na boj proti terorizmu, v ktorej vedúcu úlohu zohráva Organizácia spojených národov a úzka spolupráca s rôznymi regionálnymi a medzinárodnými organizáciami zapojenými do boja proti terorizmu.
Činnosť Európskej únie sa od 11. septembra 2001, ako aj v dôsledku hrozných útokov v Madride v roku 2004 a v Londýne v roku 2005 zintenzívnila.
V decembri 2005 Rada prijala Stratégiu EÚ na boj proti terorizmu, na základe ktorej sa Únia zaväzuje bojovať proti terorizmu na svetovej úrovni, pričom bude dodržiavať ľudské práva, umožňujúc žiť svojim občanom v priestore slobody, bezpečnosti a spravodlivosti.
Stratégia EÚ na boj proti terorizmu zahŕňa štyri fázy činnosti - prevenciu, ochranu, sledovanie a reakciu.
Predsedníctvo potvrdzuje, že Rada v skutočnosti každých šesť mesiacov vykonáva preskúmanie situácie, pokiaľ ide o realizáciu stratégie EÚ na boj proti terorizmu a stratégie na boj proti financovaniu terorizmu a každý rok vypracúva hodnotenie realizácie stratégie na boj proti radikalizácii a náboru teroristov.
Rada tiež každých šesť mesiacov skúma akčný plán na boj proti terorizmu a na ročnej báze skúma akčný plán boja proti radikalizácii a náboru teroristov.
Tento proces monitorovania umožňuje Rade identifikovať, ktoré z opatrení navrhovaných na úrovni EÚ neboli prijaté alebo neboli riadne vykonané na úrovni členských štátov.
Rade tiež umožňuje rozšíriť niektoré politiky.
Napríklad predsedníctvo sa takto rozhodlo urýchliť činnosť v oblasti výbušnín.
Prijatie určitých opatrení v oblasti policajnej a súdnej spolupráce v trestných veciach sa spomalilo, keďže v tejto oblasti je potrebné jednomyseľné prijímanie rozhodnutí.
Prijatie a realizácia protiteroristických opatrení sa zrýchlia ratifikáciou zmluvy, ktorú má schváliť medzivládna konferencia na základe mandátu prijatého Európskou radou na jej predchádzajúcom stretnutí v júni.
Pokiaľ ide o potrebu užšej spolupráce medzi orgánmi na presadzovanie práva a bezpečnostnými informačnými službami, bezpečnostné služby členských štátov v súčasnosti fungujú vo veľmi úzkej a veľmi účinnej spolupráci v rámci Skupiny na boj proti terorizmu.
Europol vypracoval veľmi účinné analytické zložky, do ktorých v rastúcej miere prispievajú informáciami orgány na presadzovanie práva členských štátov.
Niet však pochýb o tom, že je potrebné túto činnosť zintenzívniť.
Európsky parlament udržiava úzky priamy politický dialóg s Radou a Komisiou.
Predseda Rady, podpredseda Komisie a predsedajúci Výboru pre občianske slobody, spravodlivosť a vnútorné veci sa 16. mája 2007 stretli, s cieľom preskúmať rôzne protiteroristické politiky a zhodnotiť realizáciu stratégie EÚ na boj proti terorizmu.
Tieto stretnutia konajúce sa každých šesť mesiacov sú veľmi užitočné na dosiahnutie konsenzu v otázke politík, ktoré je nutné rozvíjať v oblasti boja proti terorizmu.
Pokiaľ ide o stanovisko koordinátora EÚ pre boj proti terorizmu, Generálny tajomník/Vysoký splnomocnenec informoval členské štáty, že zvažuje, v úzkej spolupráci s predsedníctvom, akým spôsobom čo najlepšie koordinovať prácu v oblasti boja proti terorizmu v rámci Rady.
Pokiaľ ide o vzťah medzi koordinátorom EÚ pre boj proti terorizmu a Situačným centrom (SitCen), SitCen sa vôbec nepodieľa na rozvoji politiky EÚ pre boj proti terorizmu či na koordinácii činnosti v oblasti boja proti terorizmu, ktorú vykonáva Rada, ani nemonitoruje činnosť nadväzujúcu na rozhodnutia Rady.
V oblasti boja proti terorizmu je jeho zodpovednosť obmedzená na predkladanie strategických hodnotení týkajúcich sa teroristických hrozieb Rade, hodnotení vypracovaných na základe informácií od vnútroštátnych služieb.
Podporuje aj opatrenia EÚ pre mimoriadne situácie a koordináciu kríz, ktoré môžu byť realizované, s cieľom pomôcť koordinovať na úrovni EÚ reakcie na vážne krízy, ktorých súčasťou by mohli byť teroristické útoky.
Táto mechanická funkcia pozostáva zo šírenia informácií, poskytovania prostriedkov na stretnutia a podpory existujúcich pravidiel prijímania rozhodnutí inštitúcie.
Nie je to koordinačná úloha.
Napriek tomu Rada schválila politické odporúčania v rôznych oblastiach, akou je napríklad oblasť výbušnín, s cieľom predchádzať ich nezákonnému požitiu teroristami práve na základe hodnotenia ohrozenia vypracovaného SitCen-om.
Predsedníctvo nepochybuje o tom, že jeho úsilie vynakladané na boj proti terorizmu podporujú európski občania, ktorí navyše v čase nedávnych útokov dostatočne preukázali nielen svoju solidaritu s obeťami týchto útokov, ale aj vôľu, aby EÚ na ne zareagovala.
Pri vypracúvaní takejto stratégie na boj proti terorizmu predsedníctvo podporujú partneri, ktorí prinášajú myšlienky do diskusií na vysokej úrovni a konkrétne Európsky parlament zohráva kľúčovú úlohu.
Súlad s ustanovením článku 6 Zmluvy o Európskej únii má pre Radu nesmierny význam, ako aj súlad so všetkými ostatnými článkami zmlúv.
Spolupráca a dialóg s tretími krajinami sú kľúčovými súčasťami stratégie EÚ na boj proti terorizmu.
Len v tomto polroku sú naplánované trojstranné dialógy s Ruskom, Spojenými štátmi americkými, Alžírskom a Marokom, čo odzrkadľuje záujem o rozšírenie dialógu s týmito krajinami.
Európska únia tiež udržiava dialóg o boji proti terorizmu s inými krajinami a medzinárodnými organizáciami.
Pokiaľ ide o našich partnerov z regiónu Stredozemia, organizujeme obvyklé ad hoc stretnutie odborníkov z partnerstva Euromed týkajúce sa terorizmu, ktoré bude príležitosťou na širšiu diskusiu s našimi partnermi zo stredozemského regiónu o záležitostiach zásadného významu pre tento región a ktoré sa zameria na realizáciu prioritných oblastí Európsko-stredozemského kódexu správania pre boj proti terorizmu.
Bolo by potrebné poznamenať s osobitným odkazom na Spojené štáty americké, že predsedníctvo sa zapája do pravidelných rozhovorov s rôznymi orgánmi na najrôznejších úrovniach boja proti terorizmu, ktoré sa týkajú otázok, akými sú radikalizácia a nábor teroristov vrátane využívania internetu extrémistickými skupinami, analýza ohrozenia, spolupráca na medzinárodných fórach, verejné/súkromné partnerstvá na boj proti terorizmu, osobitne bezpečnosť výbušnín, ochrana kritickej infraštruktúry, financovanie terorizmu okrem iných typov spolupráce medzi civilnými úradmi a policajnými orgánmi.
Portugalské predsedníctvo plánuje zorganizovať spolu so Spojenými štátmi americkými praktický seminár o uplatňovaní finančných sankcií v boji proti terorizmu.
Pri rôznych príležitostiach obe strany tiež otvorili otázku dodržiavania ľudských práv v boji proti terorizmu a predsedníctvo sa domnieva, že je veľmi dôležité pokračovať v tomto dialógu, ktorý považuje za kľúčový pre obe strany.
V závere by som pri tomto bode spomenul, že posilňovanie priestoru slobody, bezpečnosti a spravodlivosti vychádzajúceho z Haagskeho programu a príslušného akčného plánu je jednou z hlavných priorít spoločného 18-mesačného programu nemeckého, portugalského a slovinského predsedníctva.
Boj proti terorizmu je v tomto priestore jednou z veľkých výziev. Tri predsednícke krajiny medzi svoje ciele zahrnuli užšiu spoluprácu v oblasti boja proti terorizmu prostredníctvom realizácie stratégie EÚ na boj proti terorizmu.
S vaším dovolením by som teraz, pán predseda, odpovedal na otázku na ústne zodpovedanie.
Chcel by som tiež tento Parlament informovať, že Rada Európskej únie pravidelne pripravuje, ako som spomínal, preskúmanie boja proti terorizmu a rovnako raz ročne vypracúvame preskúmanie stratégie a akčného plánu na boj proti radikalizácii a náboru teroristov a každých šesť mesiacov skúmame stratégiu na boj proti financovaniu terorizmu.
Rada v krátkosti po prvýkrát predstaví správu o realizácii komunikačnej stratégie určenú pre médiá, schválenú v júli 2006.
Podľa ustanovení stratégie na boj proti terorizmu sa raz za obdobie predsedníctva jednej krajiny musí zorganizovať stretnutie Rady, Komisie a Európskeho parlamentu na vysokej úrovni zamerané na boj proti terorizmu.
Tieto stretnutia sa zorganizovali počas rakúskeho a nemeckého predsedníctva.
V súlade s novou zmluvou, o ktorej sa v súčasnosti diskutuje v rámci medzivládnej konferencie sa posilní úloha národných parlamentov.
Hlavnou prioritou je vykonávanie opatrení, ktoré už existujú.
Rada využíva rôzne mechanizmy hodnotenia, akými sú napríklad proces vzájomného hodnotenia v EÚ (peer evaluation) vnútroštátnych protiteroristických opatrení, hodnotenie realizácie európskeho zatykača, hodnotenie výmeny informácií medzi Europolom a členskými štátmi a medzi členskými štátmi atď.
V súčasnosti už prebieha analýza nových opatrení, akými sú Európsky program na ochranu kritickej infraštruktúry alebo opatrenia týkajúce sa programu technológií biologickej prípravy atď.
Rada zorganizovala hodnotenie výmeny informácií medzi Europolom a členskými štátmi a medzi členskými štátmi.
Generálny tajomník, Javier Solana, zvažuje spôsoby, akoby sa funkcia dala najlepšie plniť v rámci Generálneho sekretariátu.
Rovnako sa zvažujú mandát a zodpovednosti možného nového koordinátora.
Ako všetky inštitúcie aj Rada je odhodlaná uplatňovať ustanovenie obsiahnuté v článku 6 Zmluvy o Európskej únii, v ktorom sa stanovuje, že Únia je založená na zásadách slobody, demokracie, dodržiavania ľudských práv a základných slobôd a právneho štátu.
Presadzovanie týchto hodnôt je jednou z priorít EÚ.
Záväzok členských štátov dodržiavať základné práva je tiež zakotvený v Charte základných práv Európskej únie.
Okrem toho sú členské štáty Európskej únie ako členovia Rady Európy viazané záväzkami, ktoré vyplývajú z Európskeho dohovoru o ľudských právach.
Agentúra Európskej únie pre základné práva posilňuje kapacitu EÚ monitorovať a zhromažďovať informácie, a tým presadzovať čo najväčšiu mieru dodržiavania základných práv.
Členské štáty EÚ musia zabezpečiť, aby všetky opatrenia, ktoré príjmu s cieľom bojovať proti terorizmu boli v súlade s ich záväzkami podľa medzinárodného práva, najmä medzinárodného humanitárneho práva, práva ľudských práv a utečeneckého práva.
Predsedníctvo sa domnieva, že boj proti terorizmu by sa mal viesť spôsobom, ktorý podporuje dodržiavanie ľudských práv za predpokladu, že nástrojmi boja proti terorizmu sú právny štát, dobrá správa a riadenie a ochrana základných slobôd.
Tejto zásade patrí ústredné miesto v rámci stratégie na boj proti terorizmu, ktorú Rada, ako viete, prijala v decembri 2005.
Prejdem teraz k rozsudku Súdu prvého stupňa Európskych spoločenstiev z 12. decembra 2006, na ktorý sa odkazuje v otázke.
V prvom rade by som mal spomenúť, že rozsudok v prípade T-228/02 z 12. decembra 2006, známy ako prípad OMPI (Organisation des Modjahedines du Peuple d'Iran v. Rada Európskej únie), neoprávňuje záver, že postupy EÚ pri zostavovaní zoznamov teroristov porušujú právne predpisy EÚ.
Súd v skutočnosti nejudikoval proti postupom zostavovania zoznamov teroristov, ale len zvažoval, že niektoré zo základných práv a záruk vrátane práva na obhajobu, povinnosti poskytnúť dôvody a práva na účinnú súdnu ochranu sú v zásade plne uplatniteľné v súvislosti s prijatím rozhodnutia Spoločenstva zmraziť finančné zdroje v súlade s nariadením (ES) č. 2580/2001.
V druhom rade je verejne známe, že Rada už systematicky pristúpila k nevyhnutnej revízii svojich postupov týkajúcich sa zoznamov osôb a subjektov, na ktoré sa vzťahuje nariadenie (ES) č. 2580/2001.
Rada konkrétne prijala tieto opatrenia, s cieľom vykonať rozsudok v prípade T-228/02: upozornila na možnosť vzniesť námietku voči rozhodnutiu Rady pred Súd prvého stupňa Európskych spoločenstiev; zdôraznila, že bolo možné Rade predložiť žiadosť doplnenú podpornou dokumentáciou, s cieľom požiadať o preskúmanie zapísania na zoznam alebo vyškrtnutia z tohto zoznamu, takéto žiadosti sú spracúvané hneď ako ich Rada dostane; všetkým osobám, skupinám a subjektom poskytla, ak to bolo prakticky možné, dôvodové vyhlásenia, v ostatných prípadoch boli osoby, skupiny a subjekty informované prostredníctvom oznámenia uverejneného v Úradnom vestníku Európskej únie; aspoň raz za šesť mesiacov celkovo preskúmava zoznam v súlade s postupmi opísanými vyššie, vždy s riadnym ohľadom na akékoľvek doplňujúce informácie.
Rada sa tiež rozhodla vytvoriť novú pracovnú skupinu - Pracovnú skupinu o spoločnej pozícii 931, ktorej úlohou bude riešiť žiadosti o zapísanie do zoznamu alebo vyškrtnutie z neho a pripravovať pravidelné preskúmania zoznamu Radou.
Mandát, praktické opatrenia a pracovné metódy tejto novej pracovnej skupiny sú obsiahnuté vo verejnom dokumente, ktorý prijala Rada.
So všetkými, ktorých mená a názvy sú na zozname, na ktorých sa vzťahuje nariadenie (ES) č.
2580/2001, sa zaobchádza rovnako ako možno vidieť z mojej predchádzajúcej odpovede.
Úloha a zodpovednosti inštitúcií sú stanovené v zmluvách. Rada prijíma nevyhnutné opatrenia požadované na vykonanie rozsudkov Súdneho dvora v súlade s ustanoveniami článku 233 Zmluvy o založení Európskeho spoločenstva.
Pokiaľ ide o parlamentnú kontrolu jej rozhodnutí, Rada vždy dodržiava postupy stanovené v zmluvách.
Je dôležité spomenúť, že s Európskym parlamentom sa v súlade s článkom 308 Zmluvy o založení Európskeho spoločenstva o prijatí nariadenia (ES) č. 2580/2001 konzultovalo.
Ďakujem veľmi pekne za vašu pozornosť.
(potlesk)
podpredseda Komisie. - (EN) Vážený pán predseda, Komisia je aj naďalej zaviazaná vykonávať stratégiu EÚ na boj proti terorizmu, akčný plán, ktorý bol, ako práve uviedla Rada, odsúhlasený v roku 2005.
Naším politickým cieľom zostáva nájsť strednú cestu medzi základným právom na bezpečnosť občanov, ktorým je predovšetkým právo na život, a ďalšími základnými právami jednotlivcov, vrátane práva na súkromie a procesných práv.
Všetky zdroje naznačujú, že hrozba nových teroristických útokov je stále vysoká.
Orgány členských štátov boli schopné zabrániť niekoľkým útokom, za čo sme veľmi vďační.
Hovorím o Španielsku, Taliansku, Belgicku, Spojenom kráľovstve a Nemecku.
Dánske orgány včera odhalili skupinu mladých teroristov, tiež so štátnou príslušnosťou Dánska, pripravených na bombový útok.
Pani ministerka Espersenová uviedla, že to bol najvážnejší prípad terorizmu v Dánsku.
Dnes ráno sme sa dozvedeli, že vo Frankfurte boli zadržaní podozriví teroristi. Nemecký minister obrany povedal, že šlo o bezprostrednú hrozbu útoku.
Myslíte si, že v žiadnom z týchto prípadov sa nedosiahli nijaké výsledky?
Nemyslíte, že zastavenie teroristického útoku v jeho záverečnej fáze je samo osebe úžasným výsledkom pre Európu?
Moja odpoveď znie - áno, je.
(potlesk)
Nie je preto priestor na samoľúbosť alebo kritiku našej obrany.
V prvom rade by som chcel využiť túto príležitosť a informovať vás o balíku opatrení, ktoré sa pripravujú v útvaroch našej Komisie a ktoré prijmeme na jeseň v úzkej spolupráci s portugalským predsedníctvom.
Pracujeme na preventívnych opatreniach a postihovaní.
Tento balík bude obsahovať európsky akčný plán o bezpečnosti výbušnín, návrh na zmenu a doplnenie rámcového rozhodnutia o terorizme zaoberajúceho sa zneužitím internetu teroristami a návrh týkajúci sa európskej politiky osobných záznamov o cestujúcich (PNR).
Balík bude okrem toho obsahovať správu o hodnotení uplatňovania rámcového rozhodnutia o terorizme členskými štátmi.
Niekoľko slov o každom z týchto prvkov:
Európsky akčný plán o výbušninách je pokračovaním oznámenia Komisie z roku 2005 o tejto téme a jeho cieľom je reagovať na opakované výzvy Európskej rady a Rady ministrov vnútra na zlepšenie situácie v oblasti výbušnín v Európe.
Určite si spomeniete, že útoky v Madride boli spáchané použitím komerčne dostupných výbušnín a rozbušiek, ktoré boli výzvou na konanie EÚ v tejto oblasti.
Som rád, že vám môžem oznámiť, že naše útvary vykonali veľa dobrej práce spoločne s mnohými zúčastnenými stranami, vrátane zástupcov súkromného sektora.
Od verejno-súkromnej expertnej skupiny, ktorú som zriadil, som obdržal správu, o ktorej si myslím, že sa ukáže byť priekopníckou a ktorá obsahuje 50 cenných konkrétnych odporúčaní na zlepšenie bezpečnosti výbušnín, prekurzorov a rozbušiek v EÚ.
Tieto odporúčania budú základom európskeho akčného plánu, ktorý, ako som povedal, by sa mal prijať do novembra.
Opatrenia, ktoré sa v ňom navrhnú, zahrňujú napríklad vytvorenie európskej databázy výbušnín v Europole prepojenej so všetkými zodpovednými službami v členských štátoch, vrátane systému včasného upozornenia, aby boli tieto služby rýchlo informované napríklad v prípade krádeže výbušnín alebo odhalení nových teroristických pracovných metód na základe vierohodných spravodajských informácií.
V tejto súvislosti mi napadol internet, ktorý nám priniesol úžasné výhody, ale aj spôsob, ako ho teroristi zneužívajú.
Všetci vieme, že teroristi využívajú výhody internetu, tak ako aj bežní občania, napríklad na plánovanie svojich útokov alebo na šírenie správ konkrétneho podnetu na spáchanie teroristických útokov.
Výhody elektronického vzdelávania tiež neunikli pozornosti teroristov.
Na internetových stránkach môžete napríklad nájsť podrobné informácie a návody všetkých druhov teroristických taktík, vrátane výroby výbušnín.
Návrh, ktorý som práve spomenul, bude mať za cieľ zabezpečiť, že tieto formy negatívneho a zločinného správania budú v EÚ trestné.
Ďalší prvok tohto balíka opatrení súvisí s myšlienkou mať európsku politiku o osobných záznamoch o cestujúcich.
V súčasnosti sa stále premýšľa o detailoch tohto návrhu, ale hlavným úmyslom Komisie je zabezpečiť, aby každý členský štát zbieral osobné záznamy o cestujúcich, spracovával ich a v prípade potreby vymieňal s ostatnými.
Až doteraz boli osobné záznamy o cestujúcich spájané prevažne s rokovaniami, ktoré mali zabezpečiť správne spracovanie údajov občanov Európy našimi partnermi a spojencami, predovšetkým Spojenými štátmi americkými.
Myslím, že nadišiel čas čiastočne zmeniť zameranie a vyčleniť zdroje na bezpečnosť Európskej únie.
Únia je prinajmenej takým istým potencionálnym cieľom teroristického útoku, akými sú Spojené štáty americké, a používanie a analýza osobných záznamov o cestujúcich je dôležitým nástrojom pri presadzovaní práva na ochranu našich občanov, ktorí si zaslúžia rovnakú ochranu ako občania Spojených štátov amerických.
Poslednou časťou balíka je druhá správa správy o uplatňovaní rámcového rozhodnutia týkajúceho sa boja proti terorizmu.
Nová správa bude obsahovať aj informácie o situácii v nových členských štátoch, ktoré neboli dostupné v roku 2004, a isto viete prečo.
To ma privádza k všeobecnejšej otázke týkajúcej sa celkového podrobného posúdenia všetkých doteraz prijatých protiteroristických opatrení.
Samozrejme, súhlasím so zásadou hodnotenia účinnosti politík.
Možno si uvedomujete, že sa naďalej pracuje na rozvoji globálnych hodnotiacich mechanizmov, najmä čo sa týka politiky spravodlivosti, slobody a bezpečnosti.
Som pripravený spolupracovať s Parlamentom a najmä s Výborom pre občianske slobody, spravodlivosť a vnútorné veci, ako som spolupracoval v minulosti, s cieľom prehodnotiť súčasné opatrenia, vrátane medzinárodných a európskych dohôd s našimi medzinárodnými partnermi.
Dovoľte mi ujasniť, že mojim cieľom je posilňovať našu schopnosť účinnejšie predchádzať a trestať teroristické činy a nie ju oslabovať.
V súvislosti s výmenou informácií medzi členskými štátmi a európskymi inštitúciami, úplne súhlasím, že je to dôležitý aspekt v boji proti terorizmu.
V tejto oblasti som, ako viete, pôsobil.
V posledných rokoch som predložil niekoľko návrhov na ochranu údajov v treťom pilieri na základe princípu dostupnosti a zachovania údajov elektronickej komunikácie.
Žiaľ, až na zachovanie údajov sa Rade ešte nepodarilo dosiahnuť dohodu o týchto návrhoch, najmä o ochrane údajov v treťom pilieri.
Budem sa ale naďalej usilovať o ich prijatie a s portugalským návrhom máme v zásade dohodu pokúsiť sa o konečné prijatie rámcového rozhodnutia o ochrane údajov v treťom pilieri do decembra.
Veľmi často sa hovorí, že vzájomná dôvera je potrebná na účinnú spoluprácu, najmä v boji proti terorizmu.
Podľa môjho názoru dôveru môžeme stimulovať hlavne dvomi spôsobmi.
Po prvé tak, že sa zabezpečí existencia jasného a riadneho právneho rámca, ktorý poskytuje istotu, že s dodanými informáciami sa bude zaobchádzať vhodným spôsobom, a po druhé prostredníctvom stimulovania čo najväčšieho množstva spoločných medzinárodných skúseností, vrátane spoločných školení, aby sa ľudia pracujúci v obore navzájom spoznali a vedeli sa oceniť.
Čo sa týka Situačného centra ("SitCen") mal by som spomenúť, že nepochybne poskytlo Rade cennú strategickú analýzu teroristickej hrozby a ja som vďaka spolupráci s pánom Solanom v tomto smere založil veľmi dobrú praktickú spoluprácu.
Napriek tomu však nevidím význam Situačného centra v oblasti operačnej spolupráce, rozhodne nie ako koordinačného nástroja na vyšetrovanie, keďže jeho mandát je obmedzený na oblasť neosobných údajov.
Je to vlastne úloha pre Europol a Eurojust.
Verím, že sú organizáciami, ktoré sú lepšie pripravené na riešenie takýchto úloh.
Nemali by sme zabúdať, že prevažná väčšina našich občanov, podľa posledného prieskumu Eurobarometer to je 84 %, dôrazne súhlasí s činnosťou EÚ v boji proti teroristom a organizovanému zločinu.
Za týchto okolností posilnime Europol a Eurojust.
Každé naše konanie musí byť samozrejme v súlade so základnými právami acquis a s článkom 6 Zmluvy.
Plánujem predložiť členským štátom dotazník o protiteroristických opatreniach, ktoré prijali, o ich účinnosti a o tom, ako sa vzťahujú na rámec ľudských práv.
Som pripravený podeliť sa s vami o údaje a výsledky tejto úlohy.
Na záver, som presvedčený, že naše protiteroristické úsilie si jasne vyžaduje jednotnú akciu a úplné odhodlanie Rady, Parlamentu a Komisie.
Som pripravený opätovne pozitívne reagovať na ďalšie možné pozvania zo strany Parlamentu a Výboru pre občianske slobody, spravodlivosť a vnútorné veci, ako tomu bolo od môjho vymenovania v Komisii.
(potlesk)
Pán predsedajúci, dámy a páni, pán Catania predo mnou uviedol, že európska verejnosť má obavy, že právny štát sa rozkladá.
Európska verejnosť sa v dnešných novinách dočíta o zatýkaní teroristov, ktorí pripravovali konečné plány útokov v Dánsku.
Nemeckú verejnosť dnes ráno prebudili správy o tom, že traja teroristi plánovali útok na letisko vo Frankfurte nad Mohanom.
Verejnosť má strach.
Má obavy.
Dôsledkami terorizmu v Európe sú smrť a veľmi veľké utrpenie.
Verejnosť očakáva, že bude v bezpečí.
Je našou úlohou ako európskych politikov, tento problém vyriešiť .
Aká je európska reakcia?
Keď som dnes počúval úradujúceho predsedu Rady, uvedomil som si, že sme uviazli v stagnácii a paralýze.
Som sklamaný.
Vieme, že terorizmus má siete po celej Európe.
Bunky spolupracujú prostredníctvom internetu a využívajú rôzne metódy.
Ministri vnútra si na vnútroštátnej úrovni riešia svoje problémy a domnievajú sa, že majú veci pod kontrolou.
Aj ja som za hodnotenie a terajšie otestovanie opatrení, ktoré realizujeme, avšak potrebujeme aj nový impulz.
Terorizmus nebol porazený.
Potrebujeme nový začiatok.
Preto Skupina Európskej ľudovej strany (kresťanských demokratov) a európskych demokratov podporuje iniciatívy Komisie.
Terorizmus sa zameriava na spôsob nášho života, a preto by som rád zdôraznil, že boj s ním je kultúrnou výzvou.
Európa napríklad presadzuje rodovú rovnosť, čo znamená, že v Európe nechceme nútené manželstvá.
Ktokoľvek núti mladé dievčatá, aby sa vydávali musí byť potrestaný.
Európa presadzuje toleranciu, a preto nechceme kazateľov nenávisti, ktorí odsudzujú iné náboženstvá.
Som za to, aby boli takýto ľudia z Európy vyhostení.
Všetkým kazateľom by som odkázal: "Žiadny boh neschvaľuje vraždu."
Rád by som požiadal, aby dnešná rozprava bola pre Radu oporou a aby bola oporou najmä pre Komisiu, ktorá predkladá kvalitné návrhy, aby sme dokázali nabrať nový dych.
v mene skupiny PSE. - (SK) Pán predsedajúci, domnievam sa, že dnešná rozprava je veľmi dôležitá.
Rovnako je pre Parlament dôležité, aby sa opýtal na pokrok v oblasti spolupráce medzi členskými štátmi vo vysoko prioritnej oblasti, ktorou je boj proti terorizmu.
Existujú určité pochybnosti o tom, či je táto spolupráca vždy uspokojivá a či je reakcia Rady na ohrozenie, o ktorej sme tu už dnes veľakrát počuli, vždy primeraná.
Nedostatok naliehavej potreby sa stal zjavným, pokiaľ ide o pokrok Rady vo viacerých bodoch.
Rovnako dôležitá je v tejto súvislosti otázka nástupcu pána Gijsa de Vriesa na poste koordinátora pre boj proti terorizmu, ktorý je už niekoľko mesiacov neobsadený.
Otázkou rovnako zostáva, čo sa stalo s odpoveďou Rady na správu poslanca Favu, ktorá je komplexnou správou Parlamentu o americkej CIA a určitých praktikách, ktoré sa v boji proti terorizmu využívajú.
Spolupráca nie je vždy taká, aká by mala byť, napriek, a to musím zopakovať, obrovskému záväzku komisára Frattiniho, ktorý nám tu práve predstavil svoj energický prístup.
Prirodzene však to, čo hodlá urobiť a to, čo je schopný urobiť, v konečnom dôsledku do istej miery závisí od toho, čo mu umožní Rada.
Dnes by som rád upozornil na jeden konkrétny dôležitý aspekt, na ktorý odkazovali komisár, ako aj úradujúci predseda Rady, a ktorým je radikalizácia a nábor teroristov.
Musíme nájsť najlepší spôsob, akým bojovať proti radikalizácii, či už je nábožensky motivovaná, alebo má pôvod v pravicovom extrémizme, na európskej úrovni a tiež vo forme spolupráce medzi členskými štátmi.
V tejto súvislosti je dôležité nájsť spôsob, ako kontaktovať mladých ľudí, ktorí majú sklony na takýto spôsob radikalizácie.
Toto je prioritou Rady, ako aj Komisie a Parlament túto otázku v blízkej budúcnosti podrobnejšie prediskutuje.
Musíme sa snažiť odhaliť motívy mladých ľudí, ktorí sú v dôsledku radikalizácie niekedy zvádzaní k tomu, aby sa zapojili do teroristickej činnosti.
Medzi tieto motívy patria nespokojnosť s vlastnou situáciou, nesúhlas s dianím v medzinárodnej politike alebo polarizácia ich vlastnej spoločnosti, potreba akéhosi zmyslu a frustrácia zo svetovej politiky.
Chudoba môže byť tiež jedným z motívov.
Ak chceme dospieť k účinnému prístupu, musíme preskúmať všetky tieto motívy.
Motívy mladých ľudí, ktorí páchajú atentáty v Maroku sú často úplne odlišné od motívov ľudí, ktorí ich páchajú v Holandsku, napríklad od motívov vraha Thea van Gogha.
Musíme sa spojiť, aby sme našli argumenty dosť silné na boj proti radikalizácii a zlepšiť podmienky, aby mladí ľudia neboli tak ľahko náchylní na podnecovanie radikalizácie a násilia.
Prvotnou výzvou je udržiavať nízky počet radikalizovaných mladých ľudí.
Vhodnou politikou v tomto prípade je politika potlačenia. Zamerať sa na tých, ktorí podnecujú iných na násilie, riešiť virtuálne internetové siete, ktoré podnecujú mladých ľudí na extrémistické správanie, ako aj zabraňovať činnosti skupín prostredníctvom politiky prevencie.
Takéto postupy začínajú na miestnej úrovni, ale môžu byť transformované na vnútroštátnu a európsku úroveň.
V tejto súvislosti by som rád upozornil na nové iniciatívy prijaté holandskou vládou, na ktoré bol tiež vyčlenený výrazný objem finančných prostriedkov.
Využijú sa na miestnej úrovni, na sídliskách, s cieľom nájsť prístup, akým odhaliť mladých ľudí, ktorí by mohli mať sklony na radikalizáciu a všetko, k čomu môže viesť.
Chcel by som odporučiť, aby sa Komisia zamerala na skúsenosti z Holandska a na spôsob, akými sa dajú vymieňať s ostatnými členskými štátmi.
Rovnako by mohlo byť možné využiť integračný fond Komisie na podporu niektorých z týchto aktivít, na dodanie pridanej hodnoty európskeho prístupu aj v tejto oblasti.
Chcel by som sa ešte raz opýtať pána komisára, či si aj on dokáže predstaviť nejaké možnosti výmeny holandských postupov s inými členskými štátmi, ktoré čelia rovnakým problémom, najmä vo veľkých mestách a veľkomestách.
v mene skupiny UEN. - (SK) Pán predsedajúci, v dôsledku tragických udalostí v New Yorku, Madride a Londýne sa naša schopnosť spolupracovať v záležitostiach boja proti terorizmu v kontexte EÚ, ako aj v transatlantickom kontexte, posilnila.
Mali by sme v tomto smere pokračovať.
Naše obavy o súkromie a občianske práva by nemali byť využívané ako zámienka na blokovanie vykonávania účinných opatrení.
Za bezpečnosť v tejto oblasti sa nevyhnutne platí.
A to, čo naši občania očakávajú, je predovšetkým bezpečnosť.
Rovnako sú potrebné zmeny v medzinárodnom práve.
Moderný terorizmus so sebou priniesol doteraz neznámy fenomén vojaka bez štátnej príslušnosti.
Práve absencia jeho štátnej príslušnosti komplikuje uplatňovanie Ženevského dohovoru.
Zároveň sa však musíme zhodnúť na tom, že nemá zmysel udeliť teroristom procesné práva, ktoré sú typické pre európske konanie v trestných veciach a že to uberá z účinnosti boja proti tomuto fenoménu.
v mene skupiny Verts/ALE. - (SK) Pán predsedajúci, dnes sa k nám dostali správy o zatýkaní podozrivých z terorizmu v Dánsku a Nemecku, ktoré sme už viackrát spomínali.
Dokazuje to, že problém, o ktorom diskutujeme, nie je hypotetický, ale skutočný.
V tomto prípade nemôže byť naším heslom - čím viac, tým lepšie, namiesto toho potrebujeme zacielené opatrenia, ktorých vykonávanie je koordinované v celej Európe a predovšetkým opatrenia, ktoré majú praktický význam a sú skutočne nápomocné.
Týmto sa dostávam k prvému bodu, ktorým je naliehavá potreba prehľadu opatrení, ktoré do dnešného dňa prijali jednotlivé štáty.
Vítam oznámenie pána komisára o tom, že na dotazníkoch sa pracuje.
Toto hodnotenie potrebujeme presne preto, že hodláme presvedčiť našich občanov o potrebe protiteroristických opatrení.
Avšak, aby sme to dokázali, musíme preukázať, že tieto opatrenia sú naozaj účinné.
V konečnom dôsledku si všetci prajeme vedieť, čo sa do dnešného dňa v oblasti boja proti terorizmu dosiahlo.
V tejto súvislosti by nás zaujímalo poľutovaniahodné odmietnutie prijať stanovisko k nelegálnym únosom v Európe, za ktoré je zodpovedná americká CIA.
V tomto ohľade tiež potrebujeme odpovede.
Rád by som objasnil jednu skutočnosť. Tajné väznice a vydávania osôb do tretích krajín, kde je vykonávané mučenie sú tiež prepojené s bojom proti terorizmu, najmä jeho morálnym rozmerom.
Nemôžeme zanedbávať morálny rozmer boja proti terorizmu, keďže v tejto oblasti musíme zvíťaziť, ak chceme uspieť.
Niektorí z rečníkov spomenuli význam účasti Európskeho parlamentu v tejto diskusii.
Domnievam sa, že predsedníctvo Rady potrebuje pochopiť, že účasť slobodne zvolených zástupcov občanov je nevyhnutná, ak chceme byť prijatí.
Chcel by som, aby predsedníctvo Rady posilnilo tento aspekt diskusie.
Ako úradujúci predseda Rady vie, Európsky súdny dvor opakovane judikoval, že zoznam teroristických organizácií EÚ porušuje právo Spoločenstva, ako aj medzinárodné právo.
Vítam jeho dnešné vyjadrenie o tejto záležitosti.
Rád by som tiež však počul, či sú výročné hodnotenia, o ktorých hovoril, dostupné pre Parlament a Výbor pre občianske slobody, spravodlivosť a vnútorné veci.
V konečnom dôsledku ich potrebujeme k práci, aby nám umožnili skutočne zhodnotiť, čo sa deje s týmito zoznamami teroristov, do tej miery, ktorú zabezpečuje právny štát a parlamentná kontrola a do tej miery, že môže byť zabezpečené pre tých, ktorých mená a názvy sa na týchto zoznamoch ocitli neprávom z nich budú čo najskôr vyškrtnuté.
Záležitosť súvisiaca s koordinátorom EÚ pre boj proti terorizmu už bola načrtnutá.
Zaujímajú nás plány do budúcnosti súvisiace s týmto postom.
Moja skupina v zásade nenamieta voči takejto európskej koordinácii.
Teoreticky dáva zmysel konsolidovať zodpovednosti v tejto oblasti, usilovať sa o zhromaždenie skúseností nadobudnutých na vnútroštátnej úrovni.
Rovnako nás však zaujíma stanovisko predsedníctva Rady k činnosti vykonanej k dnešnému dňu protiteroristickou jednotkou na európskej úrovni.
Aké skúsenosti s ňou máme?
A teda moja otázka na úradujúceho predsedu Rady je, aké ponaučenie ste si zobrali z doterajšej činnosti pána de Vriesa?
Pán predsedajúci, podľa môjho názoru je táto diskusia dosť zásadná pre demokraciu v Európskej únii.
Je dobré obzrieť sa do minulosti.
Od 12. septembra 2001 sa proti terorizmu vedie vojna.
V ten deň sa NATO odvolalo na klauzulu o vzájomnej obrane, keďže mylne považovala útoky na New York a Washington za vojenské útoky.
Ako uplatňovanie tejto klauzuly odvolať, nevie nikto.
Dnes sa vojna proti teroru vedie na celom svete, napríklad v Afganistane, kde postupne silnie irakizácia, zatiaľ čo na vnútornej úrovni sa zrušuje viac a viac základných a občianskych práv.
Celú situáciu možno opísať ako permanentný mimoriadny stav.
EÚ prijala rámcové rozhodnutie týkajúce sa boja proti terorizmu.
Stanovuje sa v ňom veľké množstvo bodov, ktoré majú realizovať členské štáty EÚ a samotná EÚ.
V súčasnosti sme svedkami rozsiahleho "akcionizmu", najmä zo strany nemeckého ministra vnútra Wolfganga Schäubleho, ktorý všetko označuje za terorizmus a zjavne prekračuje rámec skutočne nevyhnutného.
Po útokoch na Londýn spisovateľ A.L. Kennedy veľmi zaujímavo poznamenal, citujem: "Nikto nehovorí o tom, že počet obetí, ktorý bol strašný, by bol v Bagdade väčšinu času považovaný za priemerný.
Nikto nehovorí o tom, že rozhodnutím poslať vojakov do vojny kvôli zisku, Tony Blair ohrozil svoju krajinu [...]
Nikto nespomína skutočnosť, že naše opatrenia len zvyšujú počet a intenzitu teroristických útokov.
Nikto nepoukazuje na skutočnosť, že sme dokonca ospravedlnili mučenie väzňov tvrdením, že týmto spôsobom sa dá predchádzať teroristickým útokom.
Nikto o tom nehovorí, pretože vo veľkých častiach sveta sme teroristami my."
Práve tomuto sa musíme vyhnúť, a preto nemôže pokračovať porušovanie základných a občianskych práv.
Pán predsedajúci, rád by som úprimne poďakoval úradujúcemu predsedovi Rady a podpredsedovi Európskej komisie za ich podrobné odpovede na naše otázky.
Teší ma, že táto diskusia nám poskytla priestor na ohliadnutie sa do minulosti, aby sme sa mohli opäť pohnúť dopredu.
V centre tejto diskusie je otázka, aké opatrenia boli prijaté, s cieľom bojovať proti terorizmu a či sú účinné.
Dôležitejšou je však stále otázka, či sú tieto opatrenia v rozpore s demokratickým právnym štátom.
Dnes plánujeme hlasovať o zmene a doplnení pravidiel týkajúcich sa príručnej batožiny v leteckej doprave.
Pán Watson sa už o tejto veci vyjadril.
Dúfam, že toto hlasovanie ukončí uplatňovanie tohto kontroverzného opatrenia.
Pravidlá týkajúce sa tekutín sú neúčinné a ostro sa proti nim protestuje.
Musíme zabezpečiť, aby sa z boja proti terorizmu nestala politika preludu.
Od útokov z roku 2001 bolo nazhromaždené obrovské množstvo informácií, avšak zhromažďovanie informácií musí viesť k ich spracovaniu.
Po útokoch na Londýn a Madrid sa stalo zrejmým, že informačné služby naozaj mali k dispozícii údaje, avšak nereagovali včas.
Údaje môžu byť k dispozícii, avšak ich spracovanie je stále problémom.
Nedávno v Holandsku vyšla kniha o terorizme a tých, ktorí proti nemu bojujú.
Prezentuje sa v nej argument, že z historického hľadiska je účinnosť terorizmu obmedzená.
Boj proti terorizmu, na druhej strane, má občas veľký vplyv na spoločnosť, ktorý vyúsťuje do podráždenia.
Tí, ktorí bojujú proti terorizmu strácajú počas tejto vojny morálny kredit v očiach občanov, čo je ziskom pre teroristov.
Keď teda prijímame nové opatrenia, musíme preto nájsť rovnováhu medzi právnym štátom a účinným bojom proti terorizmu.
Monitorovanie je v tomto ohľade legitímnym parlamentným nástrojom.
Bývalý koordinátor pre boj proti terorizmu Gijs de Vries vyhlásil, že na základe jeho skúseností ani jeden z členských štátov nechcel európsku policajnú jednotku alebo európsku bezpečnostnú službu.
Členské štáty chcú aj naďalej koordinovať bezpečnosť na vnútroštátnej úrovni.
Napriek tomu sa stále snažíme o organizáciu európskej spolupráce.
Jedným z problémov, ktoré táto spolupráca prináša je nedostatok demokratickej kontroly nad ňou.
Národné parlamenty monitorujú svoje vlastné služby, nie však túto spoluprácu.
Čo si Rada myslí o konzistentnom a pravidelnom informovaní Európskeho parlamentu?
Týmto nemyslím primárne predkladanie nových opatrení na schválenie, ale odpovedanie na otázky, ktoré boli veľmi často položené.
Podobne ako v prípade národných parlamentných výborov pre bezpečnosť by sa aj tu tieto stretnutia mali konať za zavretými dverami.
Chcel by som sa Rady opýtať, či hodlá v tejto veci spolupracovať.
Pán predsedajúci, najnovšie správy z Dánska a Frankfurtu nad Mohanom sú dôkazom toho, že hrozba islamistického terorizmu nezmizla.
Napriek tomu najnovšie štúdie dokazujú, že táto hrozba neprichádza ani tak zvonku, teda zo strany organizácie al-Káida, ako zo strany mladých moslimov, ktorí žijú v samotnej Európskej únii, ktorí majú slon na radikalizáciu a následne sa z nich stávajú teroristi.
Teroristi neprichádzajú len tak z ničoho nič, preto potenciálni narušitelia vyrastajú v našich islamistických paralelných spoločnostiach so zavedenými islamskými školami - madrasami, a najmä kazateľmi nenávisti, ktorí zohrávajú hlavnú úlohu s katastrofálnymi následkami.
Vďaka politickej korektnosti sú pôvodné národy Európy veľmi ľahko obviniteľné z pravicového extrémizmu, či dokonca rasizmu za to, že nástoja na svojej základnej kultúre, pričom migranti sa s týmto problémom stretávajú len zriedka.
Islamistické paralelné spoločnosti, ktoré v súčasnosti existujú v celej Európe sú často podceňované.
Terorizmus má často korene v školách.
Neskôr pokračuje v mládežníckych gangoch a následkom takejto radikalizácie môže kulminovať do útokov.
Musíme zamedziť priestor v našich spoločnostiach, v ktorom sa môže dariť terorizmu, priestor, ktorý bol vytvorený nemiestnou toleranciou.
Musíme stanoviť hranice. Určite nemusíme tolerovať všetko.
Zmena nášho tradičného životného štýlu a popretie našej vlastnej kultúry poskytuje terorizmu najlepšiu pôdu na rast.
Preto je najvyšší čas, aby aj Brusel akceptoval skutočnosť, že multikultúrna vízia sa rozpadla a podporil opäť a natrvalo pôvodné obyvateľstvo Európy, namiesto toho, aby ho neustále diskreditoval pod zámienkou odstraňovania rasizmu.
(EN) Pán predseda, v tejto dôležitej rozprave by som sa chcel vyjadriť k dvom zásadným veciam.
Po prvé, všetci alebo väčšina z nás môžeme prísť sem, do Parlamentu, a žialiť a odsudzovať terorizmus, čo by sme aj mohli, pretože je v každej svojej forme podlý a neospravedlniteľný.
Robíme ale v rámci EÚ vždy dôsledne to, čo aj kážeme?
Udalosti v Dánsku a na letisku vo Frankfurte pripomenuli neustále prítomnú hrozbu terorizmu.
Ak by dnes ráno hociktorý vládny minister kdekoľvek v EÚ odsúdil toto zatýkanie, alebo keby sa neskôr postavil súvisiacemu nevyhnutnému vydaniu osôb, boli by sme všetci pobúrení, pretože terorizmus je terorizmus a postupom času sa nezlepší.
Napriek tomu len pred niekoľkými týždňami sa v našej malej krajine pán Martin McGuinness, zástupca predsedu vlády, ktorý veľmi dobre pozná odporné praktiky terorizmu, opäť dostal do formy a vehementne zaútočil na žiadosť nemeckej vlády o vydanie osoby podozrivej z bombového útoku pred mnohými rokmi v Nemecku v rámci európskeho zatykača, ktorá pochádza z írskych republikánskych kruhov.
Takéto správanie sa nedá tolerovať.
Rovnako ako sa nedá tolerovať, že Írsko ukrýva troch teroristov IRA usvedčených v Kolumbii.
Preto si myslím, že by sa patrilo, aby sme my, Európania, šli príkladom.
Pri útočení a vzdorovaní proti terorizmu si nemôžeme vyberať.
Ak sme proti nemu, musíme byť proti všetci a podľa toho konať.
Ak naozaj podporujete právny princíp, potom neútočíte a neprotestujete proti prostriedkom zabezpečenia medzinárodnej spravodlivosti.
Po druhé, to, že sa ETA uchyľuje k aktívnemu terorizmu, je stálou pripomienkou biblického výroku, že leopard sotvakedy zmení svoje škvrny.
Myseľ tých, ktorí sa prikláňajú k terorizmu, je nemorálna, schopná z taktických dôvodov prechádzať k očakávanému odhodlaniu používať politické prostriedky, ak to v danom čase viac vyhovuje ich cieľom.
Všetci by sme sa preto mali mať na pozore pred takýmito ľuďmi a nikdy by sme nemali urobiť tú chybu, aby sme posudzovali teroristov podľa našich vlastných noriem.
(SK) Pán predsedajúci, chcel by som začať tvrdením, že nebojujeme proti fenoménu terorizmu.
V každom prípade ide o boj proti určitej organizácii, ktorá má určitý politický program a konkrétne politické ciele.
Preto potrebujeme začať pomenovaním teroristickej organizácie, proti ktorej stojíme a v tej chvíli zistíme, že základnou hrozbou do budúcnosti, ktorej čelí Európska únia, je džihádistická teroristická organizácia, ktorá nie je fenoménom, ale organizáciou, ktorá prekonala strach z organizovania útokov na našom kontinente.
Rozdiel medzi touto organizáciou a inými tradičnými organizáciami, ktoré zaútočili a útočia na Európsku úniu je, že je pre nás ešte stále veľkou neznámou, pretože nerozumieme rytmu útokov alebo dôvodom výberu krajín a pretože jej zmysel pre načasovanie sa odlišuje od toho nášho.
Z týchto dôvodov, ako veľmi správne povedal pán Watson, nie je úlohou inštitúcií EÚ prijímať vyčerpávajúce zoznamy opatrení, ale skôr je čas na vytvorenie základní, pilierov a dokonca aj operačných priestorov pre európske inštitúcie, aby mohli zohrávať úlohu v boji proti terorizmu.
Potrebujeme nájsť smer.
V tejto oblasti nejde o schvaľovanie čoraz väčšieho množstva opatrení.
Musíme pochopiť, že úlohou inštitúcií EÚ by malo byť vytvorenie toho, čo v zásade potrebujeme na boj s touto organizáciou, čím sú tajné správy a informácie.
Preto v prvom rade a predovšetkým potrebujeme európsky model boja proti tejto teroristickej organizácii, pretože inak sa obyvatelia v Európe roku 2025, ak Európska únia nie je pridanou hodnotou, ak nemá zmysel a nie je ani užitočná, či uznaná ako nástroj pre Európanov v tomto boji proti terorizmu, budú zamýšľať, aký má vôbec Európska únia zmysel.
(SK) Pán predsedajúci, domnievam sa, že tu bolo do zunovania opakované, že fenomén terorizmu, ktorý je samozrejme jasne rozpoznateľný v skupinách, nie je len európskou záležitosťou. Ako Rada vyhlásila, je celosvetovým problémom a niet pochýb o tom, že potrebujeme reakcie na svetovej a európskej úrovni.
Domnievam sa a s ohľadom na to, čo povedal pán Frattini o udalostiach, ku ktorým dnes ráno došlo vo Frankfurte, o ktorých som tiež počula, že terorizmus je pravdepodobne najvýznamnejšou výzvou, ktorej EÚ čelí, keďže neovplyvňuje len bezpečnosť občanov a ich fyzickú integritu, ale snaží sa o oslabenie niečoho, čo je veľmi dôležité. Snaží sa o oslabenie hodnôt demokratických spoločností.
Preto je také dôležité, aby Európska únia našla spoločnú reakciu.
Domnievam sa, že táto otázka na ústne zodpovedanie Parlamentu dokazuje, ako veľmi si Parlament želá napredovať v boji proti terorizmu, ale zároveň dokazuje, že máme obavy, pretože pán Watson uviedol množstvo záležitostí, ktoré môžu byť odchýlkami, v súvislosti s opatreniami, ktoré prijímame, pretože predovšetkým sa v tomto boji tiež zodpovedáme demokracii a slobode, ktoré sú veľmi dôležité a nesmie sa na ne zabúdať.
Chcela by som tiež povedať, že sa domnievam, že opatrenia sú potrebné, ako všetky kroky, ktoré sme podnikli, a všetky kroky, ktoré ako uviedol pán Frattini, podnikneme a že práca, ktorú vykonala polícia je veľmi výrazná, avšak nepostačujúca.
Podľa môjho názoru musíme tiež posilniť politiky, ktoré vytvárajú atmosféru integrácie a dialógu medzi rôznymi kultúrami.
Domnievam sa, že Aliancia civilizácií je platným nástrojom boja proti terorizmu.
Potrebujeme pokračovať v činnosti, o ktorej sme diskutovali v Tampere a v práci, ktorú sme vykonali v Haagu, s cieľom konsolidovať naše vyhlásenie o rovnováhe medzi slobodou, bezpečnosťou a spravodlivosťou.
Preto Európsky parlament urýchľoval prijatie Prümskej zmluvy pred letnými prázdninami.
Táto možnosť rýchlej a účinnej výmeny presných informácií je životne dôležitá na dosiahnutie medzinárodnej spolupráce v boji proti terorizmu.
Je pravda, že tvrdíme, že potrebujeme zlúčiť tieto občianske a ľudské práva so zaručením bezpečnosti.
Európsky parlament zohráva rozhodujúcu úlohu, ale ako vyhlásila Rada, v súčasnosti sa Parlament nemôže efektívne vyjadriť o tom, čo sa deje v rámci činnosti v tejto oblasti.
Buď Rada prijíma rozhodnutia jednomyseľne, alebo ich neprijíma vôbec.
Preto sa domnievam, že toto oslabuje Európsku úniu a brzdí jej silu reagovať na nové výzvy.
Ako jasne vyhlásil pán Watson, jedinou možnosťou spolupráce Rady a Európskeho parlamentu je zdvorilostné stretnutie a ako demokraticky zvolené zhromaždenie by sme mali mať možnosť podieľať sa na rozhodovaní.
Vítame vytvorenie Agentúry pre základné práva a dúfame, že táto agentúra bude schopná spravodlivo monitorovať všetky činnosti EÚ v oblasti policajnej a súdnej spolupráce.
Chcela by som tiež zdôrazniť, že naša skupina podporuje funkciu koordinátora EÚ pre boj proti terorizmu, nech už bude do nej vymenovaný ktokoľvek, je potrebné, aby to bolo čo najskôr.
Dôležité je, aby koordinátor či koordinátorka neboli len psom, ktorý šteká a nehryzie, ale mali jasný a silný mandát.
A nakoniec, a týmto môj príspevok ukončím, sa domnievam, že je správne poznamenať, že činnosť Európskej únie v oblasti boja proti terorizmu a jeho následkom by mala zahŕňať jeden základný rozmer, ktorým je podpora a ochrana jeho obetí a ich rodín.
(EN) Vážený pán predsedajúci, pochádzam z Londýna, a preto nijako neznižujem hrozbu terorizmu.
Veď my, Londýnčania, sme ju znášali desaťročia, vrátane obdobia, keď mal podobu írskeho republikánskeho teroru, čiastočne financovaného zo Spojených štátov amerických.
Morálna prevaha je neistá pozícia.
Podľa Europolu došlo v minulom roku v krajinách EÚ k takmer 500 teroristickým útokom.
Samozrejme, že ide o veľkú hrozbu, ale tou sú aj pašovanie drog, obchodovanie s ľuďmi a korupcia.
Prečo Rada nekonala a nenaliehala na všetky členské štáty, aby podpísali a ratifikovali Európsky dohovor o obchodovaní s ľuďmi?
Prečo Rada neprotestovala proti januárovému rozhodnutiu vlády Spojeného kráľovstva prerušiť veľké protikorupčné vyšetrovanie "štátneho šampióna", výrobcu zbraní BAE?
Len preto, že liberáli spochybňujú účinnosť zákazu tekutín v porovnaní s nepríjemnosťami, ktoré spôsobuje, alebo namietajú proti hromadnej akumulácii osobných údajov neznamená, že sme voči terorizmu ľahostajní.
Žiadna oblasť politiky by nemala uniknúť demokratickej zodpovednosti.
Som hrdá na to, že som bola podpredsedníčkou vyšetrovacej komisie Európskeho parlamentu v súvislosti s mimoriadnym vydávaním osôb a zdieľam pobúrenie, ktoré moji kolegovia vyjadrili v súvislosti s úplným mlčaním Rady voči zisteniam, že mnohé členské štáty sa spoluúčastnili na hromadnom porušovaní ľudských práv v oblasti únosov a mučenia.
Bolo by dobré, keby sa Rada, predtým než zhltne občianske slobody občanov EÚ, pozrela priamo do svojich radov.
Poslanci doteraz nemali nijaké informácie o uplatňovaní rámcového rozhodnutia o terorizme schváleného pred viac než piatimi rokmi.
Prebral ho každý členský štát v jeho úplnosti?
Koľko bolo prípadov?
Koľko vyšetrovaní alebo rozsudkov bolo zaznamenaných?
Vieme, že jednotlivé orgány si nebudú vymieňať informácie pre vzájomnú nedôveru, mocenský boj a boj o vplyv ani v rámci jedného štátu, nehovoriac už o cezhraničnej spolupráci.
Prečo by sa toto nemohlo stať prioritou namiesto frenetického prijímania zákonov, ktoré nám neustále uberajú z nášho súkromia?
Aj pri riešení radikalizmu sa vyskytuje veľa nedôsledností.
Ide o dôležitú tému, ktorá však zahŕňa aj integráciu väčšiny umiernených moslimov. A predsa sú v EÚ miesta, kde budovanie mešít spôsobuje veľké ťažkosti.
Prečo sa na to nepozrieme?
Pán Szymański vyjadril extrémne pravicový názor, že žiadna cena nie je privysoká za našu bezpečnosť.
Nemôžem iné, len nesúhlasiť.
Neospravedlňovali takto svoje represálie aj komunisti?
Namiesto toho, aby sme vymenili príliš veľa slobody za bezpečnosť, pozrime sa na to, čo naozaj funguje: cielené vyšetrovanie a práca polície opierajúca sa o spravodajské informácie.
To je spôsob na udržanie verejnej dôvery a spolupráce.
- (SK) Pán predsedajúci, dámy a páni, 11. septembra mnohé demokratické hnutia s katolíckym a kresťanským základom organizovali v Bruseli veľkú demonštráciu proti islamistickému terorizmu, pripomínajúc si pamiatku obetí 11. septembra, avšak socialistický primátor Bruselu túto demonštráciu zakázal z opovrhnutia hodných dôvodov súvisiacich s vnútornou politikou.
O terorizme to vysiela negatívne signály, čo je však ešte závažnejšie je, že predseda vlády Romano Prodi a minister zahraničných vecí pán D'Alema sa snažia získať teroristov z organizácie Hamas.
Politické signály, ktoré Európa vysiela, by mali byť práve naopak jednotné a zamerané proti islamistickému terorizmu a mali by sme spoločne vystúpiť proti tým, ktorí v mešitách kážu proti nám a našej bezpečnosti.
Vítam vyhlásenie pána komisára o tom, že európski občania musia mať väčšiu ochranu a musia sa cítiť väčšmi chránení, aspoň do takej miery ako občania USA, a preto je nevyhnutné posilniť transatlantické vzťahy.
Napriek tomu by som sa vás chcel opýtať, pán Frattini, na bezprostredné riziko teroristických útokov, pri ktorých sa využívajú bakteriologické (biologické) zbrane alebo napríklad, nedajbože, jadrové zbrane.
Sme pripravení? Južná Európa dokázala, že nie je pripravená na ohrozenie ohňom, avšak teraz sa mi zdá, že musíme urobiť viac - oveľa viac.
Vo vašej práci vám, pán Frattini, želám veľa úspechov.
(SK) Pán predsedajúci, dovoľte mi začať zdôraznením, že úsilie predchádzajúcich rokov zamerané na rozvoj boja proti terorizmu ako kľúčového projektu a priority Európskej únie sa javí ako nepoužiteľný plán.
Tajné služby USA budú schopné bez obmedzenia sledovať všetky telefonické hovory, aktivity na internete a elektronickú poštu na všetkých serveroch prevádzkovaných v Spojených štátoch.
Takýto vývoj je teda ďalším pokusom o univerzálnu kontrolu a policajný dohľad nad občanmi na celosvetovom základe a EÚ sa nanešťastie podvolila tým, že prijala opatrenia, ktoré sa preukázali ako prekážka jej vlastnému rozvoju.
Veľká časť rozpočtu EÚ je vyčlenená na vytváranie a posilňovanie policajných agentúr, vojenských operácií, zakladania zariadení na zadržiavanie prisťahovalcov atď.
Osobitne by som chcel spomenúť zostavovanie zoznamov teroristov.
Tieto zoznamy nepodliehajú žiadnej demokratickej alebo inštitucionálnej legislatívnej kontrole, alebo akémukoľvek postupu súdnej kontroly alebo preskúmania odvolaní.
Dokonca aj po tom, čo Európsky súd vydal 12. decembra 2006 rozsudok, v ktorom vyhlásil, že kontroly sú nedostatočné a nedodržiavajú sa potrebné opatrenia na ochranu ľudských práv, bola Európska únia schopná urobiť len povrchné zmeny.
Základné problémy pretrvávajú.
Členské štáty nie sú nútené predkladať dôkazy týkajúce sa jednotlivcov, ktorých zaradenie na zoznam odporúčajú, pričom, čo je oveľa nebezpečnejšie, samotná Komisia zostáva zodpovedná za pridávanie a vyškrtávanie jednotlivcov a organizácií zo zoznamu.
Inými slovami povedané, pán predsedajúci, Komisia zostáva sudcom, porotou aj katom.
(SK) Pán predsedajúci, s poľutovaním si uvedomujem, že veľmi veľa ľudí v tomto auditóriu sa opäť raz vyhýba pomenovaniu vecí ich pravým menom.
Či už sa nám to páči, alebo nie, je nepríjemnou skutočnosťou, že medzinárodný terorizmus je jedine a jednoducho vojnou, ktorú Západu a Európe vyhlásili islamistickí extrémisti.
Musíme nájsť odvahu priznať si, že nepriateľ už prešiel našimi bránami.
Džihádistické siete vyvíjajú činnosť v celej Európe a v mešitách vyzývajú svojich veriacich na svätú vojnu proti našej otvorenej spoločnosti.
Včera sme sa v Dánsku dočkali ďalšieho dôkazu tejto skutočnosti.
Potreba komplexných opatrení proti tomuto islamistickému trójskemu koňovi preto nikdy nebola akútnejšia.
V konečnom dôsledku máme predsa právo a povinnosť brániť hodnoty našej otvorenej spoločnosti.
Ale robíme tak?
Ako práve povedal môj kolega pán Borghezio, typickým prejavom európskej zbabelosti je rozhodnutie Freddyho Thielemansa, socialistického primátora Bruselu, týkajúce sa zákazu demonštrácie proti vzrastajúcej islamizácii Európy naplánovanej na utorok 11. septembra, na základe toho, že neustále početnejšia a z hľadiska volebnej matematiky zaujímavá, islamská komunita by ju mohla vnímať ako urážku.
Európa hľadá spôsob presadzovania hodnôt otvorenej spoločnosti, predovšetkým slobody prejavu, na celom svete, pričom vo svojom vlastnom hlavnom meste zástancom týchto európskych hodnôt zapcháva ústa.
Veľa o tomto Parlamente hovorí aj skutočnosť, že v tejto záležitosti nebolo prijaté jasné stanovisko.
(EN) Vážený pán predsedajúci, táto rozprava je o bezpečnosti našich občanov a o ochrane nášho spôsobu života, našej liberálnej demokracie, princípov právneho štátu a o obrane slobody.
Terorizmus udiera na úplné jadro všetkých týchto vecí.
Vo všetkých svojich podobách určuje boj medzi dobrom a zlom a my nesmieme poľaviť v ostražitosti.
V Británii sme sa tri desaťročia museli zaoberať IRA.
Prednedávnom sme boli svedkami londýnskych samovražedných bombových útokov a pokusov spôsobiť krviprelievanie v Glasgowe.
Kolegovia zo Španielska zápasia so zhubným ťažením teroru, ktoré vedie ETA.
Vo svojich odvážnych reakciách majú našu úplnú podporu.
Hlavnou výzvou zostáva riešenie radikalizácie, ale žijeme vo svete, v ktorom sa teroristická hrozba neustále mení a stáva dôkladnejšou, premyslenejšou.
Svetové demokracie musia byť ostražité, musia si účinnejšie vymieňať informácie a musia byť pripravené podniknúť tvrdé opatrenia.
Terorizmus je vojnovým činom proti stavbe našej spoločnosti.
Páchajú ho zločinci a vrahovia, ktorí nenávidia našu liberálnu demokraciu a slobodu.
Teroristické skupiny sa musia zakázať a tí, ktorí páchajú násilie, podnecujú terorizmus, alebo podporujú teroristov, by mali byť pochytaní.
Z hľadiska toho, čo môžu členské štáty EÚ spoločne podniknúť, sme cez víkend videli zatknutie výrobcov bômb z organizácie ETA.
Dokazuje to, že spoločné vyšetrovacie tímy zvyšujú hodnotu boja proti terorizmu.
Dnes hlasujeme o obmedzení týkajúcom sa tekutín, ktoré sa môžu vziať na palubu lietadla.
Bezpečnosť cestujúcej verejnosti musí byť našim hlavným záujmom, záujmom nás, vlád, prevádzkovateľov letísk a leteckých spoločností.
Ako to však pri právnych predpisoch býva, zlepšenia sa môžu dosiahnuť vo svetle skúseností a ja verím, že existuje prípad, dobrý prípad, na posúdenie, ako to funguje.
Súčasne by sme sa mali spoliehať zásadne na dostupné spravodajské informácie, ktoré nám, zákonodarcom, pomáhajú pri určovaní podstaty a rozsahu pretrvávajúcej hrozby.
Chválim návrhy komisára Frattiniho, ktoré sú v tomto smere pozitívne.
Oceňujem jemnú rovnováhu, ktorá tu existuje, ale v každom prípade musíme vždy urobiť všetko, čo sa dá, aby sme ochránili našich občanov pred zhubnými a vražednými úmyslami teroristov.
(SK) Pán predsedajúci, dámy a páni, domnievam sa, že táto diskusia nám umožňuje priebežne víťaziť, zhodnotiť, ale tiež sa vyvarovať niektorým nebezpečným chybám - prvej chybe.
Diskutujeme o stratégii boja proti terorizmu, a nie proti islamu, a obmedzovanie príčin terorizmu zjednodušovaním na islamistický fundamentalizmus by bolo, povedzme, povrchným riešením, povrchných chápaním problému.
Podobne ma znepokojujú niektoré vyjadrenia, ktoré som tu dnes počul. Napríklad, že mešity vyhlasujú vojnu našim spoločnostiam.
Takýto názor patrí medzi všeobecnejšie, prudšie a hrubé.
Predstavte si, že by zajtra v Turecku vystúpil v tureckom parlamente poslanec, ktorý by vyhlásil: " v kresťanských kostoloch sa vyhlasuje vojna našej spoločnosti," aká pobúrená by bola reakcia tohto Parlamentu?
Chcel by som tiež niečo navrhnúť pánovi Frattinimu. Uvedomujeme si, že činnosť vynucovania práva je absolútne základná rovnako ako preventívne opatrenia.
Domnievam sa však, že by sme mali naše odhady vypracúvať nie na základe počtu zatknutých osôb podozrivých z terorizmu, ale na základe počtu konkrétnych teroristov, ktorým bola dokázaná vina.
Bolo by užitočné monitorovať alebo priebežne skúmať, koľko podozrivých z terorizmu bolo počas uplynulých rokov zatknutých v našich krajinách a koľko z nich bolo následne prepustených.
Nejaké údaje nám poskytla Rada, ale niektoré z nich boli neúplné.
Chcel by som sa zamerať na tri body, ktoré musíme podrobnejšie preskúmať. Nie je nám veľmi jasné, akú úlohu by mal zohrávať tento Parlament a akým spôsobom by mala byť skutočne prepojená s touto stratégiou Európskej únie.
Nedomnievame sa, ako to zdôraznili aj iní poslanci, že stretnutie podpredsedu a predsedu Výboru pre občianske slobody, spravodlivosť a vnútorné veci s Radou raz za šesť mesiacov je postačujúce.
Domnievame sa, že sa vyžaduje taká kvalita a úroveň konsenzu, ktorá sa nemôže obmedzovať na tieto formálne, rituálne stretnutia.
Nie je nám jasné, čo sa bude diať s funkciou koordinátora EÚ pre boj proti terorizmu.
Bolo nám povedané, že táto funkcia je prvotne spätá s poskytovaním strategických hodnotení a šírením informácií.
Keď mal náš výbor možnosť diskutovať s pánom de Vriesom, bolo nám priznané, že táto funkcia nedisponuje žiadnym obsahom a nástrojmi.
V takom prípade sa domnievam, že nemôže byť nič škodlivejšie ako inštitucionálna funkcia, ktorá nemá k dispozícii nástroje, ktoré by jej umožňovali fungovať a dali jej zmysel.
Na záver, pán predsedajúci, nie je jednoznačné, aké stanovisko príjme portugalské predsedníctvo ohľadom euroatlantickej spolupráce.
Chcel by som sa vrátiť k veľmi jednoduchej a veľmi úprimnej požiadavke obsiahnutej v našej otázke.
Otázka znela, či metódy tejto spolupráce budú v súlade s článkom 6 zmluvy, ako odporučil tento Parlament v závere šetrenia týkajúceho sa americkej CIA.
Potrebujeme jasnú odpoveď.
Spoločná stratégia má význam, keď zahŕňa úplné dodržiavanie základných práv občanov, avšak toto nebol vždy prípad tejto stratégie.
Vítame iniciatívu podpredsedu Frattiniho týkajúcu sa dotazníkov, ktoré majú byť zaslané členským štátom EÚ, s cieľom zistiť, aké nástroje zaviedli a akú reakciu vyvolali tieto nástroje vrátane oblasti dodržiavania základných práv občanov, avšak v tomto prípade by sme vám chceli oznámiť, že tento Parlament napriek tomu hodlá začať s preskúmaním nadväzujúcim na závery Vyšetrujúceho výboru v otázke americkej CIA a položiť formálnu otázku súvisiacu s druhom krokov, ktoré Rada a Komisia podnikli, pokiaľ ide o množstvo požiadaviek uvedených v týchto správach.
Pán predsedajúci, na záver mám pocit, že môžem povedať, že boj proti terorizmu vyžaduje vysokú úroveň spoločenského konsenzu a musíme byť ostražití, pokiaľ ide o zásady stanovené v článku 6 zmluvy.
Jediný spôsob, akým môžeme dosiahnuť tento konsenzus, je vyhnúť sa zneužívaniu a vyhnúť sa zjednodušovaniu.
(SK) Pán predsedajúci, demokracia, občianske práva a právny štát sú veci, ktoré si nesmierne vážim, ako aj svoj život a životy mojich európskych spoluobčanov.
Rozprávať o kompromise medzi týmito dvomi je nebezpečný nezmysel.
Musíme odporovať nepriateľom demokracie, ktorými myslím teroristov, rovnako však aj neprimeranej štátnej moci a vylúčeniu demokratickej kontroly, ktoré ohrozujú demokraciu.
Rada opakovane a v menšej miere aj Komisia rozprávajú o základných právach, ľudských právach a demokracii, avšak tieto vyjadrenia znejú akosi prázdno v čase, keď zisťujeme, že štátna kontrola občanov rýchlo vzrastá.
Vie sa o každom intímnom detaile z nášho súkromného života.
Na druhej strane však občania postupne strácajú kontrolu nad štátom.
Ba čo viac vnútroštátne orgány a Rada odmietajú prijať zodpovednosť za situáciu.
Chcela by som, aby nám Rada napríklad objasnila situáciu s kontaktnou skupinou na vysokej úrovni, ktorá sa zapája do rokovaní so Spojenými štátmi americkými o prenose našich osobných údajov.
Vždy sa povie, že ide o prieskumné rozhovory, avšak Spojené štáty pôsobia tak, že sa domnievajú, že sme už pripravení podpísať dohodu.
Tak, aká je skutočnosť, pán úradujúci predseda?
Aký majú vyjednávači mandát?
Čo je témou rokovaní?
Diskutovalo sa o tom v Lisabone 19. a 20. júla.
Prečo nie sú o tom informované národné parlamenty a Európsky parlament - európski občania?
Ďalším príkladom je nedávno prijatý americký Zákon zahraničnej informačnej kontroly (FISA, Foreign Intelligence Surveillance Act).
Spolu s pánom Watsonom sme sa na túto záležitosť pýtali.
Ide o zákon, ktorý USA umožňuje monitorovať takmer všetku našu komunikáciu v rámci Európy, telefonické hovory a elektronickú poštu.
Prečo Rada tvrdí, že s tým nemá nič dočinenia?
Nie je Rada vôbec zodpovedná za ochranu súkromia európskych občanov?
Tretím príkladom sú údaje PNR (registrácia mien cestujúcich).
O tejto téme sme už diskutovali hádam stokrát.
Na dohode takmer nestihol uschnúť atrament a USA stiahli jej jedinú dobrú súčasť, ktorou bolo uplatňovanie zákona o ochrane osobných údajov na európskych občanov.
Komisia vyhlasuje, že sa plánuje zavedenie európskeho systému PNR, ale je už k dispozícii nejaké hodnotenie výsledkov amerického programu PNR?
Teší ma, že pán komisár povedal, že sa chystá hodnotenie a že sa nebude týkať len realizácie programu, ale aj výsledkov politiky boja proti terorizmu a vplyvu na základné práva, keďže malo byť už dávno vypracované.
Je zaujímavou skutočnosťou, že ak kritizujete politiku boja proti terorizmu alebo kladiete kritizujúce otázky týkajúce sa tejto politiky, často sú vaše postoje označované za protiamerické.
Teraz sú to v skutočnosti Američania, ktorí kladú otázky s kritickým podtónom a ktorí v uplynulých mesiacoch vypracovali komplexné hodnotenia a k účinnosti týchto opatrení kladú veľký otáznik.
Namiesto papagájovania nesprávnej americkej politiky a jej prijímania, preto Európa musí prijať dobrú politiku a pripojiť sa k USA, s cieľom zvážiť, čo je potrebné a čo nie.
(SK) Pán predsedajúci, samozrejme, že neodsudzujem nekonečné výpočty dobrých úmyslov, zariekavania a zbožné želania, ktoré dominujú v tejto diskusii, avšak v nich nedokážem vidieť tú objektivitu, ktorá je nevyhnutná na pochopenie fenoménu, ktorý sa tak náhle votrel do našich myslí. Tak náhle, že si šetríme námahu určiť prečo a ako, príčiny a dôsledky.
Dámy a páni, čo je potom politika, ak nie trpezlivé pátranie po príčinách a dôsledkoch fenoménov, ktoré sa nás v súčasnosti dotýkajú?
Takmer všade, na verejných priestranstvách a dokonca aj na uliciach, sa inštalujú strach naháňajúce systémy kamerového dohľadu.
Prečo?
Aby sme bojovali proti terorizmu.
O občanoch vedieme záznamy, rozvíjame policajné služby a niekedy aj služby tajnej polície.
Prečo?
Aby sme bojovali proti terorizmu.
Obnovujeme mučenie.
Prečo?
Aby sme bojovali proti terorizmu.
Meníme zákony a čoraz častejšie nimi opovrhujeme a opovrhujeme dokonca aj základnými ľudskými právami, ktoré by mali byť náhradou biblií našich otcov.
Prečo?
Aby sme bojovali proti terorizmu.
Takmer všade inštalujeme protiraketové štíty, dokonca aj v krajinách ako Česká republika, k veľkej nevôli jej obyvateľstva, ktorá aj tak nemá žiadne skúsenosti s teroristickými útokmi, a to všetko v mene boja proti terorizmu.
V skratke rozdeľujeme národy, vytvárame atmosféru nedôvery medzi ľuďmi, a najmä ich zastrašujeme. V takejto situácii sa ocitli naše európske národy, bohužiaľ či už na Západe alebo na Východe.
Prečo?
Aby sme bojovali proti terorizmu.
Dámy a páni, nie je jednoznačné, či je to terorizmus, ktorý nás pohlcuje alebo skôr boj proti terorizmu.
Závoj mylných predstáv nám bráni vo výhľade a dokonca si to ani neuvedomujeme.
Samozrejme, že nepopieram ohavnosť útokov na naše národy v Španielsku a v Spojenom kráľovstve.
Avšak tieto príklady hovoria sami za seba, keďže teroristi na tieto krajiny zaútočili, pretože podporili vojenskú operáciu, ktorou bola invázia do suverénneho štátu.
Okrem toho sa nebojím povedať, že to, čo sa dialo v Iraku, nebola ani tak reakcia na terorizmus ako skôr len iná forma sekulárneho a barbarského terorizmu, ktorý len zvýšil o ďalší stupeň medzinárodné napätie.
V skutočnosti je samotný terorizmus dôsledkom závažnej nerovnováhy vo svete, ktorému vládne impérium, ktoré ako všetky svetové impériá popiera hranice a národy, ktorého cieľom je vytvoriť všade jednorozmerný, uniformný svet posadnutý jedine hodnotou tovaru.
Svet, ktorý násilne dusí rozmanitosť rôznych národov, na ktorý možno reagovať jedine iným druhom násilia, druhom, ktorý je zjavne rovnako neprijateľný, ktorým je teror.
Majme teda odvahu zamyslieť sa nad nasledujúcim.
Čo, ak je terorizmus v prvom rade dôsledkom tohto nového kategorického imperatívu, ktorý presadzujú trhové sily a ktorý je súčasťou ich logiky, ktorou je odstránenie hraníc.
Rušenie hraníc, módna cezhraničnosť, spôsobuje nielen stratu rozmanitosti sveta a robí život neznesiteľný tým, ktorí sa ju snažia zachovať, ale stieranie hraníc tiež podporuje machinácie rôznych gangov.
Nemyslíte si, dámy a páni, že tento aspekt by sa mohol začleniť do diskusie o boji proti terorizmu?
(SK) Pán predsedajúci, realitou starovekej Európy bol Hanibal pred bránami.
Realitou modernej Európy je terorizmus ante portas či pred bránami.
Viac ako rok sa Európsky parlament formálne zapája do medzinštitucionálnej diskusie.
Je to správne, najmä preto, že na Európu skutočne útočia teroristické skupiny a určite na ňu útočiť budú aj v budúcnosti.
Témou našej diskusie je obmedziť potenciál vykonávania týchto útokov.
Preto je správne, aby sme vedeli, ktorý členský štát nezaviedol protiteroristické opatrenia, opatrenia, ktoré sme prijali v minulosti.
Musíme v tom mať prehľad., aby sme zabezpečili, že jednotlivé národy nebudú šokované, ak v ich krajine bude spáchaný teroristický útok.
Podobne chceme poznať skutočné dôvody odstúpenia koordinátora EÚ pre boj proti terorizmu, pána de Vriesa.
Urýchlili jeho odstúpenie spory o rozsah zodpovednosti?
Terorizmus nie je abstraktným pojmom, je skutočný.
Hovorím ako zástupca krajiny, ktorej ozbrojené sily sú zapojené do vojenských operácií v Iraku a v Afganistane.
Pre moju krajinu, ktorá nemá skúsenosti s teroristickými útokmi, je napriek tomu terorizmus výzvou.
(SK) Pozorne som počúval vyhlásenia Rady a Komisie a musím povedať, že som si istý, že túto diskusiu musíme ešte raz zopakovať, za úplne rovnakých podmienok, ako dnes, v termíne niekoľkých mesiacov, za prítomnosti Dr. Loba Antunesa a komisára Frattiniho, všetko, čo sme urobili, sme urobili dobre; nedopustili sme sa žiadnych chýb a akékoľvek hodnotenia nedokážu jediný omyl.
Stále počúvame, že ide o hlavný problém - nie je to tak!
Kým k boju proti terorizmu budeme pristupovať ako ku problému, ktorý patrí do oblasti kompetencií policajných a informačných služieb, nedokážeme sa sústrediť na hlavnú otázku.
Terorizmus sa v súčasnosti spája so symetrickými politickými zásadami, ktoré podporujú myšlienku stretu civilizácií a vojny a v tomto bode je vaše ticho ohlušujúce.
Napríklad pán komisár Frattini oznamuje prijatie opatrení určených na kontrolu výbušnín v čase, keď sa vojna v Iraku zmenila na súkromnú obchodnú dohodu, ktorá stojí milióny dolárov a keď Spojené štáty poverujú zhromažďovaním a spracovaním tajných informácií subdodávateľov.
Kontrolovať výbušniny?
Poznám jeden spôsob, ktorým je nacionalizácia ich výroby a obchodu.
Je to jediný spôsob, akým zabrániť, aby sa terorizmus a boj proti nemu stali dvomi stranami jednej mince, aby sa život a smrť zmenili na obchod.
(SK) Pani predsedajúca, terorizmus je komplexný fenomén s dlhou históriou, obsiahnutý v rôznych formách od rozvracačských hnutí, ktorých cieľom je potlačiť suverenitu štátov a vnútorný poriadok, podnietiť občianske vojny až po atentáty, vraždy a pogromy.
Z tohto dôvodu by sme k tejto záležitosti mali pristupovať realisticky a zodpovedne a odborníci z rôznych oblastí by sa mali zúčastňovať na príslušných diskusiách.
Útoky z 11. septembra, desiatky tisíc obetí a obrovské škody naliehavo vyžadujú, aby spoločnosť, európske štáty a inštitúcie prijali cielené, systematické a permanentné opatrenie na viacerých úrovniach, z ktorých niektoré by som vám chcela pripomenúť:
1. Úroveň objektívneho pátrania po príčinách tohto fenoménu a trvalé skvalitňovanie tohto pátrania.
2. Úroveň odhalenia finančných zdrojov teroristických činov a nadnárodných politických a finančných sietí.
3. Úroveň určenia vzťahu terorizmu ako takého, politiky týkajúcej sa zbraní a vojen, ktorých cieľom je obsadiť strategické zdroje surovín pod zámienkou boja proti terorizmu.
Žiadny jednostranný prístup k problému terorizmu neprispieva k zisteniu pravdivých informácií o ňom a k zničeniu tohto nebezpečného nadnárodného fenoménu.
- (SK) Pani predsedajúca, dámy a páni, boj proti terorizmu musí zostať jednou z hlavných priorít Európskej únie.
Určite potrebujeme účinné, stále, koordinované opatrenia zamerané na predchádzanie terorizmu a boj proti nemu, a preto sú vítané návrhy, ktoré tomuto Parlamentu predstavil pán Frattini.
V prvom rade by sme sa mali vyvarovať chyby, ktorou je poľavenie v ostražitosti, keď sa akty terorizmu sústreďujú na miesta mimo Európy.
Hrozba islamistického fundamentalizmu žiaľ nie je menšia, napriek tomu, že k útokom dochádza ďaleko od našich hraníc.
Koordinovaná činnosť predovšetkým znamená spoluprácu v rámci EÚ, ako aj úzke prepojenie so Spojenými štátmi. Prerušenie vzťahov so Spojenými štátmi v oblasti boja proti terorizmu by bolo veľmi závažnou chybou a spôsobilo by veľmi veľké škody obyvateľstvu Európskej únie ako takej, avšak mali by sme udržiavať vzťahy aj s umiernenými arabskými krajinami vrátane tých, na ktoré sa zameriava al-Káida.
Európa musí prebrať vedúcu úlohu v rámci týchto opatrení na predchádzanie terorizmu a boj proti nemu, avšak musí zabezpečiť, aby výrazná činnosť prevažovala nad byrokratickým manévrovaním.
Je žiaľbohu jednoduchšie zaviesť prísne kontroly fľaštičiek deodorantov, ktoré sa neprepravujú v riadnych plastikových vreckách, ako kontroly teroristov, ktorí sa infiltrovali do spoločnosti ako nelegálni prisťahovalci.
Preto opakujem, že intenzívna činnosť Európskej komisie a Rady bude vítaná.
Boj proti terorizmu by sme však mali viesť aj prostredníctvom politických iniciatív, aby sme konečne našli riešenie izraelsko-palestínskej krízy vrátane vytvorenia Palestínskeho štátu a zaručenia bezpečnosti Izraelského štátu bez toho, aby sme robili akékoľvek ústupky fundamentalistickým organizáciám, ktoré sa prezentujú ako politické skupiny, a tými myslím organizácie Hamas a Hizbaláh.
Napriek tomu však by sme v boji proti terorizmu nemali zabúdať na skutočnosť, že v Európe popri nebezpečenstvách islamistického prvku existujú nebezpečné siete ozbrojených síl prepojených s vnútornými a separatistickými politickými hnutiami.
Európa, a týmto svoj príspevok ukončím, nesmie poľaviť v ostražitosti ani na tomto fronte.
Udalosti v Španielsku nám dokazujú, že kedykoľvek poľavíme alebo sa rozhodneme pre cestu rokovaní, teroristi sa vrátia k útočeniu.
(EN) Vážená pani predsedajúca, vítam odpovede komisára Frattiniho a úradujúceho predsedu Rady.
Skutočnosť je však taká, že my v Parlamente si môžeme dovoliť rozprávať, rozprávať a rozprávať.
Vo vláde a v Komisii však musíte konať, konať, aby ste zabránili teroristickým útokom: teroristickým útokom, ktoré nie sú vymyslené, teroristickým útokom, ktoré sú skutočné, ktoré sa práve pripravujú.
Podstatou politiky je, že ak nekonáte, tí istí poslanci Parlamentu útočiaci na vás pre konanie, by vás napadli, pretože ste nekonali.
Vítam preto túto stratégiu a skutočnosť, že ju preskúmame.
Okrem toho sa musíme, ako už bolo povedané, zaoberať koreňmi terorizmu.
Tie ležia v beznádeji a zúfalstve, v chudobe, v kázaní nenávisti.
Dovoľte mi celkom jasne a zrozumiteľne povedať, že tí, ktorí snúbia ochranu svojich záujmov, tradície alebo náboženstvo s teroristickými činmi, podkopávajú svoje presvedčenie, svoje náboženstvo, svoje záujmy a tradície.
Teraz je predovšetkým treba konať ako 27 členských štátov, nie oddelene, a konať v spolupráci s našimi spojencami, vrátane Spojených štátov amerických.
Spojené štáty americké nie sú problém.
Útoky na Spojené štáty sa nestali 11. septembra, stali sa už predtým a možno povedať, že útok na jedného je útokom na nás všetkých.
(EN) Vážená pani predsedajúca, všetci uznávame teroristickú hrozbu a musíme na ňu ďalej reagovať bez toho, aby sme zradili, kto sme.
Sme demokratická spoločnosť, v ktorej vládne právny princíp.
Preto, a len preto musíme reagovať na zločin a podporiť ochranu pred možnými útokmi v budúcnosti.
Vstupujeme však na veľmi nebezpečnú cestu, na ktorej sa zdá byť všetko dovolené pod zámienkou ochrany.
Sme vystavení morálnemu vydieraniu tých, ktorí tvrdia: ak spochybňujete toto opatrenie, vystavujete nás nebezpečenstvu, aj keď je toto opatrenie nevhodné alebo úplne zbytočné.
To je neprijateľné.
A predsa práve z toho niektorých z nás úradníci Komisie obviňujú, keď napríklad spochybňujeme opatrenia týkajúce sa bezpečnosti na letiskách alebo kritizujeme nariadenie, ktoré pred niekoľkými dňami zabránilo skupine katolíckych pútnikov, vracajúcich sa z Lúrd, vziať si na palubu vatikánskeho lietadla svätenú vodu z Lúrd, lebo bola považovaná za hrozbu pre bezpečnosť.
Máme právo kritizovať hlúpu časť právnych predpisov a nesúhlasiť s tým, aby nás pri plnení našich povinností niekto vydieral označovaním za priateľov teroristov.
Pán Frattini, v tejto oblasti, a je mi ľúto, že to musím povedať, v ktorej sa vyhýbate oblastiam svojich zodpovedností a v ktorej ste protiteroristické právne predpisy v sektore leteckej dopravy nechali v rukách skupinky fanatikov v rámci Komisie, ktorí anonymne a tajne vykonávajú tieto právne predpisy.
Vašou zodpovednosťou ako podpredsedu Komisie s pridelenou oblasťou zodpovednosti za tieto záležitosti, za túto oblasť, je predchádzať tomu, aby sa to dialo alebo aby takáto situácia pokračovala.
Dnes budete oprávnený hlasovať v tomto Parlamente, čo vám poskytne nástroje na to, aby ste šli a predložili požiadavky svojim kolegom zodpovedných za dopravu v rámci Komisie.
Toto je vaša zodpovednosť a očakávame od vás veľa.
Prejavy o základných právach sú v očividnom nesúlade s tajnými právnymi predpismi a v obrovskom protiklade k iracionálnym obmedzeniam súkromia a slobody jednotlivca.
(EN) Okrem toho nebolo ešte uskutočnených oveľa viac účinných opatrení, ktoré už boli schválené.
Robte to, čo viete, že robíte dobre: označujte a ponižujte.
Označte a ponížte tie členské štáty, ktoré neuskutočňujú opatrenia o súdnej a politickej spolupráci, a budete v tom mať našu plnú podporu.
(SK) Pani predsedajúca, doteraz nebol koncept terorizmu riadne zadefinovaný a ide o viac ako len problém na verbálnej úrovni.
Ide o záležitosť praktickej realizácie stratégie zameranej na boj proti jednej z najväčších hrozieb moderného sveta, hrozby, ktorá sa dotýka bežných ľudí.
Jednou z dôležitých oblastí európskej stratégie na boj proti terorizmu je transatlantická spolupráca.
Spojené štáty si riešením tejto ťaživej otázky naložili na plecia najťažšie bremeno.
Doteraz určité inštitúcie ako Rada Európy a žiaľ aj Európsky parlament rozhýbali také zbytočné činnosti, akou je vymenovanie bizarných výborov, ktorých cieľom je snaha nájsť lokality v Európe, na ktorých sa údajne nachádzajú väznice americkej CIA.
Práca, ktorú tieto orgány odviedli, neprispela k transatlantickej spolupráci, práve naopak podnietila antiamerické nálady, čím výrazne oslabila systém boj proti terorizmu.
Musíme vyjadriť nádej, že dnešná diskusia vyústi do skutočného záväzku zo strany Európskeho parlamentu na vytváranie stratégie na boj proti terorizmu a nielen do symbolického záväzku, ktorý sme preukazovali doteraz. Musí to byť stratégia, ktorej naozajstným cieľom je podporovať bezpečnosť všetkých našich občanov.
(SK) Je vhodné, akým spôsobom je terorizmus potláčaný a v tomto ohľade v plnej miere podporujem pána Frattiniho a opatrenia, ku ktorými pristupuje Komisia.
Rovnako je však vhodné, aby sme si zodpovedali otázku, prečo sa toto deje a kto pre nás predstavuje túto hrozbu.
Vlani Komisia navrhla, aby sme sa vyhli používaniu slovných spojení, akým je napríklad islamistický džihádizmus a podobne a vyhlásila, že títo ľudia sú vlastne, a to citujem "teroristi, ktorí zneužívajú náboženstvo na oprávnenie svojej činnosti".
Považujem za prvoradé, aby sme uznali, že tento fenomén by sme mali nazývať jeho pravým menom.
Pre mňa je správnym pomenovaním terorizmus džihádu, pretože títo ľudia sú fundamentalisti, ktorých spája nenávisť k demokratickej, pluralistickej spoločnosti.
Ich ideológia stojí v diametrálnom protiklade ku tradičným demokraciám a ich cieľom je vytvoriť kalifát.
Džihádizmus sa často definuje ako náboženstvo bojujúce proti iným náboženstvám a ako ideológia hľadajúca svoje miesto vo svete, avšak táto definícia je nesprávna.
Džihádizmus nie je ani hospodársky motivovaný, ani schopný bojovať proti iným náboženstvám, je to ideológia zameraná na zničenie iných ideológií.
Preto je nevyhnutné v Európskom parlamente a v európskych inštitúciách vytvoriť podmienky na šírenie demokracie vo svete a snáď aj akčný plán a posilniť hospodársku a politickú spoluprácu s islamskými krajinami.
V islamskom svete existujú demokratické sily, ktoré sú schopné postaviť sa iným silám.
Týmto demokratickým silám možno pomôcť rôznymi formami pomoci, povedzme financovaním médií, ktoré šíria demokratické myšlienky a poukazujú na teroristické aktivity.
Rovnako je potrebné vytvoriť podmienky riešenia všetkých rôznych interpretácií a otvorenia diskusných fór a internetových stránok pre slobodne zmýšľajúcich moslimov.
Verejnosť v Európe musí tiež vo väčšej miere diskutovať o terorizme.
A na záver je rovnako dôležité uznať, že v boji proti terorizmu si Európska únia musí byť vedomá svojich hodnôt a musí ich brániť bez strachu a bez znepokojovania sa ohľadom taktiky.
(SK) Táto diskusia je nesmierne dôležitá a poskytuje nám možnosť preskúmať konzistentnosť a koherentnosť našich politík zameraných proti terorizmu.
Dnes máme k dispozícii dostatok analytických údajov, ktoré dokazujú, že úspech týchto politík závisí od úzkeho vzťahu medzi niekoľkými hlavnými prvkami.
Na jednej strane sú opatrenia týkajúce sa bezpečnosti a spravodlivosti v Európskej únii, správny pomer medzi týmito opatreniami a dodržiavaním základných ľudských práv a na druhej strane sú vonkajšia politika EÚ a boj proti sociálnemu vylúčeniu a spoločenské príčiny terorizmu.
Podľa môjho názoru činnosť bez prevencie nepostačuje, vnútorné opatrenia nefungujú bez konzistentného vonkajšieho dialógu.
Ich správna zmes by mala byť základom európskeho modelu na boj proti terorizmu, ktorý by dokázal zaručiť bezpečnosť občanov EÚ a ich základných práv.
Musíme si priznať, že vo vzťahu Európskeho parlamentu, jeho legislatívnej právomoci a oblasťou boja proti terorizmu existuje deficit a tento vedie k deficitu demokracie.
S cieľom zohrávať účinnú úlohu v rozhodovacom procese na európskej úrovni, potrebujeme úplné začlenenie Parlamentu do postupu spolurozhodovania.
Chcel by som vyzvať Radu, aby urýchlila postup voľby nového koordinátora EÚ pre boj proti terorizmu, ktorému udelí rozšírené právomoci vo vzťahu k prijatým stratégiám.
(SK) Pani predsedajúca, nová stratégia EÚ na boj proti terorizmu je správna, avšak nie vďaka novým úradníkom, orgánom alebo organizáciám.
Prvotná zodpovednosť za boj proti terorizmu spočíva na pleciach vnútroštátnych vlád a nezávislých členských štátov.
Avšak, aby mohol byť boj proti terorizmu na vnútroštátnej úrovni úspešný, potrebujeme vysoko účinnú európsku a medzinárodnú spoluprácu založenú na dôvere.
Ako povedal pán komisár Frattini, dôvera je predpokladom pre spoluprácu.
Dôvera závisí od jasných a presných európskych právnych predpisov, jasných foriem spolupráce a dodržiavania ľudských práv.
Boj proti terorizmu, ktorý predvádzame na letiskách, dosiahol absurdné rozmery.
Napríklad vám nedovolia vziať si na palubu rúž na pery.
Zároveň EÚ a mnohé národné štáty zabúdajú na to, že prírodným katastrofám možno tiež predchádzať.
(predsedajúca prerušila rečníčku)
(SK) Pani predsedajúca, v medicíne sa pri boji proti nejakej chorobe nesústredíme tak veľmi na jej symptómy, ale na jej hlbšie, skryté príčiny. Rovnako do veľkej miery sa v oblasti boja proti terorizmu musíme sústrediť nielen na niekoľko kamikadze samovrahov s bombami, ale tiež na dôvody, prečo sa takto správajú.
Terorizmus je aktom slepého násilia zameraného na uspokojovanie svojich vlastných potrieb a na spôsobovanie utrpenia všetkým naokolo a je evidentné, že ho treba zastaviť.
Je neprijateľným spôsobom uspokojovania potrieb vychádzajúcich z istej hierarchie.
Nie je nezištnou agresiou.
Je správaním, ktoré sa nám nepáči, ale ktoré má svoj vlastný zmysel.
Ako môžeme moslimom teraz dokázať, že naša hierarchia potrieb je lepšia ako tá ich?
Nie je to možné, ide o komplexný etický problém, avšak niekde začať musíme.
Navrhujem, aby sme začali preukazovaním rešpektu potrieb moslimov na ich území, aby sme zmiernili ich vplyvy v západnom svete.
(SK) Pani predsedajúca, v globálnej vojne proti teroru je jediným spôsobom, akým zaručiť, že sa menej ľudí stane obeťou ideologických vrahov, správne určenie a zhodnotenie teroristických hrozieb.
S týmto cieľom potrebujeme dobrú a praktickú európsku stratégiu na boj proti terorizmu.
Kľúčom k tejto stratégii je podľa môjho názoru vytvorenie európskeho kódexu pre postup v boji proti terorizmu.
Preto vítam iniciatívu Rady v tejto oblasti.
Takýto kódex je potrebný z dôvodov presahujúcich obyčajnú harmonizáciu činnosti členských štátov.
Malo by v ňom byť jasne vymedzené, ktoré opatrenia sú prijateľné v boji na prevenciu teroristickej činnosti.
A teda to, čo potrebujeme, je určenie a podrobná špecifikácia situácií, v ktorých sa hrozba terorizmu rieši ako mimoriadny stav a vzájomná dohoda o využívaní určitých konkrétnych opatrení a určitých právnych opatrení, ktoré bohužiaľ obmedzia práva a slobody občanov v niektorých oblastiach.
Odôvodnené obmedzenie slobôd občanov je nevyhnutné, pretože bez takýchto obmedzení môžeme hneď teraz odkázať teroristom, že nám viac záleží na ich právach a slobodách ako na právach ľudí, ktorých zabíjajú pri svojich útokoch.
Rovnako je dôležité vymedziť úlohu koordinátora pre boj proti terorizmu.
Máme na výber, buď budeme pokračovať v posilňovaní administratívnej právomoci a koordinačných schopností ako počas mandátu pána de Vriesa, avšak to si vyžaduje, aby sme sa vážne zamysleli a vyvodili závery z udalostí uplynulých štyroch rokov, alebo by sme mali zvážiť posilnenie politického profilu, nech už bude na tomto poste ktokoľvek.
V takomto prípade však do popredia vystupuje otázka konkurencie s Javierom Solanom.
Nech sa už rozhodneme pre ktorúkoľvek z možností, naše rozhodnutie nemôže byť jednoducho založené na osobných názoroch.
(SK) Nepokoje na predmestiach francúzskych miest a krvavé teroristické útoky v Londýne, ktoré spáchali mladí ľudia patriaci do tretej generácie moslimských prisťahovalcov, ktorí anglicky hovoria s jorkšírským prízvukom, zdôrazňujú krízu integrácie prisťahovaleckých menšín v západnej Európe.
Príkladom môže byť Holandsko, ktoré bývalo jednou z najtolerantnejších krajín v Európe, avšak v súčasnej dobe čelí kríze spolužitia rôznych etnických skupín.
Dokonca aj teraz, keď sa v rámci boja proti terorizmu zaoberáme koreňmi tohto problému v Európe je na čase, ako navrhovali aj iní poslanci, aby sme opätovne preskúmali záležitosť súvisiacu s integráciou menšín.
Európa sa tomuto problému nepozrela priamo do očí.
Ani Európska rada, ani Európska únia nedisponujú nástrojom tzv. mäkkej legislatívy súvisiacim s problémom prisťahovaleckých menšín alebo, ako som ja sám navrhol v Európskej rade, ktorá môj návrh prijala, súvisiacim s problémom nových menšín, napriek tomu, že vieme, že v riešení problému menšín môže byť aj v prípade prisťahovaleckej menšiny, ako aj v prípade pôvodných menšín zárukou prijatie dvoch alebo viacerých identít.
Najlepším príkladom pôvodných menšín je južné Tyrolsko, kde je možná dvojitá identita, avšak môžeme uviesť množstvo iných príkladov.
Európa nebude schopná napredovať, ak v tejto oblasti, v oblasti menšinovej politiky, takýto nástroj neprijmeme.
- Bola som upozornená na to, že nikdy neuvádzam rečníka ako pána alebo pani, nepoviem, že má slovo, prípadne, že ďakujem.
Nie je to neslušnosť, ale rešpektovanie času, ktorý máte a ktorý nechcem zbytočne márniť.
Preto by som vás chcela požiadať, aby ste dodržiavali daný časový limit, pretože inak nikdy neskončíme.
(SK) Terorizmus v Európe, kde často pôsobia organizácie moslimského extrémizmu, predstavuje neustálu hrozbu.
Európska únia musí prijať primerané opatrenia a stanoviť koherentnú stratégiu spoločnú všetkým členským štátom.
Do budúcich návrhov právnych predpisov Komisie, ktoré budú v nepriamom vzťahu k tomuto fenoménu, by sa mali začleniť ustanovenia, ktoré prispievajú k prevencii šírenia a zintenzívňovania teroristických útokov.
Príkladom takéhoto postupu je balík právnych opatrení súvisiacich s legálnou a nelegálnou migráciou.
Príslušné európske inštitúcie musia bezodkladne nájsť účinný spôsob spolupráce založenej na dôvere a výmene informácií.
Správne fungovanie Európskeho informačného centra bude závisieť od vzájomnej dôvery členských štátov.
Okrem opatrení prijatých na európskej úrovni musí každý štát prispieť k účinnosti spoločnej činnosti zameranej na boj proti všetkým formám terorizmu.
Členské štáty, ako napríklad Rumunsko, kde sa islamský terorizmus za nebezpečenstvo nepovažuje, by mali byť rovnako ostražité ako iné európske štáty, ktoré tejto hrozbe čelia.
Tieto štáty by mali dostávať informácie a mali by byť zapojené do spoločných európskych programov prispievajúcich k prevencii príčin, ako aj situácií, ktoré vedú k teroristickým činom.
Nesmieme sa uspokojiť s prevenciou alebo odhaľovaním teroristických činov, musíme určiť faktory, ktoré podporujú tento fenomén, akými sú chudoba, sociálne vylúčenie a extrémizmus a bojovať proti nim.
Vnútronáboženský dialóg môže vo výraznej a rozhodujúcej miere prispieť k obmedzeniu terorizmu.
Náboženské autority musia túto záležitosť chápať ako prioritnú a zapojiť sa do tohto dialógu, s cieľom zabezpečiť mier a stabilitu spoločenstiev, za ktoré sú zodpovedné.
Dobrým príkladom je Európske ekumenické zhromaždenie, ktoré sa v týchto dňoch stretáva v rumunskom Sibiu.
Európski občania si musia byť vedomí nebezpečenstva, ktoré predstavuje terorizmus.
Informačná kampaň a prezentácia o všetkých záležitostiach, ktoré vedú ku konfliktom, by mali zabezpečiť účasť občanov, ktorí by spolu s inštitúciami mali pomôcť pri odstraňovaní tohto fenoménu.
(SK) Pani predsedajúca, terorizmus je jasné zlo, útočiace na život a zdravie občanov a predstavujúce hrozbu pre národy, prostredníctvom útočenia na základy ich demokratického poriadku. Teroristi však stále majú náskok, útočiac bez varovania a žiaľ často sa im to darí.
Len po takýchto útokoch prijímame protiopatrenia, a teda konáme ex post.
Príklady Dánska a Nemecka, ktoré tu dnes uviedol pán komisár, sú chvályhodným príkladom výnimky z tohto pravidla.
Blahoželám ich službám, podarilo sa im to však vďaka vnútroštátnym opatreniam, a preto sa pána komisára pýtam, kde je prevencia na európskej úrovni?
Máme systém výmeny osvedčených postupov v oblasti boja proti terorizmu? A ako tento systém funguje?
Európska únia prijíma nové protiteroristické opatrenia a zakladá osobitné inštitúcie. Máme Europol a Eurojust, máme Situačné centrum Únie, SitCen, ale spolupracujú tieto orgány účinne a konkrétnejšie - vymieňajú si informácie?
V tomto kontexte, v inštitucionálnom kontexte, by som sa chcela pána komisára opýtať, či by podľa jeho názoru nemohla byť inštitúcia Frontex zodpovedná za ochranu hraníc Únie lepšie využitá v rámci protiteroristickej stratégie a lepšie do tejto stratégie zapojená?
Rovnako mám dojem, že oneskorenie v zavádzaní systému SIS II vážne túto stratégiu oslabuje.
Zdá sa, že systém Schengen II nie je dôležitý len pre občanov nových štátov, ale v kontexte vojny proti teroru aj pre bezpečnosť Únie ako celku.
(SK) Pani predsedajúca, pondelkové zatýkanie v Kodani dokazuje, že terorizmus ešte stále pre Európu predstavuje reálnu hrozbu.
V správe Europolu sa uvádza, že počas celého uplynulého roku bola úroveň rizika útokov veľmi vysoká.
Stačí pripomenúť, že počas uplynulého roku bolo zaznamenaných 498 teroristických činov.
Je pravdou, že táto hrozba nie je rovnomerne rozdelená. Vo Francúzsku došlo ku 294 činom a v Španielsku k 145.
Avšak v čase globalizácie je v centre záujmu teroristov celé územie Európskej únie. Okrem toho nič nemení na tejto skutočnosti ani fakt, že výrazná väčšina týchto útokov je separatistického charakteru (separatizmu, na ktorý sa Európa počas desaťročí snažila privyknúť), akým je baskický alebo korzický terorizmus či terorizmus ľavicového anarchizmu v Grécku.
Znamená tento proces privykania si na terorizmus, že my v Európe, sme na boj proti nemu dobre pripravení?
Osobne som presvedčený, že odpoveďou je stále "nie".
Realizácia základných konceptuálnych dokumentov, dokonca takého základného dokumentu, akým je stratégia na boj proti terorizmu alebo legislatívnych nástrojov v podobe rámcového rozhodnutia z júna 2002, má stále ešte množstvo nedostatkov.
Rovnako je neuspokojivá koordinácia prevencie teroristických činov a reakcie na ne.
V tejto súvislosti existuje naliehavá potreba na skvalitnenie takejto spolupráce, najmä operačnej spolupráce a výmeny informácií medzi členskými štátmi. Musíme posilniť kapacitu Europolu a Eurojustu, potrebujeme posilniť ochranu kritickej infraštruktúry, najmä v oblasti dopravy a energetiky, a to je krok, na ktorý neustále vyzývame.
Rovnako musíme nástojiť na tom, aby bola doložka o solidarite, ktorá bola súčasťou textu pôvodného návrhu ústavnej zmluvy, začlenená do novej zmluvy a aby bola vhodná protiteroristická doložka začlenená do dohôd s tretími krajinami. Vo svojej správe som vyzýval na túto činnosť ešte pred prázdninami.
(SK) (nepočuteľne) ... neochota Rady udeliť Europolu, Eurojustu, koordinátorovi pre boj proti terorizmu a SitCen-u akýkoľvek inštitucionálny, právny alebo finančný nástroj, ktorý by pretransformoval prepojenia ad hoc na skutočnú strategickú spoluprácu v oblasti boja proti terorizmu.
Rôzne členské štáty ešte dokonca stále neratifikovali medzinárodné dohovory v tejto oblasti.
Organizácie al-Káida a ETA nerešpektujú hranice alebo národnú suverenitu, ale našim policajným a tajným službám ešte stále v činnosti bránia neprimerané prekážky.
Európa musí byť nielen účinnejšia, ale aj prísnejšia, pretože prístup, že všetko prejde, je presne spôsobom, akým rozmýšľajú teroristi a v skutočnosti ich malými víťazstvami neboli útoky v New Yorku, na Bali, v Madride, Londýne, či dokonca v Bagdade.
Ich najväčšie víťazstvo, vďaka ktorému denne získavajú nových ľudí pre svoje myšlienky, im poskytli demokratické vlády, prostredníctvom ľahkosti, s akou obetúvajú základné hodnoty, práva a záruky, ktoré sú piliermi demokracie a civilizácie.
Európa musí očistiť svoje meno, úboho pošpinené systematickou spoluprácou európskych vlád s Bushovou administratívou pri únosoch, nezákonnom zadržiavaní a mučení osôb podozrivých z terorizmu.
Parlament stále čaká na vysvetlenia od týchto vlád.
Európa musí byť efektívnejšia v strategickej spolupráci, vnútorne a so svojim spojencami, s cieľom poraziť terorizmus, ale aj s cieľom poraziť ho prostredníctvom politických myšlienok a práva.
Dokázať to je povinnosťou portugalského predsedníctva socialistickej vlády.
(SK) Pani predsedajúca, pán komisár, terorizmus je zločinom proti ľudskosti a predstavuje najväčšiu hrozbu našej spoločnosti a žiaľ už nabral európsky rozmer.
Otázkou je, či Európska únia začala konať.
Odpoveďou je jasné "áno" a dosiahnuté výsledky dokazujú, že prijaté opatrenia boli správne.
Vďakabohu došlo v Dánsku a v Nemecku ku zatýkaniu.
Som zaviazaný komisárovi Frattinimu za jeho záväzok v tomto ohľade, dokazuje, že Komisia je skutočne na dobrej ceste.
Napriek tomu však tiež potrebujeme preskúmanie toho, či sú opatrenia účinné a aké nové opatrenia potrebujeme.
Rovnako by sme si mali položiť otázku, či je celková stratégia postačujúca.
V každom prípade by sme po preskúmaní mali pokračovať v práci na takejto stratégii.
Takúto stratégiu rozhodne potrebujeme skôr, než sa rozhodneme, či by sme mali vymenovať nového koordinátora pre boj proti terorizmu.
Členským štátom tiež musíme vopred vyjasniť, že ak by sme takéhoto nového koordinátora vymenovali, mal by mať nevyhnutné právomoci a zodpovednosti, pretože v opačnom prípade by sme takýto post určite nepotrebovali.
Súhlasím s mnohými rečníkmi, že v každom prípade musíme posilniť a využiť služby Europolu a Eurojustu.
Tieto orgány sú úspešné a majú k dispozícii nástroje.
Prijali sme rozhodnutia podobné tomu včerajšiemu týkajúcemu sa vykonávania pravidiel na zjednodušenie používania analytických zložiek a má byť zostavená databáza výbušnín.
Avšak problémom je poskytovanie údajov zo strany členských štátov.
Chcel by som vás vyzvať, pán úradujúci predseda, aby ste zvýšili tlak na členské štáty, aby poskytovali údaje načas.
Pán úradujúci predseda, povedali ste, že s USA sa vedú pravidelné rozhovory.
Je to dobré a dáva to zmysel, avšak chcel by som vás naliehavo požiadať, aby ste sa chopili každej príležitosti a snažili sa o osožnosť tejto spolupráce v záujme obidvoch strán.
Inými slovami by som vás chcel požiadať, aby ste rokovali takým spôsobom, že vo chvíli, keď získate podozrenie týkajúce sa terorizmu, aby boli Spojené štáty povinné ...
(predsedajúca prerušila rečníka)
(CS) Dámy a páni, terorizmus predstavuje vážnu hrozbu pre mier, stabilitu a prosperitu v Európe.
Terorizmus, ako už bolo povedané, predstavuje tiež útok na základné hodnoty, na ktorých je postavená európska integrácia. To znamená na myšlienku ľudských práv, právny štát, slobodu a demokraciu.
Preto som presvedčený, že odpoveď Európskej únie a členských štátov na hrozby terorizmu musí byť tvrdá a jednoznačná.
Táto rozhodná odpoveď by však nemala obsahovať len represívne a bezpečnostné opatrenia.
Mala by sa tiež viac ako doteraz venovať prevencii a preventívnym opatreniam, a to ako v našich členských štátoch, tak i navonok vo vzťahu k našim zahraničným susedom.
Pokiaľ ide o našu spoločnú zahraničnú a bezpečnostnú politiku, jej cieľom by malo byť posilnenie hospodárskeho a sociálneho rozvoja, aktívna podpora občianskej spoločnosti a myšlienky ľudských práv, úsilia o mierové riešenie medzinárodných konfliktov, vrátane palestínsko-izraelského konfliktu.
Vo väčšej miere ako doteraz, by sa naša spoločná zahraničná a bezpečnostná politika mala venovať aj podpore a rozvoju regionálnej spolupráce, a to nielen v rámci susedskej politiky alebo barcelonského procesu.
A nakoniec, pani predsedajúca, pán komisár, mali by sme spoločne s našimi priateľmi v Spojených štátoch amerických a ostatných krajinách vypracovať podrobnú konvenciu Organizácie spojených národov o terorizme.
(SK) Pani predsedajúca, pán komisár, dámy a páni, boli sme svedkami tragických udalostí v Madride a Londýne.
Boli sme svedkami toho, keď útoky nevyšli napríklad vďaka odhaleniu nevybuchnutých výbušných systémov v kufríkoch ako napríklad v Nemecku.
Okrem toho sme v uplynulých dňoch boli opäť svedkami toho, ako účinná práca polície predbehla načasovanie útočníkov, ako v dnešných správach opäť z Nemecka.
Je zrejmé, samozrejme, že terorizmus je skutočnou a veľkou hrozbou a je bezpochyby jednou z našich kľúčových úloh ako politikov ochraňovať ľudí, chrániť ľudský život.
Mnoho z mojich kolegov poslancov dnes povedalo, že to alebo ono opatrenie je sporné a že musíme zvážiť, či predstavuje neprimerané ohrozenie občianskych a základných práv.
Považujem to za oprávnenú otázku a súhlasím s tým, že táto záležitosť musí byť seriózne preskúmaná, avšak toto preskúmanie nemôže trvať tak dlho, aby sa nekonečne dlho diskutovalo o potenciálnych opatreniach, ktoré sú potrebné.
Domnievam sa, že nesieme zodpovednosť za ochranu ľudí a ľudského života a že je to tým najdôležitejším poslaním.
Je to našou najväčšou prioritou, a preto nás ako vedúcich politických predstaviteľov, vyzývam, aby sme presadzovali nevyhnutné opatrenia namiesto toho, aby sme o nich len donekonečna diskutovali alebo napríklad, aby sme zabudli v rámci všetkej kritiky na to, že musíme o ich správnosti presvedčiť občanov, pretože iná alternatíva neexistuje.
Nerozumiem tým diskusným príspevkom, ktoré stavajú do opozície akékoľvek správanie Spojených štátov alebo iných krajín v tomto ohľade.
Nerozumiem tomu.
Je našou povinnosťou chrániť ľudský život a realizovať potrebné opatrenia a som zaviazaný pánovi komisárovi za ďalšie, veľmi špecifické návrhy, ktoré dnes predložil.
Som zaviazaný tým, ktorí povedali, že musíme zvážiť, či naše opatrenia majú v skutočnosti očakávané výsledky.
Som pevne na strane tých, ktorí presadzujú podrobné preskúmanie skutočnosti, či sú potrebné nové inštitúcie, alebo či nie je možné, aby tieto úlohy veľmi dobre vykonávali existujúce inštitúcie.
Boj proti terorizmu zohráva významnú úlohu a tak to musí byť.
Mimochodom v budúcnosti, ak sa bude realizovať rámcová dohoda, budeme ...
(predsedajúca prerušila rečníka)
(EN) Vážená pani predsedajúca, pri riešení otázky terorizmu dôrazne podporujem požiadavku účinnej, výkonnej, vyrovnanej a zodpovednej bezpečnosti na európskej a medzinárodnej úrovni.
Ak sa chceme vyhnúť tomu, aby sme živili túto hrozbu, na zabezpečenie rovnováhy a proporcionality je nevyhnutná demokratická zodpovednosť.
Bezpečnostná reakcia, bez ohľadu na jej účinnosť, však nepostačuje.
Musíme sa zaoberať medzinárodnou, politickou a hospodárskou nespravodlivosťou, ktorú niektorí demagógovia využívajú na to, aby sa napojili na túžbu mladých ľudí po spravodlivosti.
Ich príťažlivosť spočíva v zjednodušenej histórii, zjednodušenej politike popierajúcej nuansy a protiklady, ktoré sú neoddeliteľné od našich politických a náboženských tradícií.
Boj o srdcia a mysle si vyžaduje, aby sme sa vyhli démonizovaniu celých spoločenstiev náboženských veriacich.
Vyžaduje si otvorený dialóg namiesto konfrontácie, vyžaduje si zaoberať sa skutočným a uvedomovaným odcudzením, ktoré niektorí mladí ľudia zažívajú.
Pomôcť by mohla európska myšlienka "jednoty v rozmanitosti," ale to si vyžaduje odvážne politické vedenie, ktoré na úrovni Rady, žiaľ, chýba.
Nakoniec, mohol by som aspoň vyzvať ľudí, ich zástupcov tu v Parlamente, aby sa vyhli povrchnému jazyku naznačujúcemu povrchné uvažovanie?
Kladenie znamienka rovnosti medzi fundamentalizmus a terorizmus je príkladom povrchného uvažovania.
Existujú milióny a milióny katolíkov, protestantov, židov a moslimov, ktorí veria každému slovu v Starom zákone, v Novom zákone a v Koráne, a pritom nie sú teroristami.
Existuje len nepatrné množstvo ľudí, ktorí vnímajú svoje náboženstvo doslova a sú zapojení do terorizmu.
Musíme sa zaoberať tým, prečo je tomu tak.
(EN) Vážená pani predsedajúca, terorizmus je hrozbou pre všetky štáty a pre všetky národy: predstavuje vážnu hrozbu pre našu bezpečnosť, hodnoty našich demokratických spoločností a práva a slobody občanov.
Nové opatrenia zrejme zvýšili účinnosť v boji proti terorizmu, ale je treba urobiť viac.
Potrebujeme ukázať, že tieto tvorivé opatrenia skutočne ochraňujú občanov a že sú úmerné obmedzeniam v osobnej sfére.
Pochybujem, že nariadenie o tekutinách, ktoré sa môžu vziať na palubu lietadla, je primerané svojmu účelu.
Niektorí nevinní ľudia prichádzajú o dôležité lieky, nehovoriac o tonách zabavených šampónov, rúžov atď.
Ak to prinesie úplnú bezpečnosť, ľudia to akceptujú, ale občania sa pýtajú, ako sa s tento problém rieši - zlepšenia sú pravdepodobne možné.
Na dosiahnutie správnej rovnováhy je potrebné presadiť protiteroristickú politiku, boj proti zločinu a základné práva v demokratickej spoločnosti založenej na princípe právneho štátu.
Patrí sem aj to, že Európsky parlament by mal byť informovaný pred podpisom akejkoľvek dohody medzi Európou a USA. V tomto ohľade plne dôverujeme komisárovi Frattinimu a Komisii.
Na dosiahnutie legitímnosti v tejto oblasti potrebujeme zvýšiť demokratickú kontrolu prostredníctvom spolurozhodovania a občania Európy by mali hrať v rozhodovacom procese väčšiu úlohu, potrebujeme väčšiu transparentnosť a viac demokratickej legitímnosti.
Tieto opatrenia musí Rada verejne zdôvodniť na európskej úrovni.
Tiež je treba zlepšiť transatlantické vzťahy.
Nakoniec, je potrebné prijať tvrdé protiteroristické opatrenia.
Bude to jednoduchšie, ak prijmeme naše vlastné demokratické...
(predsedajúca prerušila rečníčku)
- (SK) Pani predsedajúca, dámy a páni, samit, ktorý sa konal vlani v apríli medzi Európskou úniou a Spojenými štátmi bol premárnenou šancou.
Vzhľadom na výsledky správy Osobitného výboru Európskeho parlamentu pre tajné lety americkej CIA, sa malo Washingtonu jasne povedať, že pokrok v transatlantickej spolupráci v oblasti boja proti terorizmu sa môže zakladať jedine na súlade s článkom 6 Zmluvy o EÚ a úplnom dodržiavaní ľudských práv.
Nestalo sa tak. Znamená to, že nielen sa neposilní boj proti terorizmu, ale sa dokonca oslabí, pretože, ako poznamenal tento Parlament, rovnako ako je neprijateľná kontraproduktivita, je neprijateľné bojovať proti terorizmu využívaním nelegálnych, teroristických metód.
Členské štáty EÚ, ktoré podľahli tlaku USA na využívanie týchto metód neporušili len základné zásady EÚ, ale zároveň otvorili cestu nezákonnosti, čím vystavili Európu zvýšenému riziku teroristického protiúderu.
Zintenzívnenie boja proti terorizmu znamená predovšetkým jeho zintenzívnenie v plnom súlade s právom.
(SK) Terorizmus útočí na našu slobodnú a otvorenú spoločnosť.
Niekedy nás dokonca zvádza k tomu, aby sme prijali bezpečnostné právne predpisy, ktoré sú na hranici porušovania hodnôt našej civilizácie.
Európska únia musí preto prioritne vypracovať spoločný kódex, v ktorom budú jasne stanovené zásady a metódy.
V prvom rade musíme zaručiť zásady ľudskej dôstojnosti a právneho štátu vo všetkých aspektoch boja proti terorizmu.
Nemôžeme oslabovať morálne základy demokracie, ktoré na týchto hodnotách spočívajú.
Ako povedala Simone de Beauvoirová - nesmieme dopustiť, aby nás naši kati naučili zlozvykom.
V druhom rade sa musia stanoviť jednotné právne predpisy pre členské štáty.
Únia v tomto kontexte musí mať skutočne význam Únie.
Boj proti terorizmu si naliehavo vyžaduje uplatňovanie pravidiel, ktoré sú zjednotené a koherentné, pravidiel, ktoré nemôžeme ponechať na impulzoch každého členského štátu a momentálnej verejnej mienky.
V treťom rade musíme podporiť sieťovú spoluprácu a presadzovať konsenzus, prostredníctvom schválenia opatrení v Európskom parlamente a v národných parlamentoch.
Po štvrté musí Európska únia pracovať na stanovení medzinárodného mechanizmu OSN na monitorovanie postupov a právnych predpisov pre mimoriadny stav.
Takýto boj proti terorizmu je skutočne na svetovej úrovni a neobmedzuje sa len na Európu alebo euroatlantickú os.
A na záver, s cieľom bojovať proti terorizmu musíme pracovať na vytvorení spravodlivejšieho a vyváženejšieho medzinárodného spoločenstva. Musíme určiť príčiny a omyly, podporovať kultúru práv, ktoré zohľadňujú všetkých ľudí a veľmi sa snažiť o podporu dialógu medzi civilizáciami.
Terorizmus je komplexným fenoménom.
Nemôžeme naň reagovať zjednodušenou interpretáciou.
(SK) Pani predsedajúca, dovoľte mi hneď v úvode položiť Rade dve základné otázky. Prvou je, prečo je post pána de Vriesa tak dlho ešte stále neobsadený.
Hodlá ho Rada obsadiť?
Považuje ho Rada za potrebný?
Áno alebo nie?
Druhou otázkou je, prečo sa prijaté protiteroristické opatrenia riadne neuplatňujú vo všetkých členských štátoch?
Dôležitejšou je stále otázka, či sme v našom úsilí poraziť terorizmus neprijali kroky len ako reakciu na teroristickú činnosť.
Plníme inteligentnú, integrovanú stratégiu v snahe bojovať proti príčinám terorizmu?
Nemali by sme to nikdy stratiť zo zreteľa.
Strach o našu vlastnú bezpečnosť nás často vedie k prijatiu stratégií, ktoré vzbudzujú mylný dojem bezpečnosti.
Opätovne som tu vyhlasoval, že ochrana verejnej bezpečnosti je naším spoločným, samozrejmým cieľom.
Naša metóda je však dôkazom vyzretosti našej civilizácie.
Dodržiavanie našich práv nám nielen neodňateľne patrí, ale je zároveň našou jedinou cestou k blahobytu a bezpečnosti.
Domnievam sa, že potrebujeme nielen zhodnotiť účinnosť všetkých protiteroristických opatrení, ktoré sme dodnes prijali, ale tiež zhodnotiť pokrok, ktorý sme dosiahli, ktorý nepozostáva len zo série reakcií na teroristickú činnosť.
Preto sa musia zintenzívniť diskusie medzi Radou, Komisiou a Parlamentom.
Spolupráca členských štátov má základný význam.
A nakoniec sa domnievam, že by sme mali posilniť dialóg s tretími krajinami.
Považujem to za dôležité, keďže sme boli svedkami toho, akou potrebnou je spolupráca so Spojenými štátmi.
(SK) Pani predsedajúca, dnešná rozprava sa týka boja proti teroru, otázky bezpečnosti, právneho štátu a osobných slobôd, teda najdôležitejších hodnôt v systéme EÚ.
Európsky parlament kladie Rade a Komisii série otázok, ktorých riešenie je kľúčové pre bezpečnosť občanov, dodržiavanie práva a statusu občianskych slobôd.
Chcel by som sa zamerať na otázku súvisiacu s transparentnosťou stratégie Európskej únie na boj proti terorizmu.
Demokratická kontrola v tejto oblasti, a najmä úloha Európskeho parlamentu a národných parlamentov, zaručujú dodržiavanie základných práv zakotvených v Zmluve o Európskej únii.
Môžem vám pripomenúť, že v uznesení Európskeho parlamentu o údajnom využívaní európskych krajín americkou CIA na prevoz a nelegálne zadržiavanie väzňov, sa odporúča používanie metód, ktoré sú v súlade s článkom 6 Zmluvy o Európskej únii.
(EN) Vážená pani predsedajúca, práve som sa vrátil z tlačovej konferencie, ktorá vyzývala na prísne uvalenie hospodárskych sankcií proti iránskemu režimu, známeho podporovateľa terorizmu na Strednom východe a v iných oblastiach.
Nepochybne všetci vítame opatrenia, ktoré skutočne pomáhajú v boji proti terorizmu, zaujímalo by ma však, koľko opatrení z dlhého zoznamu činností EÚ, o ktorých sme dnes počuli, patrí do tejto kategórie.
EÚ vyniká v rozširovaní svojich právomocí a zväčšovaní byrokratickej mašinérie, avšak zo svojej činnosti a výdavkov ukazuje len málo.
Hovorili sme trochu o koordinátorovi EÚ na boj proti terorizmu.
Jeho titul naznačuje, že by mal akúsi dozornú úlohu, a to je úplne neúčelné.
Podľa mňa by sa táto osoba mala zaoberať postupmi EÚ a vymedzenými oblasťami, kde je zrejmá pridaná hodnota zo spoločnej akcie.
Vysoko si vážim pána komisára Frattiniho, ale EÚ naozaj nemôže preberať zásluhy za konanie našej vnútroštátnej polície a bezpečnostných služieb.
Bolo by treba vykonať nezávislý audit takzvaných protiteroristických opatrení EÚ.
Boj proti terorizmu musí byť povinnosťou štátu a vecou medzinárodnej spolupráce.
EÚ by sa mala zamerať na spôsob, ako podporiť úsilie potláčať terorizmus na vnútroštátnej úrovni.
Jedna z vážnych ťažkostí v našom úsilí chrániť občanov pochádza z neschopnosti kontrolovať naše hranice; teroristi prichádzajú a odchádzajú a pokračujúca nekontrolovateľná imigrácia je hlavnou prekážkou riadnej integrácie usadených imigrantov.
To musí byť kľúčovým prvkom každej protiteroristickej stratégie.
Tento problém tiež vyvoláva pochybnosti o celom princípe voľného pohybu osôb, a to je ďalšia oblasť, ktorú by mal opäť preskúmať nezávislý orgán.
Spomenul som, že zodpovednosť za tieto záležitosti nesú vnútroštátne orgány európskych krajín.
S ľútosťou musím oznámiť, že britské úrady pri kontrole našich hraníc katastrofálne zlyhali.
Nielenže ani netušíme, kto do našej krajiny prichádza a kto odchádza, ale nad Agentúrou pre kontrolu hraníc a imigrácie (Border and Immigration Agency), ktorá je poverená vykonávaním kontroly, visia vážne otázniky.
Znepokojilo ma zistenie, že žena, ktorá niekoľko mesiacov poznala podozrivého teroristu, teraz stojaceho pred súdom za teroristické útoky v Glasgowe, a ktorá podľa všetkého o jeho činnosti nikoho neinformovala, je v súčasnosti zamestnaná ako imigračná...
(predsedajúca prerušila rečníka)
(SK) Dámy a páni, v diskusii o boji proti terorizmu by som sa rada zamerala na článok 6 Maastrichtskej zmluvy, ktorý sa týka základných práv a slobôd.
Moja práca vedúcej delegácie v Moldavsku a sociálnej demokratky je venovaná bezpečnosti v Európe, ochrane našich hodnôt a ich šíreniu v krajinách, na ktoré sa vzťahuje naša susedská politika.
Prajeme si, aby v blízkom okolí Európskej únie zavládli mier a stabilita.
S cieľom bojovať proti terorizmu, potrebujeme podporu takých krajín, akými sú Pakistan, Rusko a dokonca aj Irán.
Úspešná ochrana našich hodnôt závisí do veľkej miery od spôsobu, akým sme schopní do nej začleniť našich partnerov.
Akékoľvek obmedzenie základných práv a slobôd v Európskej únii sa premieta pätnásťkrát do pätnástich krajín, na ktoré sa vzťahuje susedská politika, pričom nehovorím o Rusku a Číne.
Tretie krajiny sledujú, čo robíme, nie to, čo vyhlasujeme.
Komisia a Rada musia pochopiť, že podpora našich vlastných občanov v boji proti terorizmu sa stratí, ak nebudeme schopní ctiť si niektoré zo základných práv zakotvených v našich zakladajúcich zmluvách.
(EN) Vážená pani predsedajúca, nemienim sa zúčastňovať tejto hlúpej rozpravy o tekutinách.
Jediní oprávnení tak urobiť sú bezpečnostní a technickí odborníci.
Ak dospejú k jasným záverom, potom je len našou povinnosťou okamžite reagovať.
Nič nezastraší teroristov viac ako naša schopnosť reagovať.
Hrozba terorizmu závisí na našej meravosti, na meravosti ustálených, konzervatívnych systémov, a na neschopnosti prispôsobiť sa novým rozmerom v komunikácii, tokom informácií, peňažným prevodom a pohybu osôb.
Jediným riešením je vytváranie prechodných štruktúr, ad hoc tímov, horizontálna, medzioperačná výmena informácií a medziagentúrna a medzištátna spolupráca, ako aj udelenie právomocí Europolu a Eurojustu.
Odstúpenie pána de Vriesa bolo očividne veľmi zlým znamením.
Bolo potvrdením neschopnosti EÚ prekonať hlúpy, staromódny a národne založený prístup k bezpečnosti.
Veľmi príznačné pre nedostatok schopnosti vymieňať si informácie a vykonávať rozhodnutia.
Na druhú stranu, Reformná zmluva vysiela dôležitý a presvedčivý signál.
Minimálne pravidlá policajnej spolupráce, aproximácia trestných a občianskych zákonníkov, vzájomné uznávanie trestných a občianskych rozsudkov, ako aj ochrana dôkazov, obetí zločinov a samotných páchateľov trestných činov zo strany EÚ sú opatreniami ukazujúcimi, že s dostatočnou energiou, peňažnými prostriedkami a politickým úsilím sa môžeme s terorizmom vysporiadať a že môžeme trochu pomôcť európskym občanom Londýna, Glasgowa a ďalších ohrozených oblastí.
Pán komisár, členské štáty musia do decembra 2007 zaviesť tretiu smernicu o praní špinavých peňazí.
Vyzývam Komisiu, aby jednoznačne a rozhodne presadzovala uskutočnenie nevyhnutných bezpečnostných opatrení na kontrolu prania špinavých peňazí a financovania terorizmu.
To pomôže nám a my musíme pomôcť vám.
Potom budeme môcť jasne vyhlásiť, že sme pripravení bojovať a zvíťaziť.
(SK) V historický dátum 12. decembra 2006 Európsky súd judikoval v plnej miere v prospech argumentu, ktorý som v tomto Parlamente už pred rokmi presadzoval, proti Rade a Komisii týkajúceho sa práva na informácie súvisiace s obvinením z terorizmu.
Spravodlivosti však nebude učinené zadosť a nebudeme skutočne bojovať proti terorizmu, ak na tomto zozname budú uvedené mená nevinných obetí, akou je napríklad Mudžahedíni iránskeho ľudu, zatiaľ čo svetová popredná teroristická organizácia Iránske revolučné gardy a všetky jej satelitné organizácie v Iraku, Libanone, v Zálive a na celom svete naďalej beztrestne a neohrozene fungujú, pretože európske inštitúcie majú strach z konfrontácie s teroristickou beštiou.
Vyzývam inštitúcie, aby urobili to na čo sú v skutočnosti vyzvané.
úradujúci predseda Rady. - (SK) Pani predsedajúca, pán komisár, dámy a páni, domnievam sa, že toto bola veľmi podnetná, zaujímavá a veľmi príhodná diskusia, o to viac v súvislosti s udalosťami v Dánsku a Nemecku, ktoré boli spomenuté.
Je mojou povinnosťou tlmočiť mnohé z vašich návrhov, obáv a rád Rade a chcel by som vás ubezpečiť, že portugalské predsedníctvo je prirodzene otvorené spolupráci a dialógu s Parlamentom s ohľadom na právne ustanovenia, ktoré naše vzťahy upravujú.
Samozrejme diskusia o terorizme je zložitá a komplexná.
Niektorí sa domnievajú, že by sme mali zájsť ďalej, iní si myslia, že sme zašli priďaleko a mali by sme možno mierne ustúpiť.
Niektorí kritizujú, zatiaľ čo iní chvália. Niektorí naše konanie odsudzujú, iní ho podporujú.
Všetci sa však samozrejme zhodneme na tom, že musíme viesť stabilný a odhodlaný boj proti tejto epidémii známej ako terorizmus a že v tomto boji nemôžeme pristúpiť na žiadne ústupky.
Predstavuje to pre nás proces učenia sa, postupný proces zlepšovania.
Ide o novú hrozbu, s ktorou sme doteraz nemali skúsenosti a s ktorou sme neboli zvyknutí bojovať, o otázku, ktorú sme neboli zvyknutí riešiť.
Preto sa prirodzene potrebujeme zlepšovať, učiť sa a aktivovať sa, s cieľom zabezpečiť, aby sa útoky, ktorých sme boli svedkami, neopakovali.
Tvrdo sme pracovali a celkom správne sme spolupracovali s tretími krajinami a vo veľkej miere sme v nich pôsobili.
Ide o medzinárodný boj.
Žiadny členský štát samotný sa nedokáže efektívne postaviť ani len tomuto boju alebo hrozbe, ktorá na nás čaká a nedokáže to nijaká organizácia alebo skupina krajín, ktoré by pracovali samostatne.
Potrebujeme veľmi úzku medzinárodnú spoluprácu.
Pri príprave na túto rozpravu som si poznamenal sériu opatrení a činností, ktoré sme vykonali v oblasti prevencie teroristických útokov, ochrany pred nimi, ich sledovania a reakcie na ne.
Dospel som k záveru, že napriek tomu, že je toho treba ešte urobiť veľa, mnoho z toho sme už vykonali a musíme sa snažiť zlepšiť v tých oblastiach, v ktorých dosiahnuté výsledky neboli také uspokojivé, ako by mali byť.
V tejto súvislosti je zásadné spomenúť mechanizmy hodnotenia, ktoré sme zaviedli osobitne na to, aby nám umožnili po tom, ako sa opatrenia zavedú do praxe na istý čas, vyvodiť závery, ktoré by nám mali pomôcť skvalitniť prijaté opatrenia.
Chcel by som povedať, že portugalské predsedníctvo, ako aj Rada, sa domnievajú, že boj proti terorizmu sa dá viesť jedine a bude sa viesť jedine, o tom vás uisťujem, v rámci dodržiavania našich základných hodnôt a zásad, ktoré sú najohrozenejšími v našom boji proti terorizmu, to znamená v rámci presadzovania týchto zásad a týchto hodnôt.
Nebolo by dobré, keby sme ich v našom boji proti terorizmu opomínali alebo ich nedodržiavali.
Portugalské predsedníctvo bude osobitne ostražité v tomto ohľade a nepristúpi na žiadny kompromis.
Na záver by som chcel povedať, keďže táto otázka tu vzbudila veľkú pozornosť a ja sám som ju spomenul vo svojom prvom príspevku, že predsedníctvo pracuje v úzkej koordinácii s Generálnym tajomníkom Rady na preskúmaní otázky súvisiacej s koordinátorom pre boj proti terorizmu, teda na preskúmaní spôsobu, akým rozšíriť jeho právomoci a schopnosti, s cieľom umožniť mu plniť efektívne úlohu, na ktorú bol jeho post pôvodne vytvorený.
Uvedomujem si, že to môže trvať trochu dlhšie.
Portugalské predsedníctvo sa zaviazalo urýchliť diskusie v rámci orgánov Rady a v príhodnom čase oznámiť vymenovanie nového koordinátora pre boj proti terorizmu.
Ako som povedal, budem v každom prípade zohľadňovať vaše rady, návrhy a obavy, ktoré ste vyjadrili v tejto rozprave.
Nie sme a nikdy nesmieme byť ľahostajní k našim stanoviskám. Netvrdíme a nikdy sme netvrdili, že sme dokonalí alebo, že všetko, čo sme urobili, sme urobili správne, bezchybne a že to nie je možné kritizovať.
Práve naopak naše úsilie bude vždy zamerané na zlepšenie, s cieľom zabezpečiť, že naše spoločnosti budú slobodné, otvorené a demokratické, ktoré sa dokážu postaviť tým spoločnostiam, ktoré si neprajú, aby to takto vyzeralo.
Veľmi pekne vám ďakujem.
podpredseda Komisie. - (SK) Pani predsedajúca, dámy a páni, chcel by som poďakovať všetkým, ktorí do tejto dôležitej diskusie prispeli.
Niektorí tvrdia, že terorizmus napĺňa politickú stratégiu.
Súhlasím s tým, pán Mayor Oreja.
Proti terorizmu musíme bojovať prostredníctvom globálnej politickej stratégie.
Veľa ste hovorili o prevencii a boji proti násilnej radikalizácii.
Vo svojom prvom príspevku som uviedol niektoré osobitné charakteristiky niektorých návrhov.
Môžem vám povedať, že je medzi nimi aj dôležitá iniciatíva týkajúca sa násilnej radikalizácie.
Ani nie o mesiac 16. a 17. októbra sa bude konať po prvýkrát Európska konferencia týkajúca sa úlohy vzdelávania v školách pri odstraňovaní násilnej radikalizácie medzi najmladšími členmi našej spoločnosti.
Vyzvali sme odborníkov z oblasti vzdelávania v Európe a samozrejme pozývam pozorovateľov z Európskeho parlamentu, ktorí by sa na nej chceli zúčastniť.
Táto konferencia bude príležitosťou jasne vyhlásiť, že hodláme kultúru zla a násilia nahradiť kultúrou tolerancie a spolupráce.
Mapujeme všetky iniciatívy, ktoré prijali členské štáty s cieľom bojovať proti radikalizácii a predchádzať náboru teroristov.
Výsledky a osvedčené postupy, ku ktorým sa vďaka tomuto prieskumu dopracujeme, budú prirodzene Parlamentu k dispozícii.
Hovorili sme veľa o šírení a výmene údajov a informácií.
Dámy a páni, často máme k dispozícii množstvo údajov, v skutočnosti príliš veľké množstvo údajov, chýba nám však primeraná analýza týchto údajov.
Preto potrebujeme, aby Europol zohrával výraznejšiu úlohu.
Ďakujem všetkým, ktorí podporili posilnenie úlohy Europolu vrátane pána Pirkera.
Vlani v decembri som Rade predložil návrh týkajúci sa záležitosti rozšírenej analytickej úlohy Europolu a dúfam, že portugalské predsedníctvo podporí jeho prijatie do konca tohto roka.
V júli bola predložená iniciatíva týkajúca sa bioterorizmu.
Veľmi jasne sme určili najcitlivejšie sektory a oblasti, v ktorých je nevyhnutná užšia európska spolupráca, hovorím teraz k pánovi Borgheziovi, ktorý tento problém nastolil.
Niektorí spomínali neschopnosť členských štátov konať.
Som zástancom postupu označenia a zahanbenia.
Vlani v júni som uverejnil dokument, v ktorom veľmi jasne zdôrazňujem, ktoré členské štáty sa oneskorujú už len s vykonávaním platných právnych predpisov v oblasti terorizmu.
Toto dokazuje a v tomto prípade sa priamo obraciam na pána Guardansa Cambó, že som pripravený prijať zodpovednosti, avšak takéto postupy budú užitočné len vtedy, ak všetky členské štáty a Rada budú považovať vyhlásenie o neplnení povinností za návrh a povzbudenie na ceste vpred.
Mnohí rozprávali o transatlantických vzťahoch.
Dámy a páni, domnievam sa, že väčšia spolupráca so Spojenými štátmi je nevyhnutná, avšak zároveň tu v Európe potrebujeme väčšiu zaangažovanosť.
Medzi inými by som chcel poďakovať pánovi Cashmanovi ta to, že túto zásadu vyslovil.
Nemá pre nás zmysel, aby sme boli pomalí v príprave a rozvoji európskeho modelu, a zároveň aby sme niečo Spojeným štátom vyčítali, pretože oni model v skutočnosti majú.
Domnievam sa, že zo strany Európy je potrebná väčšia investícia a užšia spolupráca so Spojenými štátmi, avšak nesmieme hovoriť, že problémom Európy sú Spojené štáty.
Problémom sú teroristi a činnosť, ktorej sa venujú v srdci Európy.
Toto je dôležité mať na zreteli.
(potlesk)
Posledná poznámka. Som si istý, že Európska zmluva nám poskytne lepšie nástroje, že nám poskytne nástroj, prostredníctvom ktorého budeme spolupracovať s Parlamentom, s cieľom konečne zaviesť spoluzodpovednosť troch inštitúcií.
Nás v Komisii a v Rade to posilní.
Domnievam sa, že v tej chvíli budú všetci občania schopní pochopiť a transparentne vnímať, kto urobil chybu, kto sa zachoval správne a kto nie, keď to bolo potrebné.
A preto dúfajme, že zmluva sa stane skutočnosťou, že bude konečne schválená a že sa z tohto Parlamentu spolu s nami stane kompletne vyzbrojený inštitucionálny subjekt v boji proti terorizmu.
(potlesk)
Ďakujem, pán Frattini.
Ospravedlňujem sa za hluk, avšak nebol spôsobený neúctou k vašej osobe.
Spoločná rozprava sa skončila.
Hlasovanie sa bude konať 11. októbra.
Písomné vyhlásenia (článok 142)
písomne. - (SK) Ako v predchádzajúcich rozpravách, tak sa aj v tejto väčšina EP, Komisie a Rady vyhla podrobnostiam či serióznej analýze či už terorizmu vo všetkých jeho podobách vrátane štátneho terorizmu, alebo analýze "boja proti terorizmu." Je evidentné, že sa neustále snažia analyzovať terorizmus vytrhnutý z kontextu, s cieľom zastrieť hlbšie príčiny terorizmu a politík, ktoré plodia terorizmus.
Takéto správanie je o to závažnejšie a politicky významnejšie v situácii, keď je v oblasti "boja proti terorizmu," v ktorej USA a EÚ zohrávajú kľúčovú úlohu, čoraz zjavnejšie, že národy vo svete sú postavené proti nástroju za neschopnosť dodržiavať medzinárodné právo, zvrhnutie suverenity národov a ohrozovanie nezávislosti štátov prostredníctvom podporovania intervencie, agresie a vojny či už v Afganistane, Iraku alebo Palestíne so stovkami tisíc obetí, ktoré prinášajú.
Napriek tomu, že niektorí rečníci do zunovania opakovali význam zabezpečenia ľudských práv v tomto "boji proti terorizmu" a útočili na bezpečnostné opatrenia prijaté v rámci tohto boja, rastúce množstvo situácií a skutočností dokazuje neschopnosť dodržiavať základné občianske slobody, práva a záruky.
písomne. - (EN) EÚ znamená voľný pohyb osôb, tovaru, služieb a kapitálu.
Prekážky v tejto oblasti treba brať vážne.
Boj proti terorizmu ako súčasti medzinárodného zločinu sa nesmie zanedbávať.
Terorizmus je však chúlostivou témou.
Nikdy nesmieme zabudnúť, že celá politika týkajúca sa boja proti terorizmu, musí vychádzať z rešpektovania základných práv a ľudskej dôstojnosti.
Opatrenia musia byť aj účinné aj primerané na zvýšenie bezpečnosti.
Pochybujem, že napríklad nové obmedzenia týkajúce sa tekutín v lietadlách spĺňajú tieto kritéria.
Jedno s druhým, každé úsilie o lepšiu koordináciu medzi jednotlivými členskými štátmi a medzi nimi a inštitúciami EÚ je treba uvítať.
Po odstúpení pána de Vriesa by mal byť čo najskôr vymenovaný nový európsky koordinátor boja proti terorizmu.
(SK) Pán predsedajúci, chcela by som len poznamenať, že počas rozpravy bolo úradujúcemu predsedovi Rady, ktorý už odišiel, a Komisii položených niekoľko presných otázok, na ktoré neodpovedali.
Chcela by som, aby Rada a Komisia poskytli písomnú odpoveď na moje otázky týkajúce sa Kontaktnej skupiny na vysokej úrovni o ochrane osobných údajov a amerického Zákona zahraničnej informačnej kontroly (FISA, Foreign Intelligence and Surveillance Act).
Budeme postupovať v súlade s Rokovacím poriadkom, ako aj na základe vyjadrenej požiadavky.
Zloženie Parlamentu: pozri zápisnicu
Program práce: pozri zápisnicu
(EN) Vážený pán predsedajúci, v súvislosti s procedurálnou námietkou žiadam predsedu Parlamentu, aby urýchlene požiadal o ochranu pre delegáciu z Kolumbie, ktorá navštívila náš Parlament v dňoch 27. - 28. júna a ktorej členom sa tento týždeň verejne vyhrážali zabitím, lebo v týchto miestach otvorene zastávali návrh týkajúci sa humanitárnej výmeny väzňov v kolumbijskom konflikte.
Obvinenie, že členovia delegácie, vrátane matky bývalého kolumbijského prezidentského kandidáta francúzskeho pôvodu, Yolandy Puleciovej de Betancourtovej, hlavy katolíckej cirkvi v Kolumbii monsignora Luisa Augusta Castra a generálneho tajomníka kolumbijskej Liberálnej strany Dr. Joseho Noe Riosa, sú podporovateľmi partizánskeho hnutia krajiny je nezmyselné a vystavuje skupinu smrteľnému nebezpečenstvu.
Čisto na humanitárnom základe žiadam predsedajúceho, aby urobil všetko možné a poslal oficiálnu žiadosť týkajúcu sa ich bezpečnosti.
(potlesk)
1. (hlasovanie)
Správa: Casaca
2.
Návrh opravného rozpočtu č. 5/2007 (hlasovanie)
Správa: Elles
3.
Vnútrozemská preprava nebezpečného tovaru (hlasovanie)
Správa: Liberadzki
Hlasovanie
Ďalším bodom programu je hlasovanie.
(Výsledky a ďalšie podrobnosti o hlasovaní: pozri zápisnicu)
Privítanie
V galérii pre pozvaných návštevníkov je usadená delegácia parlamentu Juhoafrickej republiky.
Chcel by som srdečne privítať delegáciu z Juhoafrickej republiky, ktorá nás poctila návštevou pri príležitosti 10. medziparlamentného stretnutia EP - Juhoafrická republika, ktoré sa koná od 5. do 6. septembra.
(potlesk)
1.
Konzervované mlieko na ľudskú spotrebu (zmena a doplnenie smernice 2001/114/ES) (hlasovanie)
Správa: Jeggle
2.
Spoločná organizácia trhu s mliekom a mliečnymi výrobkami (zmena a doplnenie nariadenia (ES) č. 1255/1999) (hlasovanie)
Správa: Jeggle
3.
Dodatočné pravidlá o spoločnej organizácii trhu s mliekom a mliečnymi výrobkami (zmena a doplnenie nariadenia (ES) č. 2597/97) (hlasovanie)
Správa: Jeggle
(EN) Vážený pán predsedajúci, keďže v galérii sedí delegácia parlamentu Južnej Afriky, mohli by sme ich požiadať, aby od nás odniesli správu, že odsudzujeme režim prezidenta Mugabeho v Zimbabwe a očakávame, že Juhoafrická republika navrhne vhodné opatrenia na dosiahnutie zlepšenia situácie v tejto krajine?
(potlesk)
Poznamenávam si vašu požiadavku, ktorú osobne vítam a budeme sa snažiť túto situáciu vyriešiť, avšak zároveň budeme dodržiavať rokovací poriadok, pokiaľ ide o priebeh hlasovania.
4.
Obmedzenia EÚ týkajúce sa tekutín, ktoré si cestujúci môžu vziať so sebou na palubu lietadla (hlasovanie)
- Uznesenie:
5.
Logistika prepravy nákladov v Európe - kľúč k udržateľnej mobilite (hlasovanie)
Správa: Ayala Sender
6.
Správa o činnosti EURES za roky 2004 - 2005: K jednotnému európskemu trhu práce (hlasovanie)
- Uznesenie:
7.
Stratégia EÚ na podporu členských štátov pri znižovaní rozsahu škôd súvisiacich s požívaním alkoholu (hlasovanie)
Správa: Foglietta
Hlasovanie (pokračovanie)
(Pred začiatkom hlasovania)
(EN) Vážený pán predsedajúci, v súvislosti s vyhláseniami o záujmoch, mohli by ste mi vysvetliť, či pri hlasovaní o ďalších troch správach o mlieku by mali chovatelia dobytka na mlieko medzi nami podať vyhlásenie o záujme a zdržať sa hlasovania?
(potlesk)
Pán Titley, samozrejme sme postupovali na základe vyhlásení, ktoré podpísali jednotliví poslanci s odkazom na konflikty záujmov v čase preberania mandátu a s ohľadom na osobitné parlamentné postupy.
Vysvetlenia hlasovania
písomne. - (SK) Trvalo udržateľné rybolovné zdroje považujeme za nevyhnutné na to, aby bolo možné pokračovať v rybolove a aby bolo odvetvie rybného hospodárstva životaschopné, avšak neakceptujeme politiku riadenia flotíl, prijatú v EÚ, či znižovanie objemu flotily, ktorej hlavnými dôsledkami bude výrazné zníženie nástrojov výroby a drastické znižovanie počtu zamestnancov.
Pri dosahovaní cieľa trvalo udržateľnej rovnováhy medzi kapacitou rybolovu a možnosťami rybolovu sa musí zohľadňovať sociálna a hospodárska situácia v odvetví rybného hospodárstva prostredníctvom uplatňovania mechanizmov dotovania alebo kompenzácie rybárov dotknutých hospodárskymi následkami ekologického rybolovu a opatreniami zameranými na obmedzenie rybolovu, najmä v znevýhodnených regiónoch, ktoré sú od odvetvia rybného hospodárstva závislé.
Podobne by intenzita rybolovu mala byť v rovnováhe s existujúcimi zdrojmi a ochranou morského prostredia, čo by malo za následok podporu rybolovu v malom v pobrežných oblastiach a nepriemyselného rybolovu a ochranu rybolovných spoločenstiev. Bolo by to osobitne nápomocné v súvislosti so zvyšovaním rozsahu výlučných oblastí rybolovu členských štátov zo súčasných 12 námorných míľ na 24 námorných míľ a pre najodľahlejšie regióny zo 100 námorných míľ na 200 námorných míľ.
Hlasoval som v prospech správy môjho kolegu pána Casaca, pretože sa v nej jasne zdôrazňujú zvrátené účinky súčasného systému, ktoré niekedy vedú k prijímaniu rozhodnutí, ktoré sú odtrhnuté od miestnej reality.
Napríklad lov pomocou tzv. siete thonaille v oblasti Stredozemného mora.
Tí, ktorí túto metódu používali sa usilovali o rozvoj svojich metód rybolovu, avšak právne predpisy, ktoré boli nedávno prijaté ich neprimeraným spôsobom obmedzujú natoľko, že existuje riziko ich vymiznutia.
V skutočnosti čelia nespravodlivej hospodárskej súťaži zo strany svojich kolegov loviacich v oblasti výhodného Atlantiku, či už sú to Španieli, alebo Francúzi.
V súlade s návrhmi predstavenými v návrhu, prístup využívajúci geografické oblasti rybolovu a zohľadňovanie osobitostí používaných techník by umožnili zabezpečiť spravodlivejšie rozdelenie intenzity rybolovu, a zároveň zaručiť trvalo udržateľnú rovnováhu kapacity rybolovu a možností rybolovu.
písomne. - (EN) Podporujem správu pána Ellesa o návrhu opravného rozpočtu č. 5/2007.
Rád by som pritom poukázal na jednu vec, ktorá pre moju krajinu predstavuje osobitný problém, ktorá môže pôsobiť proti podpore dodatočných výdavkov.
Problémom Británie je, že Margaret Thatcherová dohodou z Fontainebleau z roku 1984 zanechala budúcim britským vládam v rukách čierneho Petra.
Táto dohoda poskytuje Británii náhradu dvoch tretín rozdielu medzi našimi ročnými rozpočtovými príspevkami a príjmami z rozpočtu EÚ.
Takto zaplatí Británia každý nový výdavkový program hneď dvakrát; najskôr vyplatíme svojich 50 % a potom prídeme o dve tretiny z príspevkov do EÚ, čím sa v našom prípade jedinečne znižujú príspevky do EÚ z 50 % na menej než 17 %.
Ak uvážime skutočnosť, že príspevky Británie sú práve pod 15 % z celkového rozpočtu, tak na každom novom projekte, za ktorý dostáva menej než tretinu z náhrad, Británia prerobí.
písomne. - (SK) V správe sa uvádza, že ročne sa v EÚ prepraví približne 110 miliárd ton/km nebezpečného tovaru, tovaru nebezpečného pre obyvateľstvo a životné prostredie, pričom predstavuje takmer 8 % z celkovej prepravy tovaru.
Z tohto sa 58 % prepravuje železničnou dopravou, 25 % leteckou dopravou a 17 % vnútrozemskou vodnou dopravou.
Medzinárodná preprava nebezpečného tovaru je upravená v medzinárodných dohodách.
V tejto súvislosti sa domnievame, že užitočná a potrebná spolupráca na úrovni EÚ musí zaručiť úplnú suverenitu členských štátov, pokiaľ ide o prepravu (nebezpečného) tovaru na ich území, napríklad prostredníctvom práva regulovať, vydávať jednotlivé povolenia a zákazy na prepravu nebezpečného tovaru, najmä z dôvodov vnútroštátnej bezpečnosti a ochrany životného prostredia.
Ide o principiálnu záležitosť, ktorá je čoraz dôležitejšia v súvislosti s neviazanou liberalizáciou prepravy, ktorú presadzuje EÚ.
Návrh Komisie na zjednodušenie a zjednotenie európskych právnych predpisov týkajúcich sa prepravy nebezpečného tovaru by mal byť schválený vo svojej celistvosti v záujme lepšej regulácie.
Len nedávno, 31. augusta 2007, som navštívil centrály riadenia prepravy siedmich cestných tunelov, medzi nimi aj najdlhšieho tunela v Nemecku a uvedomil som si potrebu harmonizácie, najmä ustanovení týkajúcich sa prepravy nebezpečného tovaru tunelmi.
Preprava nielen tovaru ako takého, ale tiež nebezpečného tovaru, rýchlym tempom narastá a tento trend je pozorovateľný na celom svete, a tento nárast teda už nemôže zvládať jediný spôsob prepravy.
Je preto zmysluplné prijať príslušné pravidlá pre prepravu nielen cestnou a železničnou dopravou, ale aj vnútrozemskou vodnou dopravou.
Zvyšuje to šance na uplatňovanie prístupu komodalitnej dopravy na naše potreby prepravy.
Je osobitne vhodné spomenúť, pokiaľ ide o pochopenie našich spoluobčanov, že tento právny akt nezohľadňuje len osobitné odporúčania OSN, ale aj požiadavky členských štátov na subsidiaritu.
Skutočnosť, že v smernici sa zhŕňajú štyri "staré" smernice a šetrí sa ňou 2 000 strán legislatívneho textu z nej robí príklad znižovania byrokratickej záťaže.
Členským štátom bude ponechané právo regulovať či dokonca zakázať prepravu určitého nebezpečného tovaru v rámci ich územia napríklad z dôvodov vnútroštátnej bezpečnosti alebo ochrany životného prostredia.
V záverečnej analýze verejnosť môže očakávať, že táto smernica prispeje k zlepšeniu bezpečnosti prepravy, ako aj k bezpečnosti životného prostredia.
Nie je to zvykom, ale tento návrh Komisie zameraný na harmonizáciu pravidiel prepravy nebezpečného tovaru je krokom správnym smerom.
Cieľom navrhovaného textu je naozaj zjednodušiť a zjednotiť existujúce právne predpisy Spoločenstva.
V súčasnosti štyri smernice a mnoho rozhodnutí Komisie upravuje prepravu nebezpečného tovaru po súši (železničnou, cestnou dopravou) a vnútrozemskou vodnou dopravou.
Táto rôznorodá zmes znamená, že pravidlá sú príliš komplexné, zložité na transpozíciu do vnútroštátnych právnych predpisov a často prekonané.
Ide o osobitne dôležitú otázku, pretože objem vnútrozemskej vodnej dopravy v EÚ neustále narastá, ako aj objem nebezpečného tovaru.
Takmer 110 miliárd ton/km/ročne tohto tovaru sa ročne prepravuje v EÚ, čo predstavuje 8 % z celkového objemu prepraveného tovaru.
Z dôvodov svojej strategickej pozície križovatky Európy sú francúzske cestné železničné a vodné siete často preťažené, a preto sú náchylné na dopravné nehody.
Je najvyšší čas, aby boli všetky okrajové, neprimerané právne predpisy EÚ v tejto oblasti odstránené, s cieľom umožniť rôznym subjektom, ale aj vnútroštátnym orgánom, zaručiť a v plnej miere posilniť bezpečnosť tohto druhu prepravy.
Keďže objem nákladnej dopravy neustále narastá, katastrofický požiar kamióna v tuneli Gotthard a podobné nehody určite nie sú poslednými hororovými príbehmi o nehodách kamiónov.
Ide najmä o tento problém, keďže kamióny zohrávajú neprimerane často úlohu pri dopravných nehodách na diaľniciach a keďže obdobia na oddych nie sú dodržiavané kvôli neustále sa znižujúcim rezervám a neustále sa zvyšujúcemu konkurenčnému tlaku.
Slabo udržiavané cesty a vytváranie kolón tiež zvyšujú možné nebezpečenstvo.
Ak je účastníkom takejto dopravnej nehody vozidlo prepravujúce nebezpečný tovar, jej následky sú samozrejme, oveľa vážnejšie.
Okrem toho rádioaktívny, korozívny alebo výbušný náklad sa neustále prepravuje nelegálne, čím smrteľne ohrozuje pracovníkov služby prvej pomoci, keď dôjde k dopravnej nehode.
Je správne a rozumné, že bezpečnostné požiadavky budú aktualizované a to je dôvod, prečo som aj ja osobne hlasoval v prospech tejto správy, napriek tomu, že by sa mali príslušne prispôsobiť aj kontroly.
písomne. - (SK) Jednou zo základných povinností a zodpovedností EÚ je vytvoriť podmienky na bezpečný život pre Európskych občanov.
Objem vnútrozemskej prepravy tovaru v rámci EÚ neustále narastá a v rámci tohto nárastu sa rozrastá aj objem prepravy nebezpečného tovaru.
Preto potrebujeme zabezpečiť, aby právne predpisy vzťahujúce sa na prepravu nebezpečného tovaru boli zjednodušené a vyjasnené.
Zámer zlúčiť do jedinej smernice prepravu nebezpečného tovaru železničnou, cestnou a vnútrozemskou vodnou dopravou by mohol podporiť komodalitnú dopravu prostredníctvom uplatňovania stanovených pravidiel, zlepšenia bezpečnosti a rýchlosti vychádzajúceho z prijatia nových kritérií o rýchlej dodávke tovaru a ustanovení pre príslušné služby.
Predpokladom tejto situácie je preto čoraz väčšia bezpečnosť prepravy na území EÚ vrátane prepravy nebezpečného tovaru. Verím, že to bude umožnené prostredníctvom vykonávania opatrení tejto smernice.
písomne. - (SK) Hlasujem v prospech správy Bogusława Liberadzkieho o vnútrozemskej preprave nebezpečného tovaru.
Profesor Liberadzki je popredným odborníkom v oblasti dopravy.
Správa, ktorú predložil je profesionálne spracovaná a poskytuje detailnú analýzu daného problému.
Jednou z priorít Európskej únie je bezpochyby zabezpečiť, aby Európania žili v bezpečných podmienkach.
Patrí tu aj bezpečnosť prepravy v rámci Únie, a najmä prepravy nebezpečného tovaru.
Zvýšený obeh tovaru a služieb so sebou priniesol nárast objemu cestnej, železničnej a riečnej dopravy.
Podporujem preto iniciatívu na spojenie týchto spôsobov dopravy do jednej smernice.
Domnievam sa, že by sme sa mali na európskej úrovni snažiť o zavedenie právnych predpisov, ktoré majú čo najväčšiu pridanú hodnotu pre občanov EÚ.
Začlenenie pravidiel do jediného dokumentu EÚ posilní ich transparentnosť a dostupnosť, ako aj účinnosť ich uplatňovania.
(SK) Pán predsedajúci hlasoval som v prospech správ spravodajkyne Jeggleovej, pretože dúfam, že uľahčia prežitie našim poľnohospodárom.
Koniec koncov bývali časy, keď poľnohospodári dokázali veľmi dobre prežiť z toho, čo vyprodukovali.
Dnes ceny potravín neustále rastú avšak, zatiaľ čo veľké podniky z nich ťažia výhody a zbierajú slušné ziskové marže, jednoduchí poľnohospodári sú čoraz viac tlačení do úlohy prosebníkov.
Často malí poľnohospodári potrebujú vedľajší príjem na to, aby prežili a jediné a najdôležitejšie, prečo sa mnohí pre takéto dvojité zaťaženie rozhodnú, je láska k prírode.
Avšak čoraz viac z nich sa vzdáva, čo viedlo už dnes k závislosti od dovozu v oblasti ovocia, zeleniny a výroby krmív.
Od pristúpenia Rakúska k EÚ zanechalo svoje podnikanie viac než 50 % rakúskych poľnohospodárov, čo znamená zastavenie produkcie mlieka.
A teda sa veľmi rýchlo blížime k momentu, kedy bude naša sebestačnosť v oblasti dodávok čerstvého mlieka a výrobkov z čerstvého mlieka ohrozená.
Pán predseda, dámy a páni, na dnešnom hlasovaní o troch správach týkajúcich sa mlieka som podporoval návrhy Komisie, pretože ide o kroky správnym smerom.
Trh s mliekom a mliečnymi výrobkami je v Európskej únii zbytočne a nezmyselne preregulovaný a na to doplácajú nielen spotrebitelia ale aj výrobcovia.
Je preto správne, že sa nastávajúce pravidlá liberalizujú, je dobré, že sa umožní uvádzať na trh nielen súčasné tri kategórie mlieka, ale aj ďalšie kategórie s iným obsahom tuku.
Spotrebiteľ tak bude mať väčšiu slobodu voľby a rovnako výrobca.
Takýto vývoj je treba určite privítať.
Komisia by mala v liberalizácii trhu s mliekom a mliečnymi výrobkami určite pokračovať, pretože súčasný systém kvót je zastaralý a nefunkčný.
Nie je dôvod výrobcov ďalej pokutovať za to, že vyrobili veľa mlieka.
Teraz, keď v celom svete stúpa dopyt po mlieku a mliečnych výrobkoch, sa kvóty ukazujú ako prekážka rozvoja mliekarenstva v celej Európskej únii.
písomne. - (EN) Súčasná stabilita mliekarenského sektora vzbudzuje medzi európskymi chovateľmi mliečneho dobytka veľký optimizmus.
Stúpajúci dopyt po mliečnych výrobkoch v Ázii, zmenšujúca sa európska produkcia a zvýšené využívanie pôdnej produkcie v USA na biopalivá vyháňajú ceny mliečnych výrobkov do rekordných výšok.
Ako poslanec zastupujúci vidiecke Írsko som šťastný, že chovatelia mliečneho dobytka dostávajú zaslúženú príležitosť, hoci výrobné náklady naďalej stúpajú a najmä malým chovateľom sťažujú podmienky na prežitie.
Zmena v mechanizmoch riadenia trhu prináša nestabilitu.
S plánovaným odstránením kvót na mlieko do roku 2015 sa musia vytvoriť rezervy na pohltenie vrtkavosti trhu.
Reakcia výrobcov je neznáma.
Zvýšenie produkcie mlieka povedie k poklesu cien.
Zabezpečovacie mechanizmy prípustné v rámci Svetovej obchodnej organizácie budú pre stabilitu rozhodujúce.
Vývozné náhrady majú v súčasnosti nulovú sadzbu z dôvodu stability na svetových trhoch s mliečnymi výrobkami.
Mali by sme zabezpečiť, aby boli zachované ako mechanizmy, ktoré by mohli byť potencionálne zavedené neskôr.
Zmena v mliekarenskom sektore je nevyhnutná. Je však potreba dobre zvládnuť jej prechod, ktorý poskytne európskym farmárom stabilnú a jasnú budúcnosť.
písomne. - (SK) Súhlasíme s orientáciou správy, ktorou je význam pripisovaný základnému kvalitatívnemu oživeniu distribúcie mlieka v školách.
Je nám však ľúto, že vo svojej súčasnej podobe s prijatou filozofiou riadenia a vyčlenenými zdrojmi, tento program v mnohých prípadoch podporoval skôr nepitie mlieka vzhľadom na nízku kvalitu a neuspokojivú povahu výrobkov ponúkaných v súvislosti s chuťovými preferenciami žiakov na prvom stupni základných škôl.
Preto sa domnievame, že sortiment výrobkov zaradených do tohto programu by mal byť rozšírený, pokiaľ ide o rozmanitosť, ako aj nutričné hľadisko a racionalizáciu stravovania.
Musíme mať však na pamäti, že ako prioritnú záležitosť musíme vyriešiť jednoduché otázky, akými sú nepostačujúce siete chladiacich zariadení, pretože práve to neumožňuje školám a mnohým portugalským študentom prístup k inému typu mlieka ako je mlieko s predĺženou trvanlivosťou.
Nutričná hodnota mlieka je všeobecne známa a uvedomujeme si, že musíme ľudí viesť k jeho pitiu.
V každom prípade, aby sme to umožnili, sa vyžaduje pomoc na produkciu kvalitného mlieka a v tomto prípade drží v rukách základný prvok množstvo malých subjektov, najmä rodinné farmy, ktoré prostredníctvom neextenzívnej produkcie mlieka udržiavajú pri živote vidiecke komunity a osídlenie vidieka.
písomne. - (SK) Správy o mliečnych výrobkoch od Výboru pre poľnohospodárstvo sú zmiešané.
Švédska strana Junilistan podporuje Komisiu s ohľadom na skutočnosť, že sa musí umožniť výroba a predávanie pitného mlieka, ktoré nie je zaradené do žiadnej z troch kategórií, ktoré sa uplatňujú v súčasnosti.
Takáto liberalizácia je dobrá a uľahčuje situáciu vo Švédsku, ktoré sa od roku 1995 stretáva s problémami prispôsobovania švédskych tradícií prísnym pravidlám EÚ týkajúcim sa mliečnych výrobkov.
Ďalšie dve správy týkajúce sa mlieka vychádzajú zo Spoločnej poľnohospodárskej politiky EÚ a strana Junilistan ich zamieta.
Výroba mlieka by mala byť záležitosťou voľného trhu a podliehať bežným potravinovým kontrolám týkajúcim sa verejného zdravia.
Pozmeňujúce a doplňujúce návrhy Výboru pre poľnohospodárstvo v správe o spoločnej organizácii trhu s mliekom a mliečnymi výrobkami sú jednoducho absurdné.
Navrhujú, aby boli rozpočtové úspory zachované v odvetví mlieka a zriadenie reštrukturalizačného programu pre fond mlieka, s cieľom podporovať subjekty v odvetví mlieka, na ktorých dolieha zvyšujúca sa liberalizácia trhu, posilnenie opatrení na podporu odbytu a na propagačné činnosti, podporu výroby mlieka v horských oblastiach a posilnenie systému distribúcie mlieka v školách.
S týmito návrhmi v zásade nesúhlasíme.
Strana Junilistan konštatuje, že je len dobre, že Európsky parlament nemá právomoci v procese spolurozhodovania v oblasti poľnohospodárskej politiky EÚ, pretože Únia by sa dostala do pasce protekcionizmu a veľkých dotácií rôznych skupín v poľnohospodárskom odvetví.
písomne. - (SK) Dánski poslanci v socialistickej skupine Európskeho parlamentu, konkrétne pán Rasmussen, pani Thomsenová, pani Schaldemoseová, pán Jørgensen a pán Christensen hlasovali nielen proti návrhom Komisie, ale aj pozmeňujúcim a doplňujúcim návrhom, ktoré navrhol Parlament.
Podľa názoru delegácie je reforma systému distribúcie mlieka v školách nevyhnutná, avšak návrh nie je dostatočne detailný.
Delegácia sa domnieva, že podpora pre plnotučné mlieko by mala byť úplne zrušená, keďže zdravé mlieko by malo byť podporované v najväčšej miere.
Napriek tomu delegácia prejavuje svoju podporu reforme poľnohospodárskej podpory EÚ s ohľadom na väčšiu trhovú orientáciu a domnieva sa, že poľnohospodárska politika EÚ by mala byť prepojená s politikou životného prostredia a iniciatívami v oblasti verejného zdravia, medzi inými.
písomne. - (EN) Všetci poslanci, ktorí majú finančné záujmy v mliekarenskom sektore by mali podať vyhlásenie o záujme v prípade tohto hlasovania s cieľom zabezpečiť integritu Parlamentu.
(SK) Pán predsedajúci, hlasoval som v prospech tohto uznesenia, keďže sa domnievam, že prichádza čas na preskúmanie tohto opatrenia a zhodnotenie, či je skutočne primerané a účinné.
Ak nie je účinné, zrušíme ho. Ak je len čiastočne účinné, musíme ho primerane zmeniť a doplniť.
V každom prípade by sme však mali pracovať na normalizácii vykonávania, teda na zabezpečení jednotnosti kontrol, aby sme raz a navždy ukončili otravné postupy, ktoré sa dnes vykonávajú na letiskách.
(SK) Chcel by som vysvetliť, že v prípade bezpečnosti by sme nemali pristupovať na žiadne kompromisy.
Musíme oceniť, že pokiaľ ide o obmedzenia na prevážanie tekutín v lietadle, je pravdivým tvrdenie, že ide o nepohodlie, je mrzutým, že vždy musíme zahodiť tekutiny, ktoré so sebou nesieme, avšak na druhej strane je bezpečnosť našou prioritou. Bezpečnosť je to najdôležitejšie.
Ak nás britské informačné služby varujú pred neustálou hrozbou, potom táto hrozba stále existuje.
Nemôžeme pristupovať na žiadne kompromisy, a preto musíme byť veľmi opatrní pri prijímaní uznesení a schvaľovaní návrhov týkajúcich sa tejto otázky, aby náš prístup v žiadnom prípade nepôsobil slabošsky alebo nepriebojne.
Pri svojich pravidelných pracovných cestách som na európskych letiskách svedkom nepríjemných problémov, ktoré sprevádzajú cestujúcich prenášajúcich tekutiny v príručnej batožine.
Cestujúci sa musia rozlúčiť so svojou kozmetikou.
Našťastie, pol litrovú fľašku minerálnej vody dokážu vypiť, ale osud vody na holenie alebo šampónu, ktorý presahuje povolený obsah, skončí v pristavenej nádobe.
Cestujúci chápu tento zásah prísnych letiskových kontrol ako zásah do ich práv.
Nevedia, prečo musia tak konať, a sú nahnevaní na Úniu, na jej byrokratické pravidlá.
Oni využívajú leteckú prepravu za iným účelom a preto nerozumejú, prečo sa musia rozlúčiť so základnými hygienickými potrebami.
Nikto z personálu nemá a nechce venovať svoj čas potrebe zdôvodňovania prísnych kontrol z dôvodu protiteroristickej prevencie.
Hlasovala som za návrh uznesenia, ktoré navrhuje zrušiť kontroverzné opatrenie pre pasažierov v leteckej doprave a podporuje potrebu výskumných štúdií zameraných na hľadanie účinných prostriedkov na odhalenie výbušnín v kvapalinách.
Verím, že Európska komisia dôkladne prehodnotí zákaz nosenia tekutín na palubu lietadla a, ak nepríde k novým zisteniam, toto kontroverzné opatrenie zruší.
písomne. - (EN) Hoci sa Strana za nezávislosť Spojeného kráľovstva (UKIP) drží zásady podporiť zrušenie akýchkoľvek právnych predpisov EÚ, tu ide o národnú bezpečnosť a tak strana nemôže podporiť opatrenia, ktoré by vystavili cestujúcich a posádky v lietadlách nebezpečenstvu.
Ako vyhlásila vláda Jej Veličenstva, terorizmus zostáva vážnou a trvalou hrozbou.
písomne. - (EN) Hoci sa Strana za nezávislosť Spojeného kráľovstva (UKIP) drží zásady podporiť zrušenie akýchkoľvek právnych predpisov EÚ, tu ide o národnú bezpečnosť a tak strana nemôže podporiť opatrenia, ktoré by vystavili cestujúcich a posádky v lietadlách nebezpečenstvu.
Ako sa vyjadrila vláda Jej Veličenstva, terorizmus zostáva vážnou a trvalou hrozbou.
Názor vlády Jej Veličenstva:
Vláda Jej Veličenstva víta konštatovanie rezolúcie Výboru pre dopravu a cestovný ruch, že v leteckej doprave potrebuje Európa vysokú úroveň bezpečnosti.
Terorizmus zostáva vážnou a trvalou hrozbou.
V súčasnosti je nepraktické preverovať viac ako malú časť tekutín, ktoré cestujúci chcú mať pri sebe.
Preto predbežné kontroly predstavujú v súčasnosti jediný spôsob primeraného zabezpečenia bezpečnosti cestujúcich, až do ukončenia hľadania vhodnejších technologických riešení.
písomne. - (EN) Za toto uznesenie som hlasoval najmä pre požiadavku o prehodnotenie účinnosti a spravodlivosti nariadenia (ES) č. 1546/2006 (prenášanie tekutín na palubu lietadiel), ktorú v sebe obsahovalo.
Pokladám za absurdné, že do Európy môžem lietať s tekutinami nepodliehajúcimi clu, ako sú alkohol, parfumy alebo jedlo zakúpené mimo EÚ, ale ak by som v rámci EÚ prestúpil do iného lietadla, úrady by ich zabavili.
Nenapadlo Komisii, že teroristi si pravdepodobne viac uvedomujú toto nariadenie ako bežní cestujúci a budú podľa toho konať?
Rovnako z toho vyplýva, že úroveň bezpečnosti na letiskách mimo EÚ je nižšia ako na najhoršom letisku v EÚ.
Ako pravidelný letecký cestujúci tomu môžem ťažko, ak vôbec, uveriť.
písomne. - (SK) Pokiaľ ide o nariadenie o obmedzeniach prítomnosti kvapalín na palube lietadla, domnievam sa, že prijatie pozmeňujúceho a doplňujúceho návrhu, ktorý tiež predložila naša parlamentná skupiny, v ktorom sa Európska komisia vyzýva na zrušenie tohto nariadenia, je pozitívnym krokom, keďže neexistuje dôkaz o tom, že je účinné, pokiaľ ide o bezpečnosť a tiež neboli predložené žiadne presvedčivé závery, ako bolo sľúbené, vo forme vyčerpávajúcej správy pre verejnosť.
Okrem toho bolo zdôraznené, že ak Komisia hodlá predložiť nariadenie tohto druhu v budúcnosti, musí najskôr vypracovať správu, ktorá dokazuje, že takéto opatrenie bude účinné.
Zdôraznil by som, že napriek tomu, že sa súčasné nariadenie uplatňuje, Komisia neuverejnila, ani nesprístupnila verejnosti osobitné vyhlásenie o zákazoch a obmedzeniach, ktoré sa jej môžu týkať, zoznam výnimiek z týchto pravidiel alebo dôvody prijatia tohto opatrenia.
Komisia ani nezabezpečila kompletné a správne informovanie cestujúcich o ich právach, najmä pokiaľ ide o zneužitie moci pri uplatňovaní bezpečnostných pravidiel.
písomne. - (EN) Podporujem kroky vedúce k preskúmaniu súčasných obmedzení o množstve tekutín, ktoré si cestujúci môžu vziať v EÚ na palubu lietadla.
Hlasoval som v prospech uznesenia, ktoré žiada Európsku komisiu, aby preskúmala obmedzenia a zabezpečila, aby boli primerané akémukoľvek riziku.
Potrebujeme obmedzenia, ktoré sú realistické a primerané akejkoľvek možnej hrozbe.
Všetci berieme potrebu ochrany pred teroristickými hrozbami veľmi vážne, ale naša reakcia musí byť primeraná a opodstatnená.
Medzi jednotlivými stranami existujú obavy, že súčasné obmedzenia uložené Európskou komisiou sú neprimerane nákladné a rozvratné.
Rád by som bol svedkom preskúmania tejto situácie, a ak tieto obmedzenia majú pokračovať, potom musí Komisia jasne odôvodniť, na čo konkrétne sú potrebné.
písomne. (EN) Britskí konzervatívci jednoznačne podporujú preskúmanie nariadenia, ktoré upravuje, ktoré tekutiny si cestujúci môžu a ktoré nemôžu vziať so sebou na palubu lietadla.
Spôsob, akým sa toto nariadenie v rámci EÚ uplatňovalo, sa rôznil, čím vznikla nejednotnosť a očividná nespravodlivosť, každá revízia musí tento aspekt naliehavo riešiť.
Nepovažujeme však za správne v tomto štádiu požadovať zrušenie nariadení, keďže výsledok odbornej revízie by v zásade nemal byť dopredu odsúdený a ochrana verejnosti je prvoradá.
písomne. - (EN) Strana za nezávislosť Spojeného kráľovstva (UKIP) podporuje zrušenie všetkých právnych predpisov EÚ.
Ale toto zvláštne opatrenie vystaví cestujúcich a posádky lietadiel riziku, a preto ho nemôžeme podporiť.
písomne. - (EN) Hlasoval som proti tomuto uzneseniu, ktorého cieľom je zrušiť súčasné nariadenie zavedené minulý rok a obmedzujúce prenášanie tekutín na palubu lietadla.
Znepokojuje ma, že britskí liberáli a zelení v Parlamente otvorili možnosť zrušenia tohto zákona napriek dôraznému odporúčaniu bezpečnostných služieb a ministerstva dopravy tento právny predpis udržať.
Hoci súhlasím s priebežným prehodnocovaním právnych predpisov, považujem v súčasnosti za predčasné a nebezpečné zrušiť ich.
písomne. - (SK) Domnievam sa, že ohrozenie bezpečnosti leteckej dopravy je skutočné a riziká, ktoré predstavuje sú enormné.
Preto si myslím, že nepríjemnosti spôsobované cestujúcim sú primerané cieľu, ktorý chránime a že problémom v žiadnom prípade nie je porušovanie práv, slobôd a záruk, ide iba o technické opatrenie, ktoré sa preukazuje ako účinné.
Preto sa domnievam, že Európsky parlament sa správa unáhlene a prekračuje svoju právomoc, keď žiada, aby sa nariadenie o prevážaní kvapalín na palube lietadla prestalo vykonávať, pokiaľ nebude predložený nový dôkaz podporujúci jeho vykonávanie.
Zásada prevencie hovorí, že je lepšie podstúpiť malú nepríjemnosť ako katastrofu.
Zásada bezpečnosti hovorí, aby sme veci nezjednodušovali, kým si nie sme istí, aké riziká zjednodušenie prináša.
Preto som hlasoval proti návrhu uznesenia o ustanovení opatrení na vykonávanie spoločných základných noriem bezpečnostnej ochrany civilného letectva (prítomnosť kvapalín na palube lietadla).
písomne. - (SK) V čase, keď sa veľký počet dovolenkárov vracia späť do práce, sa oplatí zamyslieť nad niektorými z bezpečnostných pravidiel na palubách lietadiel a na letiskách.
Napríklad len Bruselským národným letiskom ročne prejde viac než 16 miliónov cestujúcich a od minulého novembra sa na týchto ľudí vzťahuje zákaz prevážania tekutín v príručnej batožine.
Pokiaľ ide o mňa, nejde o otázku pristupovania na kompromisy v oblasti bezpečnosti.
Veľký počet cestujúcich sa však sťažoval na spôsob, akým sa tento zákaz vynucuje na rôznych európskych letiskách. Na niektorých letiskách môžu vo svojej príručnej batožine prepravovať výrobky, ktoré si zakúpili na letisku, na iných nesmú.
Okrem toho je zložité vyždaovať dodrživanaie takéhoto typu opatrenia cestujúcimi, ak jeho pridaná hodnota, pokiaľ ide o bezpečnosť, nebola nespochybniteľne dokázaná a nevyzerá to tak, že by to bol prípad tohto opatrenia.
Preto sa mi zdá rozumné požiadať Komisiu, aby dokázala oprávnenosť tohto opatrenia a ak sa jeho oprávnenosť preukáže, aby zabezpečila jeho jednotné uplatňovanie v podmienkach úplnej transparentnosti.
Potom sa cestujúci konečne nebudú cítiť bezmocne stratení.
písomne. - (EN) Hlasoval som proti tejto správe, pretože je dôležité ponechať toto opatrenie, hoci by bolo zmysluplné posúdiť jeho vplyv.
Cestujúci, ktorí prechádzajú cez európske letiská, ako napríklad Gatwick v mojom regióne, sú často zo zavedenia tohto nariadenia zmätení a rozčúlení.
Najmä preto, že sa od nich očakáva, aby pracovníkom letiska kontrolujúcim príručnú batožinu odovzdali tekutiny oslobodené od cla, ktoré zakúpili na letisku.
Zdá sa, že problém sa týka tranzitných cestujúcich, ktorí tovar nakúpia na tranzitnom letisku a potom sa pokúšajú prejsť kontrolou na svoj ďalší let.
Hlasoval som proti úplnému zrušeniu, pretože stále existujú oprávnené obavy v súvislosti s bezpečnosťou a tá musí byť našou hlavnou prioritou.
Okrem prostého zrušenia existujú aj iné možnosti, ktoré zvyšujú pohodlie cestujúcich a zachovávajú ich bezpečnosť.
písomne. - (EN) Aktuálne, nezmyselné opatrenia na letiskách a v leteckom priemysle nešťastne a neustále pripomínajú terorizmus.
Verejnosti to nepridáva dôvery.
Bezpečnostné prehliadky musia byť nielen v priestoroch pre cestujúcu verejnosť, ale i v prevádzkových priestoroch letiska.
Musia však byť zmysluplné a flexibilné.
Predovšetkým by mali byť účinnejšie zacielené.
Znamená to tzv. profilovanie, t. j. kľúčové opatrenie, ktoré sa nevyužíva z obavy pred obviňovaním z diskriminácie.
Je zvláštne, že si Európska komisia myslí, že musí dať novým bezpečnostným opatreniam pre európske letiská zelenú.
Vlády krajín EÚ by mali zladiť svoju reakciu, ale to sa nesmie stať výhovorkou na rozšírenie právomocí Komisie do nových oblastí.
Britská vláda nepochybne musí vzdorovať ďalšiemu pokusu o odstránenie svojho národného práva veta v oblasti spravodlivosti a policajnej kontroly.
Medzinárodná organizácia pre civilné letectvo, ktorá má celosvetový dosah, je vhodným orgánom na zabezpečenie toho, aby letiská vo svete spĺňali bezpečnostné potreby.
Pri tomto uznesení sme sa zdržali.
Hlasoval som v prospech správy mojej kolegyne pani Ayaly Senderovej, vypracovanej v reakcii na oznámenie Komisie o logistike prepravy nákladov v Európe a udržateľnej mobilite.
Budeme sa tešiť na správu Komisie o akčnom pláne pre logistiku prepravy nákladov na jeseň 2007.
Avšak, pokiaľ ide o logistiku, postupne začína byť prioritným otvorenie diskusie o ambicióznej európskej politike územného rozvoja založenej najmä na financovaní infraštruktúry (diaľnice, železnice, letiská, prístavy, nové technológie, satelity atď.) prostredníctvom využitia úverov alebo pôžičiek s napríklad väčším využitím Európskej investičnej banky, ktorá môže uvoľniť takmer 1 000 miliárd EUR potenciálnych investícií za 10 rokov, verejno-súkromných partnerstiev (PPP) atď.
Ambiciózna európska politika územného rozvoja založená na masívnom investovaní bude jednou z podmienok, ktorými sa subjektom pôsobiacim v oblasti logistiky umožní, aby svoju prácu vykonávali čo najlepšie za najlepšiu cenu, pričom budú ochraňovať životné prostredie.
písomne.
(SK) - Existuje dobrý dôvod na to, aby sme spolupracovali pri vytváraní hladko fungujúceho systému dopravy medzi členskými štátmi, s cieľom podporovať vnútorný trh.
Spochybňujeme však mnohé jednotlivé body tejto správy.
Nesúhlasíme s názorom, že spoločná dopravná politika je nedostatočne financovaná a že EÚ by mala do tejto oblasti investovať ďalšie zdroje.
Spochybňujeme potrebu spoločných noriem na odbornú prípravu personálu zamestnaného v doprave a logistike, keďže v plnej miere dôverujeme schopnosti členských štátov uspokojivo riadiť túto oblasť.
A na záver sa domnievame, že členské štáty sa musia nezávisle rozhodnúť, či povolia alebo nepovolia využívanie nákladných vozidiel s nosnosťou 60 ton.
Vzhľadom na tieto výhrady sme sa rozhodli hlasovať v neprospech tejto správy.
písomne. - (SK) Napriek tomu, že si zmienku zaslúžia mnohé iné záležitosti týkajúce sa tejto správy, chceli by sme zdôrazniť v tomto vysvetlení hlasovania, že nechápeme, prečo bol náš pozmeňujúci a doplňujúci návrh zameraný na zahrnutie najodľahlejších regiónov, akými sú Azorské ostrovy a Madeira, do vymedzenia priorít logistiky prepravy v rôznych krajinách EÚ, odmietnutý.
V našich doplňujúcich a pozmeňujúcich návrhoch, ktoré boli zamietnuté, sa zdôrazňovalo toto:
strategický význam verejných služieb a ich príspevku k verejnému sektoru pri podpore hospodárskej, sociálnej a územnej súdržnosti a kritike politík, ktoré spochybňujú úlohu štátu ako poskytovateľa verejných služieb;
stimulačný účinok verejných investícií spolufinancovaných zo štrukturálnych fondov v rámci politiky súdržnosti, ktoré priťahujú súkromné investície a možnosť využitia financovania Spoločenstva na financovanie súkromných investícií v prípadoch, kde neexistuje stratégia verejných investícií.
Toto zamietnutie je o to významnejšie, keďže v správe sa konštatuje, že logistika je v prvom rade podnikateľská činnosť, pričom sa však dodáva, že verejné orgány môžu tiež zohrávať svoju úlohu a spoločnostiam uľahčovať prácu a žiadať o šírenie osvedčených postupov v oblasti financovania logistiky, napríklad, rôznych iniciatív využívajúcich verejno-súkromné spolufinancovanie.
Dobrá rada...
Hlasoval som v prospech tejto smernice, pretože zvyšuje povedomie verejnosti, konkrétne, o odvetví dopravy.
V konečnom dôsledku je logistika dopravy kľúčovým faktorom zvyšovania európskeho hospodárskeho rastu, konkurencieschopnosti a kvality života a rovnako znižuje aj negatívne vplyvy na životné prostredie.
Avšak podľa môjho názoru tvrdenia o povolení mega nákladných vozidiel nie sú v tejto smernici na mieste, keďže sú krátkozraké a nezachádzajú dostatočne do hĺbky.
Hlasoval som v prospech smernice jedine v nádeji, že Komisia sa bude v najbližšej budúcnosti touto otázkou zaoberať a túto oblasť upraví samostatne a pri tejto príležitosti budú musieť byť zohľadnené aspekty bezpečnosti, životného prostredia, dopravy a logistiky a im podobné aspekty.
Pri stanovovaní prísneho rámca na využívanie takýchto vozidiel budú musieť byť využité najmodernejšie znalosti, ako aj možnosti politiky.
Môžu tu byť zahrnuté pravidlá na využívanie systémov pomoci pre vodiča, akými sú systémy brzdových asistentov, funkcia varovania pred opustením jazdného pruhu (LDW), systémy adaptívnych tempomatov (ACC) a monitorovacie kamerové systémy alebo pravidlá týkajúce sa riadiacich osí a rozloženia hnacej sily na viaceré kolesá.
A na záver si termín "mega nákladné vozidlo" nesmieme automaticky zamieňať s nákladným vozidlom s nosnosťou 60 ton.
Malo by sa zobrať do úvahy, že mega nákladné vozidlá s maximálnou povolenou nosnosťou 44 ton v skutočnosti obmedzujú upchávanie ciest a sú nesmierne výhodné pre hospodárstvo, dopravu a životné prostredie bez toho, aby poškodzovali železnice, ktoré nedokážu ani absorbovať nárast dopytu po dopravných službách.
Na jednej strane ma teší prijatie správy o logistike, ktorú z vlastnej iniciatívy predložila Ayala Senderová, v ktorej sa zdôrazňuje význam multimodality pre ekologickejšiu a udržateľnejšiu dopravu, na druhej strane mi je však ľúto, že bol prijatý odsek 21, proti ktorému som hlasoval už v rámci Výboru pre dopravu a cestovný ruch.
Proti tomuto odseku som hlasoval, pretože nákladné vozidlá s nosnosťou 60 ton, ktorým sa týmto odsekom otvárajú dvere, sú nebezpečné pre životné prostredie a užívateľov našich ciest, ktoré neboli projektované na to, aby uniesli takúto váhu.
Argumenty cestnej loby sú mylné. Keďže prevozné kapacity nákladných vozidiel (HGV) sa už v súčasnosti nevyužívajú naplno, zníženie emisií škodlivých plynov, na ktoré sa nás snažia niektorí nalákať na základe tvrdenia "menej vozidiel, viac prepraveného tovaru" je klamlivé.
Pokiaľ ide o vplyv týchto tirákov na našu infraštruktúru, v konečnom dôsledku skončí na pleciach daňových poplatníkov, pretože spôsobí explóziu rozpočtov na úpravu povrchu vozovky.
A na záver, pokiaľ ide o cestnú bezpečnosť, okrem nebezpečenstva, ktoré predstavuje poškodenie infraštruktúry, samotná veľkosť týchto oblúd na našich cestách predstavuje nebezpečenstvo pre všetkých ostatných účastníkov cestnej premávky.
písomne. - (EN) Aj keď podporujem správu pani Ayala Senderovej, pretože obsahuje niekoľko dobrých a konštruktívnych návrhov týkajúcich sa technickej otázky logistiky nákladnej dopravy, mám isté obavy.
Za znepokojujúce považujem možnosť uvedenia obrovských nákladných automobilov s nosnosťou 60 ton na európske cesty, ktoré v čase hlbokej krízy železničnej dopravy, a keď vnútroštátne cestné siete nemôžu uniesť 60 tonové nákladné automobily, považujem za pomýlené a nevhodné. V tomto prípade sa zdá byť smiešne odstúpiť od súčasných hmotnostných limitov.
Chápem, že niektoré krajiny už majú 60 tonové nákladné automobily, čo je dôvod, prečo je správne členským štátom umožniť, aby rozhodovali o svojich vnútroštátnych hmotnostných limitoch.
To by však samo osebe nemalo byť vnímané ako zelená pre veľmi ťažké nákladné automobily, ani ako scenár typu: "Urobili sme prvý krok."
Žiaľ, výborná správa pani Ayala Senderovej bola nesprávne pochopená, lebo poslanci a médiá zdôraznili len jednu jej časť, a to tú o obrovských nákladných automobiloch s nosnosťou 60 ton.
Preto je správne ešte raz zopakovať, že na členské štáty nebude vyvíjaný nijaký nátlak, aby ich na svojich cestných sieťach zaviedli.
písomne. - (SK) Hlasujem v prospech správy Inés Ayala Senderovej o logistike prepravy nákladov v Európe - kľúč k udržateľnej mobilite.
Pani Ayala Senderová predložila veľmi dobrú správu, v ktorej poskytuje podrobnú analýzu tejto významnej záležitosti.
Bez účinného sektoru logistiky nemôžu byť dosiahnuté ciele súvisiace s rastom, zamestnanosťou a zvyšovaním atraktivity Európskej únie pre investorov a zamestnancov, ktoré sú inými slovami hlavnými piliermi lisabonskej stratégie.
Logistika je dôležitou súčasťou rozvoja Európy a jej konkurencieschopnosti na medzinárodnej úrovni.
Logistická činnosť, ako celok, predstavuje 13 % HDP v EÚ.
Rovnako by sme mali mať na zreteli neskutočne veľký vplyv správnych logistických riešení na obmedzovanie znečisťovania životného prostredia a spôsob, akým pomáhajú pri obmedzovaní spotreby energií.
Podľa môjho názoru by sme mali podporiť správu, ktorá je zameraná na pomoc pri vytváraní akčného plánu v oblasti logistiky na európskej úrovni.
Hlasoval som v prospech uznesenia Výboru pre zamestnanosť a sociálne veci, v ktorom sa uvádza. že sieť Európskych služieb zamestnanosti (EURES) by sa mala stať dôležitou európskou komunikačnou platformou, ktorá by poskytovala všetky služby pre geografickú a profesijnú mobilitu pracovníkov.
Cieľom poskytovania týchto služieb je odstrániť jestvujúce prekážky, najmä tie, ktoré sa týkajú problematiky sociálneho zabezpečenia v súvislosti s prácou, a rozšíriť vedomosti všetkých pracovníkov o ich individuálnych právach.
Geografická a profesijná mobilita je kľúčovým nástrojom úspechu revidovanej lisabonskej stratégie a všeobecnejšie úspechu riadneho fungovania vnútorného trhu na základe sociálno-trhového hospodárstva.
Je významnou výzvou pre zavedenie prístupov tzv. flexistoty k zamestnaniu, ktoré sú prístupmi umožňujúcimi väčšiu flexibilitu v riadení ľudských zdrojov, a zároveň poskytujúcimi bezpečnosť zamestnania, ktorú od nás naši spoluobčania očakávajú.
Hlasovala som v prospech uznesenia o správe o činnosti EURES za roky 2004 - 2005 o príspevku siete EURES k jednotnému európskemu trhu práce.
Domnievam sa, že geografická a profesijná mobilita sú kľúčovými nástrojmi úspechu revidovanej lisabonskej stratégie.
V tejto súvislosti sa domnievam, že Európska komisia by mala ďalej podporovať geografickú a profesijnú mobilitu pracovníkov prostredníctvom zvýšenia prostriedkov v rozpočtovej položke na rok 2007, s cieľom podporiť projekty v oblasti nadnárodného náboru zamestnancov a cezhraničných partnerstiev.
písomne. - (SK) Sieť EURES je prezentovaná ako možná európska komunikačná platforma, čo je faktor, ktorý by mohol pomôcť povzbudiť pracovníkov k väčšej geografickej a profesijnej mobilite.
Mala by rovnako pomôcť pri riešení súčasných nedostatkov, pokiaľ ide o poskytované informácie, s cieľom predchádzať nepríjemným situáciám, v ktorých sa ocitajú pracovníci v rôznych krajinách, do ktorých odišli za prácou, všeobecne preto, že nezamestnanosť v ich domácej krajine, ako je to v prípade portugalských pracovníkov, ich k tomu donútila.
Musíme skvalitniť informovanie o sociálnom zabezpečení a o právach pracovníkov, pokiaľ ide o dovolenku, nemocenské dávky, dávky na ubytovanie a dávky na vzdelávanie a odbornú prípravu.
Musíme zabezpečiť, aby práva pracovníkov, ktorí pracujú v inej krajine ako je ich krajina pôvodu, boli riadne priznané a dodržiavané.
Jedným z vážnych problémov, ktorý sa musí riešiť je nedostatočná kontrola.
Je všeobecne známe, že od pracovníkov sa často požaduje, aby pracovali nadčas, bez primeraného ubytovania, dokonca bez akejkoľvek pracovnej zmluvy a je im vyplácaná oveľa nižšia mzda ako im bola pôvodne prisľúbená.
Tieto záležitosti sa musia vyriešiť, ak chceme dosiahnuť bezproblémovú mobilitu pracovníkov.
Podporila som správu, ktorá má prispieť ku zníženiu konzumácie alkoholu tam, kde je neprimeraná alebo nebezpečná.
A som zato, aby bola nulová tolerancia alkoholu, ale len pre profesionálnych vodičov.
V zásade odmietam plošné varovné etikety, považujem to za alibizmus , ktorý naviac Európskej únii nepristane.
Som presvedčená, že je treba, aby práve národné parlamenty prijímali také opatrenia, ktoré nebudú plošné, ktoré nebudú populistické, ktoré nebudú alibistické, ale ktoré budú smerovať k osvete, a to cielene k cieľovým skupinám, ktorých sa nadmerná konzumácia alkoholu skutočne týka.
(SK) Pán predsedajúci, predloženie správy, ktorú z vlastnej iniciatívy vypracoval pán Foglietta vyvolalo pripomienky, ktoré by mohli naznačovať, že všetci členovia skupiny Európskej ľudovej strany (kresťanských demokratov) a Európskych demokratov podceňujú vážnosť problému, ktorý predstavuje alkoholizmus.
Nemôžem súhlasiť s bezstarostnosťou, s akou sa zakrývajú problémy závislosti od alkoholu z úcty k výrobcom alkoholických nápojov a ich lobistických skupín.
Ochrana mladých ľudí si zaslúži viac úsilia, ako aj liečba alkoholizmu ako vážneho ochorenia, ktoré sa dotýka všetkých v okolí postihnutej osoby.
V konečnom dôsledku táto správa predložená z vlastnej iniciatívy nezmení nič na reálnej situácii.
písomne. - (SK) V konečnom hlasovaní sme sa rozhodli podporiť správu.
Napriek tomu by sme uvítali prísnejšie ustanovenia týkajúce sa upozornení na fľašiach s liehovinami a rizík súvisiacich s požívaním alkoholu tehotnými ženami.
Je poľutovaniahodné, že Parlament nebol schopný podporiť pozmeňujúce a doplňujúce návrhy a časti existujúceho textu týkajúce sa týchto záležitostí na plenárnom zasadnutí.
písomne (SK) Hlasoval som v prospech správy z vlastnej iniciatívy pána Fogliettu o stratégii Európskej únie na podporu členských štátov pri znižovaní rozsahu škôd súvisiacich s požívaním alkoholu.
Komisia urobila správny krok, keď vydala oznámenie týkajúce sa nebezpečného a škodlivého požívania alkoholu a škodlivých zdravotných následkov požívania alkoholu.
Podporujem odporúčania, pričom rešpektujem zásadu subsidiarity, zamerané na ambiciózne všeobecné ciele pre členské štáty na znižovanie nebezpečného a škodlivého požívania alkoholu, najmä zraniteľnými sociálnymi skupinami, akými sú deti, mladí ľudia a tehotné ženy.
Teší ma, že poslanci rozumne uznávajú, že konzumáciu alkoholických výrobkov možno považovať za súčasť európskeho kultúrneho dedičstva a životného štýlu a, že obmedzené požívanie alkoholu (10g/denne) môže za istých okolností pomôcť pri prevencii určitých ochorení.
písomne. - (EN) Po tabaku a vysokom krvnom tlaku je zneužívanie alkoholu treťou najdôležitejšou príčinou zdravotných problémov a predčasnej smrti v EÚ, ktoré stoja naše zdravotníctvo milióny.
Dopravné nehody súvisiace s alkoholom si naďalej vyžadujú ľudské životy, kým prípady porušovania verejného poriadku a požívanie alkoholu neplnoletými osobami sú v celej Európe na vzostupe.
Najúčinnejším nástrojom znižovania škôd spôsobených alkoholom je úplná informovanosť spolu s presadzovaním zákona.
Najdôležitejšia je účinná výchova doma a v škole od základnej školy.
Ženy a muži by mali byť viac informovaní o rizikách používania alkoholu počas tehotenstva a o fetálnych poruchách alkoholového spektra (FASD). Podporujem pôvodný charakter správy, ktorá zdôrazňovala používanie primeraného upozornenia na obale alkoholických nápojov, čím je možné zabrániť ženám, aby pili alkohol pred a počas tehotenstva.
Vyzývam írsku vládu, aby prešetrila povinné označovanie alkoholických nápojov, ktoré útočí na tento syndróm.
Súhlasím s tým, aby Komisia podnikla opatrenia, ktorých cieľom je podpora nezávislej štúdie vplyvu inovačných komunikačných prostriedkov vrátane označovania produktov, ako nástroja znižovania nebezpečnej a škodlivej konzumácie alkoholu.
písomne. - (SK) Strana Junilistan podporuje označovanie alkoholických nápojov varovaniami.
Keď sa tieto návrhy vrátia do Parlamentu, mali by sme vypracovať minimálne pravidlá označovania, aby členské štáty mohli prijímať právne predpisy v súlade so zásadou prevencie.
Podľa môjho názoru problémy súvisiace s nadmerným požívaním alkoholu naberajú vo všetkých členských štátoch rozmery spôsobujúce obavy.
Okrem tradičnej spoločenskej konzumácie alkoholu, ktorá sa mení v závislosti od regiónu a členského štátu, je potrebné mať na pamäti, že pravidelná nadmerná konzumácia alkoholu má škodlivý vplyv na zdravie a vážne priame následky. Dopravné nehody a antisociálne správanie.
Následne preto musíme prioritne pripomenúť výrobcom alkoholu a jeho distribútorom ich zodpovednosti, požiadať subjekty pôsobiace v tomto odvetví, aby poskytli potrebnú podporu, zapojiť školy a rodiny, vyslať posolstvo, ktoré mladým ľuďom poskytne pozitívny príklad a zvýšiť povedomie zraniteľnejších skupín spoločnosti o nebezpečenstvách konzumácie alkoholu.
písomne. - (SK) Správa len naznačuje bez toho, aby šla do detailov, ústredný problém hlavných dôvodov nadmerného požívania alkoholu, a preto je jej slabou stránkou preberanie prístupu, ktorý by sme mohli nazvať kognitívny alebo donucovací založený na procese hodnotenia rovnováhy rizika/ohrozenia/trestu.
Mali by sme mať na zreteli, že akákoľvek návyková droga a akékoľvek návykové správanie majú svoje vlastné charakteristiky.
V správe sa uvádza potreba vypracovania účinných záverov vychádzajúcich zo zhromaždených údajov, avšak zdá sa, že sa vydala na cestu, ktorá vedie k už určenému záveru.
Predtým, ako začneme riešiť obrovský problém "požívania alkoholu na pracovisku," by sme mali zdôrazniť prvoradý význam vzorov pri formovaní hodnôt a postojov mladých ľudí.
Dokonca aj pracovné zdravie, ktoré by malo v prevencii zohrávať ústrednú úlohu a terapeutické usmernenie sa skôr považuje za predĺženie represívnej/zneužívajúcej ruky zamestnávateľa, ako za nezávislý mechanizmus prevencie zdravotných problémov a podpory zdravia.
V programoch financovania by mala byť vytvorená rozpočtová položka na podporu pracovníkov, ktorí sú postihnutí stresom na pracovisku, nadmernou pracovnou záťažou, nezamestnanosťou a pracovnou neistotou, zameraná na stanovovanie diagnózy a liečenie závislosti od alkoholu, zlepšovanie pracovných podmienok, prevenciu ochorení a podporu zdravia.
písomne. - (SK) Strana Junilistan sa rozhodla hlasovať proti správe a viacerým pozmeňujúcim a doplňujúcim návrhom.
Politika v oblasti alkoholu musí byť vnútroštátnou záležitosťou, a preto ju nemožno vytvárať na úrovni EÚ.
Každý členský štát má vlastnú kultúru požívania alkoholu, ktorá musí byť základom snahy občanov o zníženie rozsahu škôd súvisiacich s požívaním alkoholu.
V tejto oblasti sa dosahuje pokrok na medzinárodnej úrovni, podobne ako v takmer všetkých ostatných, keďže krajiny nachádzajú svoje vlastné rôzne riešenia.
Poučením sa zo skúseností z iných krajín, môže každá krajina vyvinúť najlepším spôsobom svoju vlastnú stratégiu na boj proti alkoholu.
Takáto inštitucionálna súťaž medzi krajinami je dôvodom historických úspechov európskych krajín v takmer všetkých oblastiach.
Parlament nesmie zabraňovať v tejto súťaži prostredníctvom pretláčania homogenizácie na úrovni EÚ.
Hlasovala som v prospech tejto správy, v ktorej sa navrhuje množstvo konkrétnych krokov na prevenciu nadmerného požívania alkoholu zraniteľnými skupinami, akými sú mladí ľudia a tehotné ženy.
V správe sa nedémonizuje konzumácia vína s mierou (okrem osobitných prípadov, ktorými sú tehotné ženy), ktorá je súčasťou našej kultúry a tradícií, správa sa zaoberá nadmerným požívaním alkoholu.
Tešia ma návrhy opatrení na poskytovanie väčšieho množstva informácií tehotným ženám o rizikách spojených s požívaním alkoholu počas tehotenstva.
Požívanie alkoholu, aj v malých množstvách, má škodlivé účinky na plod.
Abnormalita tváre, mikrocefalus, neurologické problémy s agitáciou, poruchy správania, kognitívne problémy, či dokonca aj mentálna retardácia sú niektoré z nebezpečenstiev ohrozujúcich dieťa.
A na záver dodávam, že som spokojná s návrhom na zavedenie primeranej komunikácie zameranej na tehotné ženy prostredníctvom služieb zdravotnej starostlivosti.
písomne. - (SK) Všetci by sme chceli bojovať proti nebezpečnému a škodlivému požívaniu alkoholu, najmä mladými ľuďmi, u ktorých je najnovšou módou, čo Nemci nazývajú Koma-Saufen (pitie alkoholu do bezvedomia), termín, ktorý je v mojej krajine veľmi dobre zrozumiteľný.
Uznávam právomoc Európskej únie v oblasti riešenia problémov verejného zdravia a úlohu, ktorú musí zohrávať pri podpore výmeny informácií a osvedčených postupov medzi členskými štátmi.
V uznesení sa žiaľ len zdôrazňujú škodlivé následky požívania alkoholu, a nie výhody umiernenej konzumácie.
Naozaj je vedecky dokázané, že víno konzumované s mierou má preventívne účinky pri srdcovo-cievnych ochoreniach, rakovine a demencii.
Avšak uvádzanie tejto cennej informácie sa na označeniach zakazuje podľa európskych nariadení.
Aký má zmysel upozorňovať ženy na škodlivé účinky alkoholu pred tehotenstvom a počas neho, a pritom ignorovať účinky alkoholizmu na mužov pri počatí dieťaťa?
Aký má zmysel odporúčať vyššie dane na alkoholické nápoje, keď je evidentné, že alkoholizmus dosahuje najvyššiu mieru v krajinách, kde sa na alkohol uplatňujú najvyššie dane?
Chcela by som zdôrazniť skutočnosť, že na úrovni EÚ nemôžeme diskutovať o stanovení obmedzení množstva alkoholu v krvi pre všetkých vodičov.
Nulová tolerancia pre vodičov, ktorí sa dopúšťajú priestupkov, či už požívajú alebo nepožívajú alkohol pred riadením vozidla, by bola oveľa účinnejšou v boji proti nárastu v počte obetí dopravných nehôd.
písomne. - (EN) Hlasovala som v prospech spomenutej správy a vítam začlenenie pozmeňujúceho a doplňujúceho návrhu do odseku 16, za ktorý som hlasovala a ktorý zdôrazňuje škodlivé účinky konzumácie alkoholu počas tehotenstva.
Členské štáty v súčasnosti môžu používať označovanie s cieľom informovať kupujúcich o možných negatívnych účinkoch konzumácie alkoholu a to je niečo, čo by írska vláda určite mala zvážiť.
Zmysluplný pokrok je však z hľadiska označovania možné dosiahnuť len v závislosti od miery súladu EÚ v tejto oblasti.
Teším sa na publikovanie štúdie Komisie o vplyve inovačných prostriedkov komunikácie na zníženie nebezpečnej a škodlivej konzumácie alkoholu do 1. januára 2010, ako to požaduje spomínaná správa.
písomne. - (EN) Podporil som túto správu a som rád, že teraz povedie k skutočnej snahe riešiť problém alkoholizmu neplnoletých osôb a nestriedmeho pitia.
Podporujem aj odporúčanie, aby hladina alkoholu v krvi bola čo najbližšie k 0,00 %, najmä pre začínajúcich vodičov, aj keď si uvedomujem, že hodnota 0,00 % je len teoretická.
Som presvedčený, že tzv. alcopopy (ochutené alkoholické nápoje) musia byť v supermarketoch oddelené od nealkoholických nápojov a teší ma, že to správa zdôrazňuje.
Je veľmi dobré prijímať právne predpisy týkajúce sa mlieka, jeho distribúcie v školách alebo v armáde alebo vytvárania novej kategórie, avšak mliekarenský sektor je o niečom inom.
V 80. rokoch minulého storočia nám Komisia v Bruseli povedala, že existujú jazerá z mlieka a hory z masla.
Podobne ako v oblasti obilnín bola vtedy zavedená "Malthusova byrokracia".
Na podnet francúzskeho ministra poľnohospodárstva Michela Rocarda boli zavedené kvóty na mlieko.
Teda, prídelový systém, úmyselné vytváranie nedostatku.
Po prvýkrát v histórii ľudstva si ľudia zabraňovali vo výrobe a odmietali bohatstvá, ktoré im prirodzene poskytuje príroda.
A čo je horšie, aby sme si boli istí, že sme dosiahli nedostatok, zašli sme až tak ďaleko, že sme zaviedli čudné odmeny za porážku dobytka.
Čo sa stať malo, sa stalo.
Prekážky výrobe výrobu obmedzili.
Od jazier z mlieka sme sa dostali k Aralskému jazeru mlieka.
Trpíme nedostatkom masla.
Ceny stúpajú.
Tento nedostatok bol zorganizovaný rovnakým spôsobom ako v prípade pšenice.
písomne. - (EN) Fetálny alkoholový syndróm (FAS) a fetálne poruchy alkoholového spektra (FASD) treba naliehavo starostlivo posúdiť.
Kampane vystríhajúce pred syndrómom FAS spôsobovaného alkoholickými produktmi, podobné tým v USA, spolu so vzdelávacími kampaňami verejného zdravotníctva účinne varujú pred následkami požívania alkoholu počas tehotenstva.
Neexistuje žiadna bezpečná úroveň konzumácie alkoholu počas tehotenstva a ženy by mali poznať fakty.
Liehovarnícky priemysel musí naliehavo konať.
Všetci poslanci, ktorí majú finančné záujmy v liehovarníckom priemysle, by mali podať vyhlásenie o záujmoch.
Opravy hlasovania a zámery pri hlasovaní: pozri zápisnicu
(Rokovanie bolo prerušené o 12.55 hod. a pokračovalo o 15.00 hod.)
Schválenie zápisnice z predchádzajúceho rokovania: pozri zápisnicu
Finančná nestabilita a dopad na reálnu ekonomiku (rozprava)
Ďalším bodom sú vyhlásenia Rady a Komisie o finančnej nestabilite a dopade na reálnu ekonomiku.
Pán predsedajúci, páni komisári, dámy a páni, ako si iste dokážete predstaviť je stále príliš predčasné hodnotiť nedávne otrasy na finančných trhoch.
Musíme počkať na špecifickejšie hospodárske údaje a, ako viete, Rada od minulého júla ešte nezasadala. Súhlasím však s pánom Jeanom-Claudom Junckerom, predsedom Euroskupiny, ktorý vyhlásil, že v tejto chvíli nepozorujeme žiadny dosah na rastové prognózy v eurozóne ako takej.
Európske hospodárstvo naďalej preukazuje silný rast založený na pevných základoch.
V tomto roku sme dospeli k veľmi pozitívnym výsledkom, pokiaľ ide o znižovanie rozpočtových schodkov, stabilitu eura, hospodársky rast a zamestnanosť.
Na tomto základe musíme hodnotiť nedávne finančné otrasy, ktoré som spomínal.
To je všetko, čo by som k tejto záležitosti nateraz povedal.
Som si istý, že na neformálnom zasadnutí ministrov financií v rámci Rady ECOFIN, ktoré sa bude konať 14. a 15. septembra v portugalskom meste Porto, bude, ako býva zvykom na týchto zasadnutiach Rady, podrobnejšie analyzovaná hospodárska a finančná situácia Európskej únie na základe oveľa kompletnejších a aktuálnych údajov.
Chcel by som vás ubezpečiť, že portugalské predsedníctvo bude pokračovať v činnosti zameranej na upevňovanie jednotného trhu s finančnými službami.
Rovnako aj pokračujúce vysoké investície do konvergencie postupov dohľadu a neustále zlepšovanie zaopatrovacieho rámca jasne dokazujú, že nepodceňujeme význam rámca, ktorý podporuje finančnú stabilitu.
A na záver predsedníctvo je vo všeobecnosti zaviazané k pokračovaniu realizácie lisabonského programu.
Realizácia tohto programu je najlepším príspevkom, aký môžeme poskytnúť posilňovaniu potenciálu rastu v európskom hospodárstve a udržaniu pevných základov a portugalské predsedníctvo je v tejto oblasti veľmi odhodlané pokračovať.
Komisia. - (SK) Pán predsedajúci, dámy a páni v uplynulých týždňoch došlo k vážnym otrasom na finančných trhoch, ktoré pôvodne spôsobila kríza na americkom trhu rizikových hypotekárnych úverov.
Táto kríza sa rozšírila na všetky finančné trhy prostredníctvom cenných papierov a finančných produktov, ktorých podkladovými aktívami boli tieto hypotéky, ktoré počas uplynulých rokov vo veľkých množstvách skupovali finančné inštitúcie takmer všade na svete.
Ak sa pozrieme na korekcie akciových trhov za uplynulé týždne, nie sú vyššie než predchádzajúce korekcie trhov za uplynulé dva roky. To, k čomu však nedávno došlo je nezvyčajné, pretože to spôsobilo krízu likvidity na medzibankových trhoch, čo prinútilo centrálne banky vložiť veľmi veľké objemy finančných prostriedkov.
Problémy s likviditou sú jasne prepojené s poklesom dôvery spôsobeným nedostatkom informácií o svetovom vystavení sa trhových subjektov produktom prepojeným s rizikovými hypotekárnymi úvermi v severnej Amerike.
Dosah týchto otrasov môže mať ďalekosiahlejšie vplyvy ako to, čo sme mali možnosť pozorovať doteraz, a preto si vyžaduje našu plnú pozornosť a plne oprávňuje dnešnú rozpravu.
Je stále predčasné kvantifikovať následky tejto krízy na reálnu ekonomiku.
Konečný dosah bude závisieť v zásade od troch faktorov.
Prvým je, že budeme musieť vidieť, aký priamy dosah bude mať pokles na trhu s bývaním v severnej Amerike na celkové hospodárstvo USA, napriek tomu, že niet pochýb o tom, že bude negatívny a rast USA bude nižší ako sa očakávalo doteraz.
Keďže hospodárstvo USA má vplyv na širšie svetové hospodárstvo, spomalenie rastu v Spojených štátoch bude mať nejaký vplyv na ostatný svet, najmä na európske hospodárstva.
Tento vplyv by mal byť v zásade obmedzený v našom prípade, keďže krajiny EÚ obchodujú najmä v rámci EÚ.
Okrem toho svetové hospodárstvo sa naďalej teší vysokému rastu vďaka, okrem iného, dynamike rozvíjajúcich sa krajín.
Rozvíjajúce sa krajiny touto krízou určite nie sú vo veľkej miere dotknuté.
Druhým dôležitým faktorom pri hodnotení možného dosahu finančných otrasov sú zmeny v podmienkach financovania pre spoločnosti a domácnosti.
Už v súčasnosti sme svedkami prehodnotenia rizikových prirážok, s cieľom priblížiť ich k skutočnému hodnoteniu tohto rizika.
Ide o korigovanie situácie, v ktorej nadbytok likvidity viedol k istému uvoľneniu hodnotenia rizika.
Má to pozitívne stránky, avšak ak majú byť podmienky financovania sprísnené do určitej miery, hospodárska aktivita bude bezpochyby ovplyvnená obmedzenou dostupnosťou kapitálu.
Tretím faktorom, ktorý je pravdepodobne najdôležitejší a predvídať jeho vývoj je najkomplikovanejšie, bude dosah na dôveru.
Dôvera je kľúčovou hnacou silou rozhodnutí o investíciách a nákupoch, avšak na rozdiel od predchádzajúcich faktorov, je subjektívnou hodnotou, ktorá vychádza z celkových signálov, vnímania a informácií, ktoré dostávajú hospodárske subjekty.
Medzi iným do tejto skupiny patria signály od verejných orgánov, či už sú to vnútroštátne vlády, parlamentní zástupcovia alebo medzinárodné organizácie.
Preto sa domnievam, že táto diskusia je dobrou príležitosťou nielen na hodnotenie priamych následkov, toho, k čomu v uplynulých týždňoch došlo na trhoch, ale aj na pripomenutie a zdôraznenie skutočnosti, že európske hospodárstvo má, ako práve povedal zástupca Rady, pevné základy, ktoré by nemali byť výrazne poznačené nedávnymi otrasmi, a preto je naše hospodárstvo v dobrej pozícii, aby prekonalo neistoty, ktoré sa objavili.
Ako som už povedal, svetové hospodárstvo je veľmi dynamické a vďaka tomu stále existuje obchodný prebytok vo vonkajšom sektore nášho hospodárstva, ako dokázali najnovšie štatistiky, ktoré vydal Eurostat.
Investície, najmä do kapitálového majetku zostávajú na vysokej úrovni, čím podporujú súčasné hospodárske aktivity a predvídajú budúce zlepšenia produktivity.
Pozitívny vplyv na súkromnú spotrebu má neustála tvorba pracovných miest, a naše najnovšie štatistiky dokazujú, že miera nezamestnanosti v eurozóne a v EÚ dosahuje takmer historické minimá. V eurozóne je miera nezamestnanosti nižšia ako 7 %.
Inflácia je stabilná.
Vďaka týmto skutočnostiam dosahujú podniky pozitívne výsledky, ktoré by im mali umožniť zvládnuť akékoľvek sprísňovanie podmienok na trhu s úvermi bez toho, aby museli vo výraznej miere preskúmať svoje investičné a rastové plány.
V krátkosti, dámy a páni, niet pochýb o tom, že za predpokladu, že jedno z rizík poklesu, na ktorý sme upozorňovali už nejaký čas, keď sme vydali svoje hospodárske prognózy, z rizík poklesu na trhu hypotekárnych úverov v USA a jeho dosahu na hospodárstvo USA, sa stane skutočnosťou, rast na tento a budúci rok v Európskej únii a v eurozóne nepresiahne rast stanovený v prognózach vypracovaných v máji tohto roku.
V každom prípade máme dobrý dôvod na to, aby sme neprestali dôverovať základom európskeho hospodárstva a jeho schopnosti prekonať súčasné otrasy.
Budúci utorok, 11. septembra, uverejním v mene Komisie predbežné odhady rastu na rok 2007 pre eurozónu, ako aj EÚ, ktoré nám poskytnú prvotné údaje o možnom dosahu krízy.
V ten istý deň budem mať možnosť predložiť vám tieto odhady, keď sa stretnem s Výborom pre hospodárske a menové veci.
Odhady na rok 2008 a ďalej, ako viete, musia počkať na vydanie našich hospodárskych prognóz v novembri, ako obvykle.
člen Komisie. - (EN) Vážený pán predsedajúci, posledné týždne zamestnávala našu pozornosť kríza na trhu s rizikovými hypotekárnymi úvermi v USA a jej možný vplyv na Európu.
Európsky hypotekárny trh má odlišnú charakteristiku ako trh v Spojených štátoch amerických, takže obavy, že by sa niečo v podobnom rozsahu stalo aj v Európe, sú menej pravdepodobné.
Trh s rizikovými hypotékami v Európskej únii je v porovnaní so Spojenými štátmi americkými veľmi ohraničený a okrem toho sme prijali ochranné opatrenia, ako napríklad pravidlá pre poskytovanie pôžičiek a maximálnu hranicu pomeru výšky úveru a hodnoty zabezpečenia.
Nedávna kríza však jasne ukázala prepojenie a globálny charakter finančných trhov.
Riziká boli rozumne rozvrstvené.
To je správne.
Otázkou však ostáva škodlivý vplyv.
Niektoré európske banky a aktívne fondy sú vystavené bezpečnostným rizikám súvisiacim s cennými papiermi.
Nastali aj skutočné problémy, spôsobené najmä obmedzením likvidity trhov krytých aktívami a trhov s cennými papiermi.
Čo sa môže z tejto krízy Európa naučiť?
Je priskoro na vyvodenie pevných záverov, keďže na trhu je príliš veľa neistoty.
Rovnako je dôležité rozumne reagovať, ponechávajúc si nevyhnutný časový odstup na vyhodnotenie situácie.
Urýchlená politická reakcia by pravdepodobne bola zlou reakciou.
Nasledujúce otázky vyplývajú z nášho predbežného uvažovania:
Po prvé, prepojenie trhov dokazuje, ako je dôležitý celosvetovo prepojený prístup ku kontrole s rozumnými pravidlami diktovanými opatrnosťou a s náležitými normami na ochranu investorov.
To zapríčiňuje ešte kritickejší tón dialógov o regulácii medzi Komisiou a USA a inými jurisdikciami.
Vysoký štandard kontroly na globálnych finančných trhoch je s ohľadom na efekt prelievania nevyhnutným.
Po druhé, nevyhnutne vznikajú otázky o hypotekárnych pôžičkách v Spojených štátoch amerických.
Hoci podporujem myšlienku uľahčiť prístup na trh s bývaním pre ľudí, ktorí by si normálne nemohli dovoliť kúpiť dom, s ohliadnutím sa bude nevyhnutné hovoriť o adekvátnosti kontroly a ochrany spotrebiteľa.
Náprava prebieha, ale bude určitý čas trvať, kým sa problém vyrieši.
Jedným z ponaučení z krízy je dôležitosť celoživotnej finančnej výchovy občanov a súčasne je dôležité zabezpečiť presadzovanie zodpovedného požičiavania peňazí.
V Európskej únii sa už zaoberáme týmito otázkami v rámci prebiehajúcej činnosti v oblasti spotrebiteľských a hypotekárnych úverov a vzdelávania spotrebiteľov.
Po tretie, v centre tejto krízy stál prevod hypotekárnych pôžičiek a ich rizík na tretie osoby.
Niekedy sa riziká vrátili do pôvodnej banky, keď sa jej finančné nástroje nemohli odpredať alebo finančne zaistiť cenné papiere vydané danou bankou.
Nepochybne musíme pozorne sledovať mechanizmy, o ktoré ide, to je úloha kanálov a nástrojov na špeciálne účely a ich významu pre európske banky.
Nevyhnutná je aj ďalšia analýza problémov hodnotenia komplexných sekuritizovaných produktov a mechanizmov trhového klíringu v stresových situáciách trhu.
Nedávna trhová kríza vyzdvihla aj dôležitosť rizika straty ako dobrého mena, tak aj likvidity ako dôležitých faktorov na riadne posúdenie vystaveniu sa bánk rizikám komplexných transakcií.
Po štvrté, čo s rámcom Bazilej II, novou smernicou o kapitálových požiadavkách pre banky?
Bazilej II poskytuje bankám a investičným spoločnostiam väčšie možnosti primerane posudzovať riziká a správne vyvažovať svoj regulačný kapitál.
To isté sa týka aj rámca Solventnosť II, ktorá je širšou obdobou rámca Bazilej pre sektor poisťovníctva.
To však neznamená, že by sme sa mali tváriť samoľúbo.
Určite sa objavia dôsledky, ktoré budú od regulačných orgánov vyžadovať starostlivú kontrolu.
Viac práce si bude napríklad vyžadovať kapitálové kalibrovanie komplexných produktov a schopnosti bánk rozpoznať možné problémy v krízových situáciách vrátane možného sústredenia rizík v určitých oblastiach.
Po piate, veľa rizikových fondov bolo obzvlášť aktívnych na trhoch so štruktúrovanými úvermi.
Mnohé z rizikových fondov a ich bohatých súkromných alebo inštitucionálnych investorov zrejme v posledných mesiacoch utrpeli straty, niektorí aj ťažké straty.
Tak funguje trh.
Vybrané osoby v rizikových fondoch to vedia.
Finančné trhy pracujú s rizikom.
Nekritizujem tých, ktorí bohatnú v dobrých časoch, a nebudem prelievať slzy, ak teraz došlo k stratám.
Rozhodujúce však je, že sa zlyhanie rizikových fondov podľa všetkého neprevalilo do širšieho finančného systému.
Pravidlá investičných fondov, podielové fondy typu USIT (Unit Share Investment Trust), odolali.
Náš zaopatrovací rámec a kontroly bankových rizík podľa očakávaní zabránili zlyhaniam rizikových fondov pred spustením väčších systémových trhlín.
Hoci ich niektorí ľudia chcú démonizovať, rizikové fondy nie sú príčinou ťažkostí na trhu.
Nezabúdajme, kde korení súčasná kríza: nízkokvalitné pôžičky, vytvorené sekuritizáciou týchto úverov mimobilančnými nástrojmi, s nimi spojenými rizikami, ktoré mnohí nepochopili.
Toto sú otázky, na ktoré sa finančné úrady a dozorné orgány musia v budúcnosti zamerať.
Po šieste, akú úlohu v tejto kríze zohrali agentúry hodnotiace úverovú spoľahlivosť?
Už som kritizoval ich pomalosť pri znižovaní úrovne úverovej spoľahlivosti v prípade štrukturálnych financií krytých rizikovými pôžičkami.
Bola ich metodológia zdravá?
Do akej miery boli vysvetlené a pochopené obmedzenia v prípade hodnotení štrukturálnych produktov v porovnaní s bežným hodnotením spoločností
Ďalšie obavy predstavuje možný konflikt záujmov agentúr hodnotiacich úverovú spoľahlivosť: pretože na jednej strane radia bankám, akú štruktúru by mali mať ich ponuky, aby im získali najlepšiu kombináciu hodnotení; na strane druhej poskytujú tieto agentúry hodnotenia, na ktoré sa vo veľkom spoliehajú investori.
To sa týka aj regulátorov, vzhľadom na ich dôležitosť pri výpočte kapitálových požiadaviek bánk.
Tvrdí sa, že existovala nezaručená inflácia hodnotenia štrukturálnych produktov.
Úloha agentúr hodnotiacich úverovú spoľahlivosť musí byť prehľadnejšia: čo robia a čo nerobia, miera, do akej sa na nich dá spoľahnúť, a miera, do akej nie.
Tieto otázky skúmam s Výborom európskych regulačných orgánov cenných papierov (CESR) a chcem ich predložiť aj našim medzinárodným partnerom.
Čo potrebujeme sú jasné, zdravé metodologické pravidlá a zásady, ktoré by sa prísne dodržiavali, a aby investori omnoho hlbšie chápali použitie, zmysel a nedostatky hodnotení a ich spoľahlivosť, alebo naopak.
Musíme sa pevne zaoberať rozsahom konfliktov záujmov, ktoré ovplyvňujú hodnotenie.
Samozrejme, že primeraná povinná starostlivosť zo strany ďalších subjektov na trhu je tiež dôležitá.
Kde to bolo?
Posudzovali firmy a odborníci, ktorých zamestnávajú, neustále a objektívne kvalitu nástrojov, ktoré nakupovali a predávali, a dôsledky rizík vyplývajúce zo štruktúry týchto nástrojov, alebo ich len predpokladali?
Pozastavili sa nad životaschopnosťou základných aktív, rizikami podvodu, účtovnými záznamami príkazcov a trendmi na trhu?
Skúmali samotné hodnotenia a mali prístup k potrebným údajom, kvalitatívnym i kvantitatívnym, aby ich mohli skúmať?
Dúfam, že rady všetkých finančných spoločností prešetria svoje konanie a vyvodia primerané závery.
Veríme, že mierna regulácia založená na zásadách je najlepším prístupom pre finančný sektor. Potvrdila svoju kvalitu.
Musíme ale zostať ostražití a poučiť sa.
Je treba, aby všetky strany prebrali zodpovednosť a brali to vážne.
mene skupiny PPE-DE. - (EN) Vážený pán predsedajúci, zatiaľ čo sa Rada nestretávala, tak aspoň Európska centrálna banka pracovala a myslím, že jej môžeme udeliť uznanie za zastavenie šírenia ďalších možných škodlivých vplyvov v Európe.
Dúfajme, že bude aj naďalej hrať túto rozumnú, spravodlivú a citlivú úlohu.
Občas sa však zdá, že nevyhnutnou skutočnosťou finančného života je, že naháňanie sa za konkurenčnými výhodami vedie k výstrednostiam, čo zas následne končí predvídateľným bankrotom.
Tieto tlaky sú do značnej miery zodpovedné aj za potrebu vytvoriť inovačné finančné nástroje, ktoré opísal pán McCreevy, a ktoré číhajú za vývojom krízy na americkom trhu s rizikovými hypotékami a jej následným prechodom do Európy.
Nechápem túto situáciu ako ospravedlnenie honby na čarodejnice, ktorých cieľom sú rizikové fondy.
Do istej miery boli možno sofistikovanými alebo naivnými obeťami tejto modernej alchýmie.
Obyčajne konzervatívne, ale naivné banky boli rovnakým spôsobom nalákané na zvýšené úrokové sadzby platené týmito údajne vysoko hodnotenými nástrojmi, aby sa usilovali o niečo, čo sa jasne ukázalo byť ilúziou.
Zdá sa, že len málo špecialistov na finančné trhy, zrejme vrátane hŕstky regulátorov, dostatočne chápe tieto nástroje, úverové deriváty, zaručené dlhové obligácie.
Je ešte menej tých, ktorí v plnej miere rozumejú potenciálnym rizikám a dôsledkom.
Preto zodpovednosť leží na amerických i európskych orgánoch (a teší ma, že pán McCreevy berie tento osobitný aspekt vážne), aby sa bližšie oboznámili s týmito mechanizmami, s ich štruktúrou a segmentovaním, s tým, akým spôsobom sú jednotlivé segmenty hodnotené, oceňované, účtované, s ich odbytom, s ich likviditou a obchodovateľnosťou.
Inovácie vo finančných mechanizmoch sú rovnako žiaduce ako kdekoľvek inde.
Nesmú sa brzdiť, ale keď hrozí, žeby sa vynorili takto závažné problémy, je dôležité, aby manažéri a regulačné orgány na seba vzali zodpovednosť za ich úplné pochopenie a v prípade potreby zaviedli potrebné obmedzenia.
v mene skupiny PSE. - (SK) Pán predsedajúci, cena augustových otrasov na finančných trhoch ešte nebola vyčíslená.
Komisia, ako sme práve počuli, očakáva negatívny vplyv na rast.
Skutočné straty, ktoré utrpeli banky a iné finančné subjekty budú zrejmé potom, čo vystavia svoje výročné účtovné závierky.
Podľa pána komisára Almuniu nám ešte stále chýbajú informácie o konkrétnom celkovom vystavení všetkých subjektov.
Je prirodzené, že tí, ktorí najviac riskovali, za to dnes platia, avšak za špekulatívnym aktivizmom finančného sveta sa skrývajú obete, ktorými sú rodiny, ktoré uviazli v pasci hypotekárnych úverov založených na sľube neobmedzeného rastu trhu s nehnuteľnosťami a malí investori privedení do rizík, ktoré podcenili všetci, ktorí žijú zo štedrých provízií vrátane úverových ratingových agentúr.
Socialistická skupina už roky žiada o zvýšený dohľad nad rizikovými fondmi a všetkými osobitnými nástrojmi, ktoré sa nekonečne množia na trhoch.
Ako tvrdí Carlo Ciampi, prudký vývoj derivátnych produktov nie je vôbec kontrolovaný.
Dokonca ani riaditelia najväčších bánk už nerozumejú týmto nepriehľadným nástrojom.
Skutočné riziká, napríklad hypotekárne úvery, sa nekonečne delia a sú opätovne začleňované do produktov investičných fondov a burzových nástrojov, čo vedie k tomu, že nikto už nedokáže lokalizovať pôvodné riziko.
Trh očakáva, že špekulantov zachránia centrálne banky.
ECB naozaj zachraňuje, plniac svoju úlohu poskytovateľa pôžičiek poslednej inštancie.
Mohli by sme sa preto opýtať, prečo ECB musí vkladať viac kapitálu na trh ako Federálny rezervný systém USA, keď sa trh stane náhle nelikvidným, dokonca aj počas krízy rizikových hypotekárnych úverov, ktorá má pôvod v Spojených štátoch.
Boli európske banky naivnejšie?
Nesplnili si úrady dohľadu poriadne svoju úlohu?
Socialistická skupina žiada, aby si Komisia vzala ponaučenie od finančného trhu, ktorý sa stal neprehľadným, a preto neskutočne nebezpečným pre reálnu ekonomiku.
(potlesk)
v mene skupiny ALDE. - (SK) V prvom rade by som chcela odpovedať na otázku pána Goebbelsa týkajúcu sa dôvodu, prečo Európska centrálna banka vyčlenila väčší objem finančných prostriedkov ako centrálna banka USA.
Je to preto, že hospodárstvo EÚ je v súčasnosti najväčším na svete.
Predstavuje to pre nás všetkých veľkú výzvu.
Skutočnosť, že OECD a Európska komisia zhodnotili možné dôsledky finančných problémov na trhu rôznym spôsobom v ten istý deň, ma prekvapilo a zarmútilo.
Znamená to, že Európska komisia by pravdepodobne mala upraviť svoje modely hodnotenia hospodárstva, najmä pretože sú pravdepodobne založené na matematických metódach.
Je to znepokojujúce, keďže plánovanie hospodárskej politiky je komplikovanou záležitosťou a nástroje, ktoré sa na toto plánovanie využívajú, musia byť flexibilné.
Čo by sme mali vedieť, keď čelíme novým výzvam?
Nechcem vyjadrovať stanoviská k problémom, ktoré sa objavili, moji kolegovia to vyjadrili úplne presne.
Chcela by som len zdôrazniť jeden bod.
V prvom rade kríza nastala kvôli agresívnej menovej politike v rámci EÚ, keď sme sa snažili riešiť problémy internetovej bubliny.
Preto nemôžeme ovplyvňovať rôzne rozhodnutia, ktoré prijímajú tretie krajiny.
Môžeme posilniť dialóg a spoluprácu s orgánmi dohľadu, ale Európska únia čelí dileme: v súčasnosti prebieha globálna fúzia finančných inštitúcií a je možné, že jednotný trh prestane existovať.
Budeme mať transatlantický trh v oblasti cenných papierov, možno budeme mať nejaký iný trh v oblasti poistenia.
Znamená to, že sa musíme rozhodnúť, či Európu považujeme za jednotný trh a vyžadovať, aby sa všetky dohody prijímali na európskej úrovni.
Môžeme akceptovať pilotné projekty, keď jeden z našich trhov vstupuje nezávisle na svetovú úroveň?
Potrebujeme sa na tomto dohodnúť, inak bude veľmi ťažké zvládnuť túto krízu.
Chcela by som zdôrazniť ešte jednu skutočnosť.
Finančné trhy sa obnovujú.
Sami sme uznali úlohu nebankových inštitúcií v smernici o jednotnom európskom platobnom priestore.
Musíme pripustiť, že sa objavujú rôzne islamské banky a nadácie a v konečnom dôsledku obchodné siete vstupujú na finančný trh.
Preto je tiež potrebná úprava týkajúca sa nebankových inštitúcií, spoločná úprava, prostredníctvom ktorej sa zavedú rovnaké pravidlá pre bankové aj nebankové inštitúcie.
Toto je dnešná realita.
Treťou skutočnosťou, ktorú by som chcela zdôrazniť je fakt, že som znepokojená tým, že ako základ používame len rizikové modely.
Táto zásada hodnotenia rizika sa preukázala ako veľmi subjektívna, a preto mám pochybnosti o smerniciach Solventnosť II a Bazilej II.
Nemôžeme dôverovať ratingovým agentúram. Môžeme ich kritizovať, avšak problém neodstránime.
Mali by sme dôverovať nástrojom trhu, teda likvidite.
Ak nedokážeme predať konkrétne cenné papiere na trhu alebo ak sa s nimi len zriedkavo obchoduje, nemôže ich zhodnotiť žiadna ratingová agentúra.
Mali sme to správne pochopiť a znížiť závislosť našich právnych predpisov od stanovísk ratingových agentúr.
Na záver by som chcela určite dodať, že nie je nutné zachraňovať finančné inštitúcie.
Z vlastnej skúsenosti môžem povedať, že po finančnej kríze v Litve, keď bankári strávili niekoľko týždňov vo väzení, veľmi rýchlo pochopili, akým spôsobom treba riadiť banky.
(predsedajúci prerušil rečníčku)
mene skupiny UEN. - (EN) Vážený pán predsedajúci, chcel by som požiadať Komisárov o ich odpoveď.
Udalosti, ku ktorým došlo v auguste na trhu s rizikovými hypotékami, nám všetkým odhalili niekoľko problémov.
Predovšetkým ide o globalizovaný charakter finančných trhov, ktorým sa teraz zaoberáme, a o otázku do akej miery dokáže kontrola a riadenie držať krok s vývojom nových produktov a myšlienok.
Tiež mi to ale pripomína niečo, čo mi raz povedal jeden starý farmár zo západného Corku na juhozápade Írska: neexistuje olejček, po ktorom vám narastú vlasy (ospravedlňujem sa všetkým v rokovacej sále, ktorým vypadali vlasy), ani okuliare, pomocou ktorých vidíte pod šaty; a tiež, každý deň sa narodí jeden hlupák.
Pravdou je, že produkty, ktoré sa dostali na trh, mali vysokú mieru rizika a nech si hovorí, kto chce čo chce, právny koncept caveat emptor (nech kupujúci nesie zodpovednosť za kvalitu kupovaného) mal byť samou podstatou všetkých rozhodnutí týkajúcich sa bánk alebo finančných prostriedkov, ktoré sme sa chystali investovať do týchto vysoko rizikových produktov.
To ostro stavia do kontrastu úlohu agentúr pre hodnotenie úverovej spoľahlivosti a ich zodpovednosť nie len s ohľadom na rady, ktoré poskytujú, ale najmä vzhľadom na to, žeby nás mali informovať transparentne o tom, či zastupujú samotné fondy alebo či naozaj poskytujú čisté, nezávislé poradenstvo.
Kolegovia si pamätajú, že sme pred niekoľkými rokmi hovorili o smernici o spotrebiteľských úveroch a celá oblasť týkajúca sa transparentnosti a nezávislého poradenstva dostupného spotrebiteľom bola kľúčovým prvkom diskusie.
Je smiešne, že niektoré z najväčších svetových finančných inštitúcií (a niektorých európskych), ktoré míňajú toľko peňazí, aby si zaplatili obrovské množstvo posudkov a aby nás v Európe mohli poučovať, ako máme riadiť naše hospodárstvo, patria k tým, ktoré boli pristihnuté za zlú investičnú politiku.
Gratulujem komisárovi McCreevymu za jeho ochotu zaoberať sa touto otázkou a riešiť niektoré z týchto oblastí.
Tiež si myslím, že je nevyhnutné, nielen vzhľadom na agentúry hodnotiace úverovú spoľahlivosť, ale aj v súvislosti s rizikom, ktorému boli európske banky vystavené z dôvodu politiky niektorých investícií, a nasledujúci týždeň...
(predsedajúci prerušil rečníka)
Pán predsedajúci, pán komisár, dámy a páni, pokiaľ ide o krízu je potrebné, aby som zdôraznil tri body.
V prvom rade ide o núdzovú krízu medzi vnútroštátnymi úradníkmi v severnej Amerike.
Je potrebné chápať, že všetci úradníci v USA majú veľmi vážny deficit označovaný aj ako dvojitý deficit USA.
Prežívame túto krízu, prídu ďalšie, či už od veľkých amerických podnikov, štátov USA, alebo dokonca od federálnej vlády USA.
V nasledujúcich rokoch môžeme zo Spojených štátov očakávať viac veľmi vážnych kríz.
V druhom rade táto kríza prepukla v Spojených štátoch v marci.
Do sveta sa rozšírila prostredníctvom rizikových fondov, z ktorých prvé dva padli v júni.
Európske banky ich pád ovplyvnil až koncom júla, začiatkom augusta.
Mali sme čas uvedomiť si, že plamene sa šíria.
Pani Merkelová, naša úradujúca predsedníčka v čase stretnutia G8, nám povedala, aby sme prijali opatrenia týkajúce sa rizikových fondov a nikto ju neposlúchol.
Ba čo viac, Holandsko je v procese rozvíjania politiky na dereguláciu zakladania rizikových fondov v rámci krajiny.
V čase, keď Európska únia odmieta rizikové fondy zároveň podporuje ich rozvoj na svojom vlastnom území.
Dokazuje to skutočné neúspechy pokusov Európskej únie zaviesť opatrenia dohľadu a pravidlá obozretnosti v rámci EÚ.
Ako bývalý spravodajca presadzujúci pravidlá obozretnosti a dohľadu, pokiaľ ide o finančné konglomeráty, to pociťujem ako osobné zlyhanie.
Spomínam si, že sme potrebovali viac než jedno funkčné obdobie Parlamentu, aby sme vypracovali zjednodušený prospekt vydávania cenných papierov.
Dnes nie je jedna banka schopná prečítať komplexný prospekt, ktorý vydáva iná banka a ktorý sa týka obsahu fondov, ktoré predáva.
Až do tohto bodu sme sa dostali.
Tretím problémom je, ako som povedal Centrálnej banke už pred rokmi, že nemôžete regulovať menový systém výlučne opatreniami zameranými na úrokové sadzby pôžičiek.
Domnievam sa, že krízu v Európe urýchlilo zvýšenie úrokovej sadzby Európskej centrálnej banky na konci minulého kvartálu.
Nemyslím si, že je postačujúce povedať, že by ste mali znížiť sadzbu o 0,5 % alebo ponechať rovnakú sadzbu, alebo ju zvýšiť o 0,5 %.
Máme skutočný problém, ktorý treba vyriešiť, a ktorým je opätovné zavedenie selektívnej politiky požičiavania, aby mohla byť úroková sadzba stanovená na 0 % pre nevyhnutné investície, akými je napríklad boj proti zmene klímy a na oveľa viac pri pôžičkách zameraných na špekuláciu.
mene skupiny IND/DEM. - (EN) Vážený pán predsedajúci, chcel by som svojimi pripomienkami osloviť galériu, v ktorej sedí oveľa viac ľudí, ako je poslancov v rokovacej sále.
Dúfam, že máte zapnuté slúchadlá, pretože dnes robia rozhodnutia ľudia bez akýchkoľvek poznatkov o medzinárodných financiách.
40 rokov pracujem vo finančných službách, som odborníkom na ekonómiu. Hovoríme tu o rizikových fondoch, hovoríme o medzinárodnej mene.
Ak by ste sa chceli pozrieť do kníh a zistiť, aké odborné posudky majú poslanci Európskeho parlamentu, budete trpko sklamaní.
Ale teraz sme tu a rozhodujeme o globálnych financiách.
40 % britského HDP pochádza z Londýna.
Pracujú u nás ľudia z Poľska, z Českej republiky a z Lotyšska, ktorí o týchto veciach nevedia vôbec nič a ktorí rozhodujú o našom budúcom smerovaní v oblasti medzinárodných financií.
(rozruch)
Oni o týchto veciach nemajú ani tušenie.
O týchto veciach nevedia o nič viac, ako o poľnohospodárskej politike, politike rybolovu, ani jeden z nich, ale tu sedia.
Dámy a páni v galérii, ak chcete vidieť medzinárodné financie, choďte do Dubaja, do New Yorku, do Los Angeles, na Bermudy.
Pozeráte sa na ľudí tu dole, len sa na nich pozrite.
Nikto z nich nikdy neurobil vo svojom živote nič poriadne.
Toto je zhromaždenie panákov a stratíme preto všetko.
Chcel by som vás upozorniť na skutočnosť, že keď rečníte v tomto Parlamente, hovoríte ku predsedovi a poslancom, pričom osoby, ktoré sa na zasadnutí zúčastňujú sú v publiku.
Prosím, rešpektujte tých, ktorí vás rešpektujú tým, že vás počúvajú.
(potlesk)
Pán predsedajúci, dámy a páni, dôsledky kolapsu amerického trhu s vysoko rizikovými pôžičkami sú stále citeľné na burzách cenných papierov a špekulanti a sporitelia sa ocitli vo vážnej kríze.
Je známou skutočnosťou, čo subjekty amerického trhu s realitami urobili. Ponúkali pôžičky, ktoré následne neboli splácané vysoko rizikovým jednotlivcom, čím nespôsobili len krízu na trhu s finančnými produktmi, ale aj krízu mnohých bánk.
Tento rok veľmi vysoké percento dlžníkov prestalo platiť splátky, čím celý systém priviedli do krízového stavu.
V Taliansku okrem pohybov na burze cenných papierov sa zdá, že kríza má len mierny vplyv na vnútroštátny bankový systém, keďže talianske banky zjavne nie sú priamo vystavené rizikovým hypotekárnym úverom.
Nebol to však prípad mnohých nemeckých, britských a francúzskych bánk, a preto sme sa dnes o tomto probléme rozhodli diskutovať.
Preto to najmenej, v čo môžeme dúfať, je začatie vyšetrovania najväčších medzinárodných úverových ratingových agentúr týkajúce sa ich úlohy v tejto situácii, a teda príspevku k finančnej nestabilite a dosahu na reálnu ekonomiku.
Dámy a páni dovoľte mi povedať, čo sa deje v Taliansku, pretože pôžičky a hypotekárne úvery sú v mojej krajine významným prvkom, a dovoľte mi zhrnúť, čo uviedol významný taliansky týždenník L'Espresso o etike niektorých talianskych politikov (ktorí sú mimochodom našimi kolegami) v konfrontácii s utrpením množstva sporiteľov a osôb, ktoré ťažko šetria, aby splácali pôžičky, keď v skutočnosti taká jednoduchá inštitúcia ako sociálna pôžička môže premeniť sen o vlastníctve bývania na realitu.
V tejto situácii, prosím, počúvajte, čo týždenník L'Espresso hovorí o niektorých talianskych ľavicových politikoch, skutočnosť, ktorú je potrebné zdôrazniť, keďže ide aj o politikov stredu, ale predovšetkým sa to týka ľavicových politikov.
Títo páni, ktorých mená a priezviská týždenník uvádza spolu s ich adresami, využívali výhody osobitne výhodných podmienok nákupu nehnuteľností v Ríme.
Odporúčania, môžete povedať, sú v mojej krajine praktikou, možno prijateľnou praktikou a možno starou praktikou a nielen v Taliansku, ale možno na celom svete.
Avšak, keď sa požaduje odporúčanie a banka alebo poisťovňa poskytne službu, pýtam sa sám seba, čo mocní poskytujú ako odplatu?
Podľa týždenníka si pán Veltroni, nástupca pána Prodiho, slečna Cossuttová, dcéra jedného z najradikálnejších a najoddanejších komunistov pána Violanteho, bývalého predsedu vlády a jedného z najznámejších sudcov etiky druhých ľudí, ako aj pán Marino, pán Mancino, pán Mastella, pán Casini, pán Proietti a pán Baccini zakúpili domy v Ríme vo veľkosti 25 - 30 miestností za štvrtinu, ak nie menej, ich trhovej ceny, pričom im boli poskytnuté tieto osobitné podmienky majiteľmi, ktorými sú dostatočne zvláštne banky a poisťovne.
Môžete povedať, že demokracia má svoju cenu, ako mal svoju cenu proletariát tak dnes ju má progresívny socializmus, ktorý od svojich predchodcov zdedil schopnosť byť špecifický pri sledovaní svojich vlastných záujmov.
Ak vás mesiac čo mesiac škrtí splátka hypotekárneho úveru a ak máte ako ja dosť prostriedkov na to, aby ste to zvládli ľahšie aj vďaka kreslu v tomto Parlamente a činnosti vašej manželky alebo manžela, ktorí tiež k jeho splácaniu prispievajú, mali by ste obviňovať komunistov, nových či starých, ktorí sa rozhodli liberalizovať udeľovanie licencií taxikárom a otváracie hodiny v holičstvách a predávať lieky v supermarketoch, avšak nechali slobodu bankám rozhodnúť sa, aké obete vaše rodiny prinesú, ako upíšete úverom svoju budúcnosť a život.
Môžete obviňovať len sami seba, talianski a európski občania, ak ste sa rozhodli pre niečo iné ako kariéru v jednej z talianskych strán, ktorá vládne alebo vládla mestám, regiónom a národu, ktorej vládnutiu vládnu banky.
(SK) Pán predsedajúci, úradujúci predseda Rady, páni komisári, v prvom rade by som chcel poďakovať našim autoritám za slová o udržaní optimistického postoja, pokiaľ ide o krízu, ktorou prechádzame.
Zároveň by som chcel však do tejto diskusie priniesť čo najviac realizmu, keďže utajovanie závažnosti skutočností povedie len ku zmätku pri hľadaní riešení.
V prvom rade čelíme kríze, ktorá bola predpovedaná.
Táto kríza pre nás nie je prekvapením.
Vedelo sa o nej minimálne rok vopred, pričom neexistoval dostatok záujmu a dostatočná schopnosť reagovať.
V druhom rade čelíme vážnej kríze.
Prezident Spolkovej banky to sám pred tromi dňami vyhlásil.
Môžeme byť na okraji klasickej bankovej krízy súvisiacej s ústupom dôvery.
Po tretie Európa je zamorená finančnými inštitúciami v krajinách, ktoré nie sú schopné produkovať zisk, keďže ich hospodárstva relatívne stagnovali, a preto sa snažili o zisk za cenu väčšieho rizika.
Preto je možné povedať, že orgány dohľadu, európske orgány obozretného dohľadu boli neschopné tejto kríze zabrániť.
Európska centrálna banka je preto prvou, ktorá zasahuje v kríze, je bankou, ktorá vkladá najväčšie objemy finančných prostriedkov, presne preto, že je v Európe, v srdci Európy, ktorého hospodárstvo sa v súčasnosti spamätáva, kde sa táto kríza mohla stať najzávažnejšou.
Preto potrebujeme väčšiu jasnosť v oblasti konkrétnych následkov a skutočného rozmeru tejto krízy.
Bezpochyby štvrtou charakteristikou situácie, ktorej čelíme, okolností, v ktorých sa nachádzame je v skratke reakcia našich menových orgánov, reakcia Európskej centrálnej banky.
Podľa môjho názoru sa zachovala správne, keď vložila likviditu, pretože sme svedkami straty likvidity.
Tiež je však pravdou, že je paradoxné, že sa to stalo presne vo chvíli, keď Európa zvyšuje úrokové sadzby, s cieľom obmedziť likviditu systému, s cieľom obmedziť požičiavanie.
Ide o najväčší paradox, ktorý je potrebné poriadne vysvetliť bez zmätkov, ktoré vznikli v dôsledku vysvetlení poskytnutých v auguste.
Objasnenie je nevyhnutné, pretože hovoríme o zadlžení miliónov rodín a miliónov malých a stredných podnikov, ktoré sú závislé od rôznych úrokových sadzieb v Európe.
Preto je nevyhnutné, aby sme objasnili vývoj úrokových sadzieb a požiadali o opatrnosť, pokiaľ ide o rast úrokových sadzieb v Európe, s cieľom posilniť hospodársky rast a vytváranie pracovných miest, ktoré tak veľmi v tomto štádiu integrácie EÚ potrebujeme.
(SK) Pán predsedajúci, páni komisári, dámy a páni, musíme byť realistickí. Napriek tomu, že sme mocným európskym zákonodarcom, nebudeme schopní urobiť nič, pokiaľ ide o pôvod tejto krízy.
Sme bezmocní voči americkým právnym predpisom, ktoré nie sú schopné pochopiť zásadu ochrany spotrebiteľa pri poskytovaní hypotekárnych úverov či už bankami, alebo inými inštitúciami.
Buďme realistickí. Čelíme kríze, ktorej vplyvy potrebujeme urýchlene skorigovať, avšak mali by sme si vziať ponaučenie do budúcnosti.
Buďme jednoznační. Naši európski občania sa celkom oprávnene obávajú dôsledkov tejto krízy na financovanie reálnej ekonomiky.
Buďme jednoznační. Naši spoluobčania nechápu, že, aby sme sa vyrovnali s riskovaním niekoľkých, ktorých metóda odmeňovania nespĺňa žiadnu hospodársku logiku, sú verejné inštitúcie, akou je Európska centrálna banka nakoniec nútené zasahovať, aby zabezpečili likviditu trhu.
Vyrovnajme sa so situáciou.
Stojme tam, kde by Európania stáť mali, pevnými nohami v realizme a navrhovaní riešení.
V konečnom dôsledku Centrálna banka splnila svoju úlohu poskytovateľa pôžičiek poslednej inštancie.
Avšak ani ako orgán dohľadu nie je schopná odhadnúť reálne riziká, do ktorých vstupujú subjekty na trhu.
Musíme posilniť dozorné právomoci európskych orgánov a je vašou úlohou, pán komisár, aktívne sa do tejto činnosti zapájať.
Vyrovnajme sa so situáciou. Roky sme hovorili o koncepte fair value a tento koncept dnes zhoršil podmienky oceňovania rizikových hypotekárnych úverov.
Vyrovnajme sa so situáciou. Pokiaľ ide o úverové ratingové agentúry, Kódex správania Medzinárodnej organizácie komisií pre cenné papiere (IOSCO), pán komisár, nespĺňa požiadavky súčasnej situácie.
Potrebujeme skutočne konkurencieschopný trh, na ktorom neexistujú konflikty záujmov a pre ktorý je charakteristická väčšia transparentnosť.
A na záver buďme utopickí a dúfajme, že využitie takto vytvorenej finančnej bubliny spustí uvoľňovanie finančných prostriedkov na dlhodobé investície, ktoré Európa potrebuje, aby sa vyrovnala s problémom zmeny klímy a energetickou výzvou.
Niekedy je utópia najlepšou formou realizmu.
- (SK) Pán predsedajúci, dámy a páni, opäť raz v tomto Parlamente diskutujem o probléme, ktorý sme riešili v júli.
Vtedy bola vyjadrená neistota týkajúca sa krízy, ktorej prepuknutie v eurozóne sa v tom čase očakávalo.
Bola to predpovedaná kríza, naznačovali ju správy z USA.
Istý čas bolo evidentné, že ceny nehnuteľností v USA sú neprimerane nafúknuté a že v rámci amerického systému bolo možné poskytovať pôžičky príliš jednoducho nesolventným osobám, alebo ich poskytovať s veľmi vysokými úrokovými sadzbami a následnému otrasu na svetovom trhu sa nedalo vyhnúť.
Kto hral svoju rolu v tejto hre?
Investori, občania, najmä z USA, ale aj Európania trpia jej negatívnymi následkami. Občania a investori, sporitelia.
Preto je otázkou, či tomuto Parlamentu a inštitúciám vo všeobecnosti leží na srdci ochrana sporiteľov.
Ochrana sporiteľov znamená pochopenie úlohy, ktorú zohrávajú iné subjekty v tomto rámci či pláne, úlohy úverových ratingových spoločností, ktoré často dokazujú veľkú nekonzistentnosť a medzi ktorými existujú konflikty, ktoré v danom čase nikto nerieši.
Domnievam sa, že na všetko toto by sa mali uplatňovať pravidlá a normy.
Kríza tiež zdôraznila zreteľný rozpor v čase, keď ECB bola nútená vykonať finančné pohyby na trhu, a zároveň zvýšiť úrokové sadzby, s cieľom vyrovnať sa s rizikom inflácie.
Dúfajme, že táto situácia nebude pokračovať.
Skutočnosť, že táto situácia nastala však znamená, že si musíme položiť otázku, akým spôsobom by normy upravujúce správanie osôb v svetovom meradle, keďže ide o krízu, ktorá opäť zdôraznila aspekt globalizácie, mali určovať správanie každej osoby.
(SK) Pán predsedajúci, súčasná finančná nestabilita nemala byť prekvapením, avšak, keď nabrala reálne rozmery, každý bol šokovaný.
Nezabezpečené spotrebné a hypotekárne úvery viedli k rastúcemu dopytu po likvidite.
Dochádza ku korekciám na trhu, pretože veľmi dlho boli peniaze príliš lacné, čo podkopalo normy hodnotenia investícií.
Nedostatok dôvery na trhu poškodzuje dokonca aj atraktívne aktíva, na ktoré by sa nemala vzťahovať cenová korekcia smerom nadol.
Môžeme si byť teraz istí, že ľahko dostupné lacné peniaze nevytvárajú stabilný rast.
Základom stabilného rastu je iniciatívna reforma systémov, účinné investície a trhy, ktoré fungujú voľnejšie a transparentnejšie.
V tejto chvíli sa najväčšie obavy sústreďujú na krízu likvidity, ktorá sa mení na krízu nesolventnosti.
Nestabilita, ktorá sa začína vo forme krízy likvidity sa môže vyvinúť do krízy nesolventnosti, keďže účastníci trhu, presvedčení o tom, že ich úroveň znalostí je neprimeraná, nebudú ochotní vzájomne si požičiavať.
Kríza s nehnuteľnosťami môže viesť k vážnym komplikáciám v niekoľkých členských štátoch EÚ, nielen v Spojených štátoch.
Dôvera investorov a deponentov vo finančný trh sa neobnoví dovtedy, kým nebudú presvedčení, že hodnotenia sú správne.
Znamená to, že rizikové príplatky môžu narastať, v dôsledku čoho spotreba podnikov a domácností klesne.
Táto situácia by mohla obmedziť investičné pohyby alebo, v niektorých prípadoch, by ich mohla úplne zastaviť.
Tvorcovia európskej fiškálnej a menovej politiky na to musia byť pripravení.
Tvorcovia fiškálnej politiky budú niesť hlavnú zodpovednosť za stabilizáciu situácie.
V oblasti menovej politiky môžeme očakávať nižšie úrokové sadzby, na ktoré európski politici čakajú.
Zároveň by sa trh nemal zaoberať mylnou predstavou, že rizikové investície budú pokračovať.
Sadzby pôžičiek, ako aj žiadosti o zaistenie pôžičiek by mali znížiť morálne škody, ktoré takáto predstava môže spôsobiť.
Z dlhodobého hľadiska musia centrálne banky zlepšiť regulačné mechanizmy pre finančné trhy, s cieľom dospieť k väčšej jasnosti a istoty na nich.
Ďakujem.
(SK) Pán predsedajúci, pán komisár, dámy a páni, celkový rozsah nestability pociťovanej na svetových finančných trhoch ešte nie je zrejmý.
Slabými stránkami svetového finančníctva je slabá úverová bonita dlžníkov na americkom trhu s hypotekárnymi úvermi a chyby, ktoré sa vyskytli pri hodnotení úverových rizík aktív a/alebo pri ich audite.
Mohli by sme sa opýtať, čo sa stalo s Bazilejom II v tejto fáze v Spojených štátoch. Uvedomujem si, že ešte nebol zavedený, ale mohlo by to byť nápomocným.
V Spojených štátoch bol doteraz upravený objem hypotekárnych úverov vo výške 120 miliárd USD.
Táto skutočnosť sama o sebe spôsobila šok, ktorého rozmer je nám známy z úpravy sadzieb.
V najbližších dvoch rokoch majú byť upravené hypotekárne úvery vo výške 700 miliárd.
Zvýšená citlivosť investorov zhoršila dilemu. Ich dôvera, ako aj chuť na vysoko rizikové investície sa znížila.
Dokonca aj správne rady bánk dnes pripúšťajú, že nevedeli, čo robia.
Nedostatok dôvery investora a realistického hodnotenia v súčasnosti bránia návratu na zvyčajnú úroveň, proces, ktorý bude bezpochyby istý čas trvať a ktorý sa nezastaví ani pri odborníkoch bankových dozorných orgánov.
Dôveru nemožno vyjadriť štatisticky prostredníctvom matematického vzorca.
Transparentnosť však vytvára a udržiava atmosféru dôvery a uľahčuje kontrolu rizika.
Pán komisár, uviedli ste Solventnosť II.
Riziká rizikových fondov a rizikových hypotekárnych úverov mali doteraz v sektore poisťovníctva tendenciu byť nízke, a tak by to malo zostať.
Preto je cieľom Solventnosti II poskytnúť správny bod na odrazenie a stimuly.
Podľa súčasných návrhov sa bude na alternatívne investície, akými sú rizikové fondy a cenné papiere kryté aktívami, ktoré sú tiež často vystavené riziku rizikových hypotekárnych úverov, vzťahovať krytie vlastným kapitálom vo výške 45 %, ktoré je štandardným dôsledkom Solventnosti II.
Na prvý pohľad sa to môže zdať veľa, poskytuje to však jasný stimul pre podniky, aby prinútili konkrétny rizikový fond, aby informoval investora o svojich investíciách.
Podľa môjho názoru sa tu uplatňuje jedna zásada, ktorou je, že len tí, ktorí majú sami potrebné znalosti by mali uskutočňovať kapitálové investície s vyšším rizikom.
Európsky parlament už dlho požaduje transparentnosť špecifických finančných produktov a mechanizmov.
Doposiaľ nedostal odpoveď od Komisie na stanovenie pravidiel transparentnosti pre 9000 a viac existujúcich rizikových fondov.
Sú potrebné aj pravidlá transparentnosti pre úverové ratingové agentúry.
V obidvoch prípadoch by bolo prospešným realistickejšie hodnotenie globálneho úverového rizika.
Počas uplynulých niekoľko rokov sa európske domácnosti a hospodárstva viacnásobne zadlžili.
Priestupok v prijatí pôžičky s lákavo nízkou úverovou sadzbou automaticky vedie k nerovnováhe medzi menovou výkonnosťou a výkonnosťou reálnej ekonomiky.
(EN) Vážený pán predsedajúci, o tejto finančnej kríze môžeme hovoriť a hovoriť, ale svoje krátke dve minúty zameriam na tri oblasti, v ktorých podľa mňa treba konať.
Prvou je nedostatok kontroly.
Niektorí poslanci už o tom hovorili.
Zložité nové produkty a najmä diverzifikácia a sekuritizácia rizík sú v tejto kríze kľúčovým prvkom.
Kúpili sme dokonalú metódu, ktorou sme sa mali zbaviť rizík, ale je jasné, že diverzifikácia znamená aj rozmnožovanie rizík a neistoty, ktoré sú teraz všade.
Druhý prvok týkajúci sa kontroly je, že tieto operácie sa väčšinou odohrávajú mimo regulovaného trhu: obchod s cennými papiermi realizovaný mimo burzy a rizikové fondy sme už spomínali.
Skutočne si myslím, že musíme preskúmať, kam vedú tieto slabiny.
Viem, že pán McCreevy nesúhlasí s tým, že je naozaj najvyšší čas preskúmať možnosti regulácie - nepreregulovať, nepanikáriť, ale skutočne vypracovať serióznu štúdiu.
Tým by sa mala zaoberať Komisia.
Ďalším prvkom je nedostatok informácií a transparentnosti.
O tom už tiež niekoľkí rozprávali.
Chcem spomenúť aj hodnotiace agentúry a účtovné pravidlá, ktoré okrem iného spomenula pani Berèsová - otázka tržnej hodnoty.
S tým súvisí tretí bod, ktorým je nedostatok koordinácie a spolupráce.
To je niečo, čo sme teraz mohli sledovať pri krokoch, ktoré podnikla Európska centrálna banka (ECB), ktorá správne zaistila likviditu, ale nemala k dispozícii informácie ani nástroje na potrestanie vinníkov krízy.
Malo by existovať oveľa užšie prepojenie medzi ECB, jej znalosťami a poradcami.
Veľmi dôležitým prvkom je spolupráca a posilnenie a zaistenie kontroly na európskej úrovni, ktorá má skutočne v rukách javy na vrchole trhu a tieto nové javy.
Niekoľkokrát som spomenula potrebu takejto kontroly na európskej úrovni.
Ľudia mi potom hovoria, aj keď súhlasia, že je treba počkať na krízu, pretože inak nie je prítomný zmysel pre nutnosť.
Myslím, že teraz je najvyšší čas, kríza je tu, a tak by sme mali konať teraz.
(SK) Pán predsedajúci, finančné nepokoje, ku ktorým došlo toto leto, jasne dokazujú, ako úzko sú trhy integrované.
Svetový finančný trh funguje doslova nepretržite, pričom sa na ňom uskutočňujú milióny transakcií, ktoré nás všetkých ovplyvňujú.
Nové technológie vytvárajú úplne iné podmienky.
Možnosť vytvárania lepších perspektív pre rozvoj v oblasti investícií rastie dramaticky.
Prístup k rizikovému kapitálu je základným predpokladom.
Mnohé nové finančné nástroje, ktoré tu dnes niektorí spochybnili, sú vo všeobecnosti dobré a zvýšili likviditu a možnosti investícií.
Počas nepokojných uplynulých týždňov na finančných trhoch sa dokázalo, že je dobré, že Európa má silnú centrálnu banku.
ECB bola schopná zareagovať rýchlejšie ako jej kolegyňa vo Washingtone a dokázala prijať rýchle opatrenie na upokojenie trhov.
Za to si ECB zaslúži pochvalu.
Stále nevieme, ako ďaleko dosiahne americká kríza hypotekárnych úverov.
Jeseň bude kľúčová, keďže sa objavia nové štatistiky.
Dúfajme, že dôjde k bežnej úprave trhu bez veľkých nepokojov, ktoré by mohli ovplyvniť regionálne hospodárstvo, ktoré je v rámci Európskej únie v zásade zdravé.
Dúfam, na rozdiel od niektorých z mojich kolegov, samozrejme, že tu v Európe nemusíme prehnane reagovať a domnievať sa, že riešenie vždy vyžaduje viac regulácie a rozhodnutí prijatých vo veľkom zhone, ako povedal aj pán McCreevy.
Napriek prijatiu amerického zákona Sarbanes-Oxley (zákon USA, ktorým sa sprísnil dohľad nad účtovníctvom a zaviedli sa postihy za podvody v tejto oblasti), neboli rizikové hypotekárne úvery odhalené včas.
Bezproblémovo fungujúci finančný trh vyžaduje vyrovnaný prístup, priestor na nové metódy prepojené s právnymi predpismi, ktoré posilňujú záujmy spotrebiteľov.
Domnievam sa, že v tomto prípade je smernica o trhoch s finančnými nástrojmi dobrým príkladom.
Pre mňa ako liberála sú otvorenosť a transparentnosť kľúčovými prvkami finančných trhov.
Tiež by som si želal, aby finančné orgány v EÚ užšie spolupracovali, s cieľom bojovať proti krízovým situáciám a rýchlo reagovať.
Pán predsedajúci, páni komisári, musím ešte niečo poznamenať. Keď svet dookola exploduje, je evidentné, že malá mena a malý trh, akým je Švédsko je zasiahnutý bleskovou rýchlosťou.
Udalosti tohto leta mi poskytli ďalší dôvod na zavedenie eura vo Švédsku.
- (SK) Pán predsedajúci, dámy a páni, nad európskymi bankami visí vážna hrozba debaklu spôsobeného rizikovými hypotekárnymi úvermi.
Mnohé z ich správcovských fondov sú nezodpovedne preplnené derivatívnymi produktmi.
Existuje vážne riziko, že budú infikované prostredníctvom súkromného kapitálu.
Banky nezodpovedne zavádzali inštitucionálnych investorov, a tým aj sporiteľov predajom hypotekárnych dlhopisov, pričom im tvrdili, že tieto majú rating AAA, čo znamená, že by mali byť teoreticky bez rizika ako vnútroštátne cenné papiere, a tvrdili, že nie sú obyčajne veľmi rizikové ako pôžičky, v prípade ktorých je objem kapitálu nižší ako žiadaná suma.
Špekulácia, ktorej bolo umožnené vládnuť globalizovanému finančnému trhu, spôsobila, že malí sporitelia uverili, že deriváty sú kameňom mudrcov tretieho tisícročia.
Nič nie je vzdialenejšie od pravdy.
Táto situácia ešte zďaleka nedosiahla vrchol a tí, ktorí sú za ňu skutočne zodpovední sú stále nepotrestaní - vysokí finančníci tajne snovajúci plány sveta vysokých financií.
V tomto fóre sa rečníci obmedzovali na obviňovanie úverových ratingových agentúr, ale prečo sme dovolili, aby sa hodnotenie a kontrola rizikovosti finančných produktov dostala do rúk spoločností, ktoré sú zapojené a majú záujem na raste trhu, ktorý podlieha omamnému vplyvu špekulácie?
Prosím majte odvahu pozrieť sa pravde do očí. Nielenže je nevhodné používanie derivátov škodlivé, ale deriváty sú sami osebe škodlivé.
Deriváty sú pre reálnu ekonomiku tým, čím je úžera pre úspory a produktívne hospodárstvo, ako hovorí veľký americký básnik Ezra Pound v tomto speve: "Usura nemá pre nikoho dom z dobrého kameňa, kde každá kvádra hladko otesaná dobre zapadá, aby sa vytvoril vzor na priečelí. Usura nedá nikomu zhliadnuť Gonzaga, nevytvára obraz, aby pretrval a my sme s ním žili, spodobuje ho na predaj, na odbyt, usura hriech proti prírode.
Pietro Lombardo nevzišiel z usury, Duccio nevzišiel z usury, ani Piero della Francesca, Zuan Bellin' nevzišiel z usury, ani "La Calunnia" nebola z usury namaľovaná.
Z usury nevzišiel Angelico.
Usura pokrýva dláto hrdzou, rozožiera remeslo aj remeselníka.
Usura hubí dieťa v lone, zaráža mladíkovo dvorenie, ochablosť vnáša na lôžko, prestiera sa medzi mladou nevestou a jej ženíchom."
Úžera nie je spôsob, akým riadiť svet, chrániť rozšírené záujmy čestných ľudí, ktorí pracujú, vyrábajú a sporia.
(predsedajúci prerušil rečníka)
(EN) Vážený pán predsedajúci, táto finančná kríza je budíčkom pre nás všetkých a tiež aj pre Komisára McCreevyho.
Len pred niekoľkými mesiacmi nás pán McCreevy ubezpečoval, že reči o finančných rizikách a kríze sú len teoretické, a že nejde o novú bublinu, ktorá praskne.
Teraz sme na jednu bublinu narazili, a podľa dnešného vydania Financial Times, OECD a iných kvalifikovaných inštitúcií bude mať vážne následky.
Mám štyri otázky pre pána McCreevyho.
Po prvé v súvislosti s derivátmi (úverové deriváty, úverový trh) obviňujete agentúry a tvrdíte, že nie sú dostatočne dobré; ja si myslím, že nevieme nič o tom, čo sa deje.
Ste pripravený teraz navrhnúť verejnú klasifikáciu komplexných derivátov tak, aby nás verejné a súkromné agentúry mohli usmerniť v oblasti rizika s nimi spojeného?
Lebo dnes to nie je možné.
Moja druhá otázka sa týka konfliktu záujmov.
Ak vezmeme do úvahy primárnych brokerov, rizikové fondy a súkromné akciové fondy zistíme, že sú premiešané komplexným súborom záujmov: získavajú príjem jeden od druhého, obchodujú navzájom a my vôbec nevieme, čo sa deje.
Ste teraz pripravený zaviesť pravidlá transparentnosti, zverejnenia a zodpovednosti, ktoré nám umožnia skutočne regulovať trh?
Moja tretia otázka sa týka penzijných fondov.
Vieme o stratách zamestnancov a pracovníkov v súvislosti s vkladaním peňazí do rizikových fondov, ktoré špekulujú na tomto odvodenom trhu.
Ste pripravený zaviesť pravidlá, ktoré by ochránili penzijné fondy a poisťovacie spoločnosti, ktoré by v budúcnosti spravovali peniaze zamestnancov tak, aby mali záujem o sporenie a vedeli, že straty sú obmedzené?
Moja posledná otázka znie: ako môžete obhajovať to, že rizikové fondy, súkromný kapitál a investičné banky sú poslednou oblasťou na medzinárodných a finančných trhoch bez regulácie?
Máme vo zvyku regulovať banky a spoločné fondy, prečo by práve rizikové fondy, súkromný kapitál a investičné banky mali byť poslednou oblasťou bez regulácie?
Ja to neviem vysvetliť, vy to neviete vysvetliť.
Je čas posunúť do popredia spoločné záujmy a to je dôvod, prečo potrebujeme reguláciu.
(potlesk)
(SK) Pán predsedajúci, obloha sa po búrke ešte nevyjasnila a uprostred neistoty sa požaduje hospodárska stabilita, finančná bezpečnosť, rast a vytváranie pracovných miest.
Táto kríza je dobrou príležitosťou na prijatie opatrení v štyroch hlavných oblastiach.
V prvom rade musíme konať, aby sme obmedzili dopad na hospodárstvo ako také.
Trh zareagoval otrasom v cenách akcií a sprísnením podmienok na financovanie.
Rozhodnutie Európskej centrálnej banky poskytnúť likviditu bolo správne.
Finančné inštitúcie už zvýšili úrokové sadzby klientom očakávajúc predpovedané zvyšovanie v rámci najbližších mesiacov, zohľadňujúc rast hospodárstva a vyhlásenia Európskej centrálnej banky.
Dúfam, že Európska centrálna banka sa voči nášmu hospodárstvu zachová vyrovnane a obozretne.
V druhom rade je potrebné skvalitniť riadenie rizika a hospodársku správu.
Medzi svetovým trhom finančných služieb a vnútroštátnym systémom regulácie a dohľadu existuje vyváženosť.
Ak nebudeme v rámci Európskej únie podporovať tieto ciele integrovaným spôsobom, nebudeme schopní ich presadzovať na svetovej úrovni a nebudeme schopní chrániť našich občanov alebo presadzovať ich záujmy.
Našou treťou prioritou musí byť väčšia transparentnosť trhu.
Diverzifikácia a rozloženie rizika môže byť pozitívne, ak nezabraňuje kontrole rizika na trhu.
Musíme prijať opatrenia na podrobné zmapovanie finančných rizík.
Našou poslednou prioritou musí byť väčšia zodpovednosť subjektov.
Zablokovanie ľudí s obmedzenými zdrojmi dlhom v podobe veľmi drahého hypotekárneho úveru, ktorý nemožno ani opísať ako bezohľadný, počas obdobia, v ktorom rastú úrokové sadzby a na konci obdobia rastúceho trendu trhu s nehnuteľnosťami, nevyhnutne spôsobuje problémy.
Banky, ktoré uvoľnili podmienky poskytovania hypotekárnych úverov kvôli možnosti presunu týchto hypotekárnych úverov, ratingové agentúry, ktoré neupozornili na kvalitu cenných papierov, investori, ktorí neobozretne nakupovali cenné papiere a inštitúcie, ktoré ich financovali bez dostatočných záruk sú zodpovední a my musíme zabezpečiť, že táto situácia sa už nezopakuje.
(EN) Vážený pán predsedajúci, princíp rizikových pôžičiek je rozhodne obrovským problémom spôsobujúcim finančnú búrku, ktorej svedkami sme sa toto leto stali.
To bolo zrejmé, ale menej zrejmé je identifikovanie investorov a zmluvných strán, ktorí môžu byť a naďalej sú pod tlakom, a je nevyhnutné poznať ich, aby sme mohli dať všetko do poriadku.
Skrátka a dobre, ako sme dnes počuli, príčinou je zložitosť finančných nástrojov, na ktoré sa niekedy nazerá ako na novodobú alchýmiu.
Musíme však starostlivo a opatrne zistiť, čo s nimi a s následkami spôsobenými touto búrkou máme urobiť.
Prehnaná reakcia môže byť rovnako škodlivá ako to, čo sa už objavilo, keďže vidíme, ako v dôsledku toho rastú ceny úverov.
Mali by sme pripomenúť, že to nie je dobré pre lisabonský proces.
Takže, aby sme za niektorými otázkami zavreli dvere, čo sa v USA vlastne stalo?
Dalo by sa povedať, že sa zavreli vráta od stodoly práve v okamihu, keď je kôň ešte na poli, a nebolo by to ďaleko od pravdy.
Vo všeobecnosti však bola oblasť trhu s rizikovými hypotekárnymi úvermi bez kontroly.
To je skutočnosť, ktorej sa teraz venuje bezprostredná pozornosť, keďže podľa mojich informácií prebiehajú priemyselné regulačné a legislatívne iniciatívy.
V tom istom čase bola pod záštitou Bieleho domu zriadená pracovná skupina na najvyššej úrovni, aby sa pozrela na hodnotiace agentúry a sofistikované finančné nástroje.
Môžeme z toho usúdiť, že je dôležité úzko spolupracovať so Spojenými štátmi americkými a ďalšími globálnymi trhmi, keďže máme spoločné názory v oblasti transparentnosti na týchto trhoch.
Ak tak neurobíme, tak z dôvodu, že globálne trhy sú navzájom úzko popreplietané, celkom isto prídeme o toľko výnosov, koľko by pridali závery, o ktoré by sme sa museli deliť.
Čo sa stalo v rámci EÚ a čo sa stalo v rámci USA?
Aj ja teraz trochu dôverujem Komisii a samozrejme ECB, ako aj Federálnemu rezervnému systému USA v tom, čo urobili a robia.
Pomohli upokojiť trhy, čo bolo presne to, čo bolo potrebné urobiť.
Súhlasím však s niektorými dnešnými rečníkmi vzhľadom na výzvu na primerané reakcie a za tým stojím v súvislosti s dôverou, ktorú cítim.
Verím, že sekuritizácia a účelovo zriadené nástroje, ktoré budú pod dohľadom spoločne s agentúrami hodnotiacimi úverovú spoľahlivosť, si vyžadujú otvorenie sa väčšiemu dohľadu a transparentnosti, to je jasné, ako už povedala pani Berèsová.
Ujasnime si však, že komplexnosť finančných nástrojov je pre mnohých z nás ťažké pochopiť a úloha agentúr hodnotiacich úverovú spoľahlivosť je otvorená.
(predsedajúci prerušil rečníka)
(SK) Pán predsedajúci, náš podiel ako Európanov z investícií na trhu, o ktorom dnes diskutujeme je takmer 10 % alebo približne 300 miliárd EUR.
Nevieme, aká presná časť z týchto 300 miliárd EUR predstavuje zlé riziko, avšak 300 miliárd EUR nie je bezvýznamný objem. Predstavuje takmer trojnásobok ročného rozpočtu EÚ a dosah súčasnej krízy je už citeľný.
V mojej krajine, v Nemecku, ktoré je najväčším hospodárstvom v Európskej únii, sa naše očakávania budúcich obchodných podmienok obrátili.
Trojmesačné fondy výrazne zdraželi, čo znamená, že podniky, ktoré sú zdravé, avšak vyžadujú bezprostredné financovanie môžu očakávať ťažkosti.
Rád by som vedel, aké ponaučenie sme si z tejto situácie zobrali.
Takmer všetci rečníci, ktorí prispeli do tejto diskusie, spomenuli úverové ratingové agentúry.
Ako občan, ktorý sa zaujíma o stav tejto diskusie som našiel na internete nasledujúci citát z prejavu komisára McCreevyho v Dubline 5. apríla 2005:
(EN) "Agentúry hodnotiace úverovú spoľahlivosť zatiaľ nebudú predmetom regulácií EÚ, povedal 5. apríla 2005 v prejave v Dubline komisár pre vnútorný trh Charlie McCreevy.
Komisár McCreevy uviedol, že nemá v úmysle vydať špeciálne nariadenie pre agentúry hodnotiace úverovú spoľahlivosť (CRA), ale táto možnosť bude pod neprestajným sledovaním.
Varoval, že toto odvetvie vystavuje dozoru."
(SK) Pán komisár, kedy sa skončí fáza pozorovania, kedy budeme pripravení konať, kedy budeme schopní vniesť svetlo do čiernej skrinky úverových ratingových agentúr, aby sme boli schopní zostaviť verejné hodnotenie ich výkonnosti a chýb?
Náš systém je sebastredný, neefektívny a je zjavne dedičstvom minulosti.
Chcel by som od vás úprimnú odpoveď.
Nemôžeme sa pred verejnosť v nasledujúcich voľbách v roku 2009 postaviť a vyhlásiť: mali sme Komisiu, ktorá päť rokov odvádzala úžasnú prácu, v rámci ktorej hľadala, v čom spočíva problém.
(SK) Pán predsedajúci, bol to dostatočne jasný odkaz Komisii.
Už dnes dokážeme predpokladať, že americká kríza hypotekárnych úverov bude mať citeľný negatívny vplyv aj tu.
Objem nesplatených hypotekárnych úverov už dnes prekračuje verejný dlh USA.
Dokonca aj špekulácie vychádzajúce z budúceho ocenenia nehnuteľností a nízkych úrokových sadzieb na hypotekárne úvery jasne dokázali, že sú bublinou.
V súčasnosti sa stále hlasnejšie v Spojených štátoch hovorí o strachu z recesie.
V konečnom dôsledku osem z desiatich recesií začína krízou nehnuteľností.
Dnes vieme, že krízu bolo možné predpovedať, ale že úverové ratingové agentúry nesplnili svoju úlohu strážneho psa.
Vysoko rizikové formy kapitálu sú schopné vo veľmi veľkej miere poškodiť nás a naše hospodárstvo, a preto nesmú byť ponechané sami na seba alebo špekulantom.
Zásady transparentnosti a povinnosť zverejnenia, ako aj kontroly musia byť zaručené.
Od Komisie sa teraz požaduje, aby v tejto veci predložila návrhy.
(SK) Pán predsedajúci, táto kríza je treťou veľkou krízou za posledných desať rokov.
Dalo sa jej predísť?
Pán McCreevy nám hovorí, že sa jej predísť dalo.
Aby to bolo možné, musíme naučiť chudobných ľudí, aby si nepožičiavali peniaze, keď žiadne nemajú.
Aká je realita?
Americkí poskytovatelia rizikových hypotekárnych úverov sú hlavnými vinníkmi a účastníkmi tejto krízy.
S cieľom zvýšiť svoje zisky sa zamerali na domácnosti, ktoré majú veľké finančné problémy.
V roku 2006 poskytli polovicu hypotekárnych úverov bez kontroly príjmu.
Títo poskytovatelia zarobili peniaze na pôžičkách, ktoré nemali byť nikdy poskytnuté.
Podporovali ich banky, napriek tomu, že tieto sú kontrolované svojimi správnymi radami, audítormi a regulačnými orgánmi.
Nezabránilo to bankám v požičiavaní peňazí úverovým agentúram alebo v predávaní lukratívnych, hoci rizikových finančných produktov svojim zákazníkom, produktov krytých týmito hypotekárnymi úvermi.
Tieto cenné papiere, kryté trhom s rizikovými hypotekárnymi úvermi, skupovali vo veľkom meradle rizikové fondy usídlené väčšinou v daňových rajoch, na ktoré sa nevzťahuje žiadna regulácia.
V podstate zlyhal celý systém kontroly a dohľadu.
Moja otázka je jednoduchá.
Aké vážne iniciatívy plánuje Komisia teraz prijať, aby zabránila, že veľký záujem finančných trhov o americký trh s nehnuteľnosťami sa zajtra nezopakuje s inými aktívami a nepovedie k rovnakým výsledkom, teda kríze burzy cenných papierov a následne poklesu rastu?
(SK) Pán predsedajúci, pán komisár, dámy a páni, finančné krízy nie sú nikdy obmedzené len na finančnú sféru.
Súčasná kríza má efekt ďalšieho obmedzovania poskytovania úverov a už začala dvíhať ceny v predstihu bez ohľadu na rozhodnutie, ktoré zajtra príjme Centrálna banka.
Dôvera hospodárskych subjektov tiež vo výraznej miere klesá, a napriek optimizmu pána komisára Almuniu, nie je hospodársky rast ani generalizovaný, ani zaručený.
Dokonca existujú mnohé regióny, ktoré majú vážne hospodárske problémy.
Dnes je to ťažké, ale rada by som vedela, akým spôsobom vysvetliť občanom, že alarmujúci nárast zadlženia domácností, brzda verejných investícií, preceňovanie vývozu tovaru vyrobeného v Európe kvôli riadeniu úrokových sadzieb sú obete, ktorým sa nedá vyhnúť.
Toto bola tradičná náprava na kontrolu neexistujúcej inflácie.
V súčasnosti sú možnosti obmedzenejšie, pokiaľ ide o dokonale predvídateľné výsledky nadmerného rizika, ktoré na seba preberajú finančné subjekty a ktoré sme nemohli regulovať alebo ktoré sme neregulovali včas.
Domnievam sa, že by sme mali dospieť k dvom záverom.
V prvom rade potrebujeme zlepšenú reguláciu, transparentnosť a spoluprácu finančných trhov, ako už bolo spomenuté.
A v druhom rade je mimoriadne naliehavou potrebou preskúmať vzťah menovej politiky a jej dosah na reálnu ekonomiku, rodiny, investície a zamestnanosť.
úradujúci predseda Rady. - (SK) Pán predsedajúci, dámy a páni, chcel by som byť veľmi stručný, najmä preto, že základné stanovisko Rady v tejto záležitosti som predniesol vo svojom prvom príspevku.
Chcel by som sa poďakovať všetkým za príspevky a návrhy, ktoré vyslovili a povedať, že som si poznamenal všetky vaše obavy, najmä tie, ktoré by som nazval sociálnejšími, teda možné následky, ktoré by nedávne finančné otrasy mohli mať pre občanov.
Mali by sme mať tieto pripomienky na zreteli, keďže ich vyjadrili viacerí poslanci.
Chcel by som opätovne potvrdiť, že predsedníctvo, ako aj Rada budú pokračovať v práci na konvergencii postupov dohľadu, ako aj na systémoch a mechanizmoch, ktoré budú neustále zlepšovať zaopatrovací rámec.
Rada, ako aj Komisia, tu uviedli, že všetky údaje, ktoré máme v súčasnosti k dispozícii naznačujú, že dosahujeme naše hospodárske a finančné ciele, ktorými sú deficity, hospodársky rast a zamestnanosť, ktoré narastajú.
Zostávame v tomto bode úplne realistickí, hoci a keďže sa tu dnes realizmus spomínal, by som chcel povedať, že predsedníctvo a Rada budú realistickí.
Musíme zohľadňovať všetky tieto záležitosti, vývoj, ktorý môže priniesť budúcnosť a predsedníctvo a Rada v súlade s tým, čo musia urobiť a keď ich činnosť bude oprávnená, príjmu vhodné opatrenia a iniciatívy, s cieľom reagovať na akékoľvek obavy a problémy, ktoré sa môžu vyskytnúť.
Komisia. - (SK) Pán predsedajúci, s ohľadom na dosah otrasov, či krízy, ak to chcete nazývať týmto menom, na finančných trhoch v nedávnych týždňoch na reálnu ekonomiku, opakujem, že podľa našich prvotných odhadov - prognózy uverejníme v utorok - avšak aj podľa stanovísk, ktoré zverejňujú iné orgány a verejné a súkromné inštitúcie, dosah tohto otrasu na hospodársku činnosť, hospodársky rast a zamestnanosť v európskych hospodárstvach v roku 2007 bude citeľný, ale bude veľmi malý.
Veľký podiel výsledkov za rok 2007 je zaručený výsledkami dosiahnutými v prvých dvoch kvartáloch, dostupnými informáciami o stave našich hospodárstiev v tomto treťom kvartáli a pozitívnou stagnáciou obnovy hospodárstva založenou na dobrých, pevných základoch, ktoré sme si priniesli z roku 2006.
Riziká budú zreteľnejšie, keď sa zameriame na rok 2008.
V našich prognózach v máji bola miera rastu v roku 2008 ovplyvnená konjunktúrou hospodárskeho cyklu a dosahom rozhodnutí prijatých v rámci menovej politiky centrálnymi bankami.
V Európe a inde táto finančná kríza, tento finančný otras a následné sprísnenie podmienok poskytovania úverov zvýšia alebo zvyšujú riziká poklesu výsledkov na rok 2008, avšak stále sa domnievam, že je veľmi predčasné, aby sme urobili konečnú analýzu, z ktorej by sme mohli vyviesť konečné závery týkajúce sa tejto témy.
Musíme veriť, že ak mnohé z faktorov, ktoré podporili otrasy nedávnych týždňov, súvisia s dôverou, ak obnovíme dôveru a ak všetci prispejeme k prísnemu hodnoteniu a diagnostike situácie, s cieľom zvýšiť dôveru alebo skonsolidovať dôveru, výsledky v roku 2008 budú lepšie alebo menej znepokojujúce ako si mnohí teraz predstavujú.
Domnievam sa, že tí, ktorí sa dnes vyjadrili, sa vo veľkej miere zhodli na tom, čo viedlo k tomuto zvýšeniu nestability a otrasom na finančných trhoch a rovnako sa domnievam, že sa zhodujú aj na tom, že sa musia nájsť riešenia.
Riešenia však nie sú jednoduché a nemali by sme reagovať prehnane.
Presne ako dobrí herci v divadle, ani dobrí politici by v čase neistoty nemali preháňať.
Potrebujeme vypracovať podrobnejšiu analýzu a pochopiť skutočnosti v ich úplnosti a musíme sa usilovať nájsť efektívne riešenia problémov, ktoré existujú, ktoré sú zrejmé a problémov, ktoré sme ešte neobjavili.
Ak sa pozrieme na diskusie Parlamentu alebo správy o finančnej stabilite Menového fondu alebo Centrálnej banky, analýzy Európskej komisie a naše vlastné prejavy v nedávnej minulosti, zistíme, že sme nevedeli presne kedy a kde, ale vedeli sme, že k otrasom tohto druhu môže dôjsť, kvôli vývoju finančných trhov, rafinovanosti nástrojov a techník, ktoré finančné inštitúcie využívajú.
Zopakujem, čo som povedal na začiatku. Európske hospodárstvo stojí stále na pevných základoch.
Euro nás ochraňuje.
Opäť raz dokázalo schopnosť chrániť a absorbovať otrasy, ktoré by nám za iných okolností, pred zavedením eura, spôsobili oveľa väčšie ťažkosti z menového a finančného hľadiska a v našej reálnej ekonomike a aby som to ukončil, domnievam sa, že Európska centrálna banka sa pri výkone svojej zodpovednosti v auguste zachovala prakticky a správne.
člen Komisie. - (EN) Vážený pán predsedajúci, budem stručný.
Úplne súhlasím, že sa nemôžeme uspokojiť s kontrolnými výzvami, ktoré predstavujú stále komplexnejšie finančné produkty a mimobilančné nástroje.
Ani nemôžeme byť naivní a veriť, že Bazilej I, Bazilej II a Solventnosť II vyriešia vzniknuté problémy.
Musíme si z toho zobrať dôležité poučenie, čomu sa v blízkom čase budem so všetkými zainteresovanými stranami venovať.
Ako som povedal vo svojej úvodnej poznámke, verím, že mierna regulácia založená na zásadách je najlepším prístupom.
Som si istý, že väčšia regulácia by teraz bola tým najhorším, čo by sme mohli pre finančné trhy urobiť.
Rozhodne si nemyslím, že je treba väčšiu reguláciu.
Možno pána Rasmussena prekvapí, že súhlasím s niečím, čo podporoval, ako napríklad s väčšou transparentnosťou.
Existujú však iné spôsoby, ako ju dosiahnuť, než regulácia.
Rozprava sa skončila.
Písomné vyhlásenia (článok 142)
písomne. - (SK) Cieľom tejto rozpravy bolo objasniť momentálne dôležitú záležitosť, ktorou je dôvod tejto situácie finančnej nestability.
Nestačí identifikovať problém potom, čo sa stal zrejmým.
Je dokonca ešte menej nápomocné predložiť riešenia, ktoré v praxi slúžia len na zmiernenie určitých následkov v tejto chvíli, ktoré však v krátkodobom a strednodobom horizonte nič nezmenia.
Všetci vieme, že reálna ekonomika je založená na výrobe, distribúcii a spotrebe tovaru v súlade s potrebami ľudí, či už sú tie potreby reálne, imaginárne alebo vytvorené reklamou.
Znamená to, že peniaze, ktoré sú v obehu by mali zodpovedať tejto reálnej ekonomike. A predsa nenásytnosť tých, ktorí chcú stále vyššie zárobky, viedla k vytvoreniu búrz s cennými papiermi a špekulatívnych ziskov v hospodárstve podobnom kasínu, pričom výrobné odvetvie odsunuli na druhé miesto a podporili financializáciu systému.
Tu je pôvod súčasného problému, ktorý sa centrálne banky snažia zmierniť zvyšovaním objemu peňazí v obehu alebo zvyšovaním úrokových sadzieb.
Tieto procesy majú svoje hranice a predstavujú riziko vytvárania nových špekulatívnych bublín alebo ďalšieho poškodenia reálnej ekonomiky, čím sa zvyšujú náklady pre rodiny.
Dohovor o boji proti rozširovaniu púšte (rozprava)
Ďalším bodom je rozprava o
otázke na ústne zodpovedanie Radou o Cieľoch konferencie strán Dohovoru o boji proti rozširovaniu púšte, ktorá sa uskutoční v Madride 3. - 14. septembra 2007, ktorú predložil Miroslav Ouzký v mene Výboru pre životné prostredie, verejné zdravie a bezpečnosť potravín - B6-0140/2007), a
otázke na ústne zodpovedanie Komisiou o Cieľoch konferencie strán Dohovoru o boji proti rozširovaniu púšte, ktorá sa uskutoční v Madride 3. - 14. septembra 2007, ktorú predložil Miroslav Ouzký v mene Výboru pre životné prostredie, verejné zdravie a bezpečnosť potravín - B6-0312/2007).
Autor. - Pán predseda, na začiatok by som sa chcel ospravedlniť najmä našim tlmočníkom, pretože som si nepripravil žiadny písomný prejav, a preto som im dopredu žiadny prejav nemohol dať k dispozícii.
Sľubujem ale, že sa budem snažiť hovoriť veľmi pomaly a tiež veľmi stručne. Vec je totiž jasná.
Na začiatok mi dovoľte, aby som ako predseda Výboru pre životné prostredie privítal skutočnosť, že portugalské predsedníctvo si problém dezertifikácie a problém nedostatku vody vytýčilo ako jeden z hlavných cieľov svojho programu a svojho predsedníctva.
Preto som tiež samozrejme uvítal organizáciu nastávajúcej konferencie, ktorá tu bola na začiatku spomenutá.
Viete, že tento Parlament i celá Európska únia si vzali klimatické zmeny ako jednu z hlavných výziev na nastávajúce obdobie a vieme, že nedostatok vody a postupujúca dezertifikácia s týmito klimatickými zmenami priamo súvisia. Je totiž ich reálnym dopadom.
Ja osobne patrím k ľuďom, ktorí si myslia, že by sme sa možno mali viac pripraviť na nastávajúce dopady klimatických zmien, než sa snažiť ich zúfalo zastaviť, pretože naše snaženie pravdepodobne nebude úspešné.
Dnes je ale isté, že sa Európa, predovšetkým jej južná časť, bude stretávať s nedostatkom vody a so stratami v oblasti kvality pôdy.
Z rozhovorov z klimatológie je mi jasné, že sa vytvára akýsi začarovaný kruh, že vodné straty v atmosfére spôsobujú ďalšiu diverzifikáciu a tá následne spôsobuje ďalšie ohrievanie podnebia, takže preťatie tohto začarovaného kruhu bude veľmi ťažké.
Chcel by som sa spýtať Komisie i Rady v mene svojho výboru: Aké konkrétne kroky je odhodlaná Komisia i Rada v tejto oblasti prijať a či je dnes jasné, čo je možné urobiť na úrovni národných vlád a čo je možné urobiť na úrovni celej Európy?
úradujúci predseda Rady. - (SK) Pán predsedajúci, dámy a páni, pán Ouzký, v prvom rade by som sa vám chcel poďakovať za to, že ste odkázali na program portugalského predsedníctva v oblasti životného prostredia, osobitne na záležitosti súvisiace so suchami a rozširovaním púšte.
Ide vlastne o jednu z priorít portugalského predsedníctva a chcel by som teraz upozorniť na výsledky dosiahnuté v tejto oblasti zverejnené na neformálnom zasadnutí Rady ministrov životného prostredia, ktoré sa konalo nedávno v Portugalsku.
Nebudem tu čítať všetky body zo záverov predsedníctva týkajúcich sa tejto záležitosti.
Považujem ich však za veľmi zaujímavé a dôležité, a preto by som vás na tieto závery chcel upozorniť, najmä pokiaľ ide o boj proti suchám a vzťah medzi suchami a životným prostredím a opatrenia, ktoré by sme mohli a mali prijať, s cieľom riešiť tento narastajúci problém.
Chcel by som tiež spomenúť o niečo podrobnejšie konferenciu strán Dohovoru Organizácie spojených národov o boji proti rozširovanie púšte, ktorá je tiež dôležitým bodom na tomto zasadnutí. Táto konferencia, ako viete, sa koná teraz od 3. do 14. septembra v Madride.
Rada 23. júla schválila závery, v ktorých sa stanovujú priority Európskej únie, priority, ktoré EÚ musí presadzovať na tejto konferencii strán dohovoru, ktorá je ôsmou konferenciou, ktorá sa koná od podpísania dohovoru.
Viete, že Rada podporuje prijatie, na tejto ôsmej konferencii strán dohovoru, Desaťročného strategického plánu a rámca na podporu vykonávania dohovoru Organizácie spojených národov, ktorý pripravila Medzikonferenčná medzivládna pracovná skupina a neviem sa dočkať jeho realizácie.
Uvedomujeme si, že občianska spoločnosť v tejto súvislosti bude zohrávať dôležitú úlohu, najmä na miestnej úrovni a schvaľujeme to. Preto musíme podporiť väčšiu účasť všetkých subjektov občianskej spoločnosti na vykonávaní alebo na procese dohovoru Organizácie spojených národov o boji proti rozširovaniu púšte.
Iste tiež viete, že na konferencii strán dohovoru sa má zdôrazniť vzťah chudoby a rozširovania púšte, s cieľom určiť, akým spôsobom by mohol dohovor prispieť k boju proti chudobe v úzkej spolupráci s inými príslušnými svetovými a regionálnymi subjektmi.
Rada sa domnieva, že je dôležité dospieť k dohode na zlepšenom systéme monitorovania dohovoru založeného na normách pre zachovanie, hospodárenie a udržateľné využitie suchých oblastí.
Takýto systém umožní kvantifikovať minulý a súčasný pokrok.
Výbor pre vedu a technológiu bude zohrávať dôležitú úlohu pri zlepšovaní vedomostnej základne dohovoru a umožňovaní prijímaní opatrení a rozhodnutí na pevnejšom základe.
Rada Európskej únie sa domnieva, že výzvy rozširovania púšte, zmeny klímy a biodiverzity sa vzájomne dopĺňajú a musí sa k nim pristupovať koordinovaným spôsobom s primeranými politikami, s cieľom rozvinúť a zefektívniť synergie.
Rada sa tiež domnieva, že ďalšími zásadne dôležitými faktormi sú dostupnosť primeraných finančných zdrojov, účinného riadenia a financovania iniciatív na boj proti rozširovaniu púšte, ako aj aktívny a efektívny sekretariát dohovoru.
Sucho, ako rozširovanie púšte, je tiež vážnym dôvodom na obavy.
Rada je pevne presvedčená, že tieto hrozby - suchá a rozširovanie púšte - sa dajú riešiť efektívne jedine prostredníctvom medzinárodnej spolupráce.
Európska únia preto plní svoje ciele v tejto oblasti v spolupráci s tretími krajinami.
Chcel by som vám v tejto súvislosti pripomenúť, že na svojom výročnom zasadnutí, ktoré sa konalo 25. mája prijala Rada ministrov AKT-ES spoločné vyhlásenie o boji proti suchám a rozširovaniu púšte.
V tomto spoločnom vyhlásení krajín AKT a Európskej únie sa uznáva význam Dohovoru Organizácie spojených národov o boji proti rozširovaniu púšte pre odstraňovanie chudoby a plnenie rozvojových cieľov milénia stanovených Organizáciou spojených národov.
Vo vyhlásení sa podporuje, aby konferencia strán dohovoru prijala Desaťročný strategický plán a nalieha sa na spoluprácu všetkých strán, s cieľom zefektívniť dohovor Organizácie spojených národov.
Preto sa domnievame, že je veľmi dôležité stanoviť obmedzené množstvo priorít, pokiaľ ide o vykonávanie, vybraných na základe vedeckých údajov a využívať ukazovatele na kvantifikovanie dosiahnutého pokroku.
Podľa nášho názoru väčšia účasť občianskej spoločnosti na druhej strane a zlepšená komunikácia a širší dialóg medzi všetkými subjektmi významne prispejú k účinnosti Dohovoru Organizácie spojených národov o boji proti rozširovaniu púšte.
Komisia. - (SK) Pán predsedajúci, dámy a páni, Európske spoločenstvo pripisuje veľký význam úlohe Dohovoru Organizácie spojených národov o boji proti rozširovaniu púšte v rámci znižovania chudoby, odkedy bol podpísaný v roku 1994.
Dohovor bol navrhnutý ako základný nástroj na pomoc pri plnení cieľov trvalo udržateľného využívania pôdy, s cieľom bojovať proti hladomoru a chudobe.
Komisia stále považuje tento dohovor za kľúčovú súčasť boja proti chudobe a rozširovaniu púšte. Dohovor je stále jedinečným fórom s potrebnou právomocou a skúsenosťami na výmenu skúseností a určovanie nových prístupov k riešeniu znehodnotenia pôdy a dosiahli sme vďaka nemu už veľmi veľa, ale ako všetci vieme, je toho potrebné urobiť ešte veľmi veľa.
V súčasnosti sa činnosť dohovoru zameriava na kľúčové otázky vykonávania opatrení, akými sú integrácia a koherentnosť v strategických rámcoch pre spoluprácu.
Dotknuté krajiny, ako aj krajiny poskytujúce pomoc, musia zabezpečiť, aby sa dohovor rozvíjal v úzkom prepojení s ostatnými kľúčovými rozvojovými iniciatívami, a najmä musia zabezpečiť, že príslušné krajiny sú zodpovedné za proces a samé ho riadia.
Pokiaľ ide o ciele Európskej únie, ktoré hodlá presadzovať na konferencii v Madride, v prvom rade Komisiu osobitne teší, že členmi delegácie Spoločenstva na konferencii sú štyria poslanci Európskeho parlamentu.
Dohovor nastupuje do druhého desaťročia svojho vykonávania a je nutné prispôsobiť ho, s cieľom reagovať na nové výzvy, vyžívať výhody nových možností.
Znamená to preskúmanie opatrení, ktoré sa prostredníctvom dohovoru prijímajú, s cieľom maximalizovať účinnosť a efektívnosť našej činnosti v oblasti boja proti degradácii pôdy a chudobe.
Vzhľadom na uvedené je hlavným cieľom EÚ, ktorý hodlá presadzovať na konferencii v Madride, prijatie desaťročného strategického plánu na zlepšenie uplatňovania dohovoru, ktorý vypracovala pracovná skupina v súlade so závermi poslednej konferencie strán dohovoru, ktorá sa konala v roku 2005.
Európska únia vo veľkej miere podporuje tento plán, ktorý predstavuje spoločnú obnovenú víziu strán týkajúcu sa strategického smerovania, ktoré sa má určiť na nasledujúcich desať rokov.
Ak bude, ako dúfame, táto spoločná vízia prijatá, bude nutné, aby sme vytvorili účinný rámec uplatňovania, s cieľom maximalizovať efektívnosť činnosti sekretariátu dohovoru a jeho iných inštitúcií.
A na záver tento balík reforiem bude podporovať realistický rozpočet, ktorý je prijateľný pre všetky strany a v ktorom sa stanovujú výdavkové položky, ktoré sú v súlade s plánovanými opatreniami a ktoré spĺňajú veľmi prísne normy transparentnosti a prehľadnosti.
Ako povedal pán úradujúci predseda Rady, v júli Rada pre všeobecné záležitosti a vonkajšie vzťahy vo svojich záveroch prijala celkový prístup, o ktorom som hovoril.
v mene skupiny PPE-DE. - (SK) Pán predsedajúci, som hrdá na to, že sme v tomto Parlamente boli schopní vypracovať uznesenie, ktoré bude predložené na najbližšej konferencii dohovoru, ktorá sa koná v Madride a ktorú organizuje OSN.
Rovnako som hrdá na to, že, ako som bola práve informovaná, nám španielsky parlament udelil povolenie, čo je úplne výnimočná situácia, za ktoré by som chcela poďakovať pánovi Marínovi, predsedovi španielskeho národného zhromaždenia. Dostali sme slovo a budeme sa prezentovať aj na plenárnom zasadnutí španielskeho parlamentu.
Som však dosť skeptická, pokiaľ ide o tému rozširovania púšte.
Vlastné dokumenty Európskej komisie dokazujú, že pomoc, ktorá bola za uplynulé roky poskytnutá a politika, ktorá sa vykonáva neprinášajú požadované výsledky.
Prečo?
Pretože politika zameraná na boj proti rozširovaniu púšte vyžaduje integrované systémy, pričom je nevyhnutné, aby sa spojili všetky hľadiská, ale žiaľ úrady vyvíjajú činnosť oddelene. Poľnohospodárstvo nespolupracuje so životným prostredím, politika vodného hospodárstva funguje oddelene a v skutočnosti, pokiaľ ide o problémy s rozširovaním púšte, keď sa veľké plochy zeme ponechávajú bez činnosti, sú tieto v prípade regiónu Stredozemia nezvyčajné.
Tá istá európska poľnohospodárska politika spôsobuje, že pôda na juhu a v Európe je ponechaná ladom a SPP bude mať výrazný vplyv na rozširovanie púšte.
Nehovoriac o zmene klímy, oblasti, v ktorej sa napríklad nerieši problém nedostatku vody a topenia sa ľadovcov, ktoré sa už objavujú a budú mať absolútny vplyv na stav pôdy.
Chcela by som preto krajiny upozorniť, že namiesto vykonávania pozorovaní by mali prijať osobitné politiky a realizovať programy, pretože ide skutočne o otázku integrovaných projektov, v ktorých štáty musia riešiť integrované politiky a aktívne politiky.
Domnievam sa, že o rozširovaní púšte vieme všetko, ale robíme len veľmi málo.
Toto je posolstvo, ktoré sprostredkujeme - Európa prispeje k realizácii tejto spoločnej politiky.
v mene skupiny PSE. - (SK) Pán predsedajúci, pán komisár, dámy a páni, podľa Programu Organizácie spojených národov pre životné prostredie ohrozuje rozširovanie púšte štvrtinu plochy zeme, ako aj 250 miliónov ľudí a živobytie viac ako miliardy obyvateľov v 100 krajinách kvôli zníženej poľnohospodárskej a živočíšnej produktivite.
Chudoba, politická nestabilita, odlesňovanie, nadmerné spásanie a nesprávne postupy sú faktormi, ktoré znižujú produktivitu pôdy.
Preto dúfam, že v Madride po viac ako 13 rokoch odkedy vznikol Dohovor OSN o boji proti rozširovaniu púšte, bude medzinárodné spoločenstvo diskutovať o reforme samotného dohovoru, s cieľom začleniť do neho opatrenia, ktoré zefektívňujú boj proti tomuto fenoménu, konkrétne návrh desaťročného strategického plánu, o ktorom sa diskutuje.
Erózia pôdy, nekontrolovaný mestský rozvoj, strata úrodnej pôdy, požiare, odlesňovanie a nadmerné využívanie vodných zdrojov sú niektorými z dôvodov, ktoré vysvetľujú znehodnotenie veľkého množstva vyprahnutej, polovyprahnutej alebo suchej pôdy a tieto príčiny nezadržateľne spôsobujú rastúce rozširovanie púšte na planéte, ktoré sa musíme pokúsiť zastaviť všetkými dostupnými prostriedkami.
Rovnako musíme mať na pamäti, ako pripomenuli aj poslanci, ktorí do tejto diskusie prispeli, že rozširovanie púšte prispieva ku zmene klímy, keďže spôsobuje degradáciu pôdy a stratu vegetácie, ktoré sú prepojené so zvýšením emisií, a preto by bolo veľmi užitočné podporiť politiky zalesňovania, s cieľom obnoviť a zmeniť podmienky vo vyprahnutých oblastiach.
Pokiaľ ide o samotnú Európsku úniu, domnievam sa, že je nevyhnutné, aby bolo prioritne založené európske observatórium pre suchá, opatrenie, o ktorom sme v tomto Parlamente niekoľkokrát diskutovali. Táto inštitúcia by bola centrom znalostí, zmierňovania následkov a monitorovania hrozných účinkov sucha, najmä v južnej Európe.
Bohužiaľ v juhovýchodnom Španielsku si veľmi dobre uvedomujeme rozsah tohto problému, preto navrhujem, aby toto observatórium sídlilo v Tematickom centre pre využívanie pôdy Európskej agentúry pre životné prostredie v Barcelone, ako navrhovala ministerka pre životné prostredie Cristina Narbonová alebo v Stredozemskom centre pre environmentálne štúdie alebo v Centre pre výskum rozširovania púšte, ktoré obidve sídlia vo Valencii, a ktoré zameriavajú svoju viacdisciplinárnu činnosť na oblasti prepojené s rozširovaním púšte a ktoré majú široké medzinárodné skúsenosti.
Domnievam sa, že existuje naliehavá potreba väčšieho zapojenia sa inštitúcií Spoločenstva do oblasti rozširovania púšte, aby Európska únia mohla zohrávať vedúcu úlohu v tejto oblasti, podobne ako to robí v oblasti boja proti zmene klímy.
Na záver by som dodala, že boj proti tomuto problému je veľkou výzvou, nielen z hľadiska životného prostredia, ale aj z hľadiska občianskych a ľudských práv. Mnoho ľudí uteká zo svojich krajín kvôli hladu a chudobe, ktoré sú vo veľkej miere spôsobené rozširovaním púšte.
v mene skupiny Verts/ALE. - (SK) Pán predsedajúci, dámy a páni, chcela by som sa poďakovať pánovi Ouzkému a ostatným za vynikajúci návrh uznesenia.
Podľa Organizácie spojených národov dnes rozširovanie púšte priamo ovplyvňuje 100 až 200 miliónov ľudí.
Predstavuje potenciálne ohrozenie pre viac než miliardu a pravdepodobne až dve miliardy ľudí.
Nejde len o problém rozširovania Sahary a podobné fenomény.
K rozširovaniu púšte, strate úrodných vrstiev pôdy a vegetácie dochádza na celom svete, od španielskeho pobrežia až po čínske roviny.
Rozširovaním púšte je ohrozená takmer tretina zemskej plochy planéty.
Až 40 % ornej pôdy je v súčasnosti vo veľmi zlom stave.
Táto situácia kulminuje v strednej Ázii, kde sú neúrodnými tri štvrtiny pôdy.
Zmena klímy rozširovanie púšte zhoršuje, hoci doteraz to bola najmä činnosť vyvíjaná na mieste, ktorá ho ovplyvňovala, napríklad ťažba dreva a nevhodné poľnohospodárske, zavlažovacie postupy a metódy chovu dobytka.
Zatiaľ čo zmena klímy zhoršuje rozširovanie púšte, rozširovanie púšte zhoršuje zmenu klímy, keďže menej viazaného uhlíka v pôde v konečnom dôsledku vedie k uvoľňovaniu uhlíka do atmosféry.
Pokiaľ nebudeme konať rozumne, konzistentne a rýchlo, môžeme sa ocitnúť v začarovanom kruhu.
Boj proti rozširovaniu púšte súvisí s prevenciou hladomoru a prostredníctvom tej s prevenciou konfliktov.
Minulý rok v júni OSN upozornila, že počas nasledujúcich desiatich rokov môže rozširovanie púští prispieť k vysídleniu 50 miliónov ľudí, najmä v subsaharskej Afrike a strednej Ázii.
Znamenalo by to väčšie množstvo osôb snažiacich sa o nelegálny vstup do Európy.
O kríze v Dárfúre sa hovorí ako o prvom konflikte spôsobenom zmenou klímy.
Nedostatok vody je len jedným z aspektov krízy.
Všeobecne sa uznáva, že dlhotrvajúci nedostatok vody a pokles v produktivite pôdy pomohli rozpútať konflikt.
Ako sa uvádza v uznesení, sú potrebné investície do trvalo udržateľného využívania pôdy.
Opatrenia na prevenciu rozširovania púšte budú oveľa finančne nenáročnejšie, než jej dôsledky.
Odstrašujúcim príkladom v malom meradle sú Veľkonočné ostrovy.
Kedysi na nich existovala prekvitajúca kultúra, avšak po tom, čo boli vyrúbané lesy, bola pôda ochudobnená a ostrovy sa zmenili na suché lúky a kedysi prosperujúca kultúra veľmi rýchlo vyhynula.
Ak sa zachováme rozumne, konzistentne a odhodlane, môžeme zachrániť celé ľudstvo od rovnakého osudu,
v mene skupiny GUE/NGL. - (SK) Pán predsedajúci, dámy a páni, táto ôsma konferencia o rozširovaní púšte je nesmierne významnou príležitosťou, v rámci primeraného fóra, ktorým je OSN, avšak vyžaduje tiež osobitné reakcie na dramatickú situáciu.
Zmena klímy je zrýchľujúcim sa procesom, ktorý prebieha a zasahuje veľmi zraniteľné oblasti, akou je Afrika, avšak nešetrí ani náš kontinent.
Našou budúcnosťou, ale aj našou prítomnosťou, sú hladomor a choroby, migrácia biblických rozmerov a požiare.
Preto musíme urobiť veľké a jasné rozhodnutia.
Prvým je prirodzene realizácia Kjótskeho protokolu a konečne aj podpísanie dohody nahrádzajúcej Kjótsky protokol, ktorá je viacstrannou dohodou, ktorá poskytuje referenčný rámec pre inú budúcnosť.
Sú potrebné aj ďalšie rozhodnutia, aby sme sa dokázali prispôsobiť, s cieľom ochraňovať svoj život.
Ide o skutočnú tragédiu, ktorej meno je voda.
Právo na prístup k vode sa už teraz odopiera a pravdepodobne bude ešte odopreté miliónom ľudí.
Z tohto dôvodu by sme mali protestovať proti procesom na privatizáciu tohto zdroja, ktorý je pre život nevyhnutný.
Prístup k vode by mal byť zaručený a voda by sa mala stať skutočným spoločným aktívom patriacim ľudstvu aj prostredníctvom slávnostnej deklarácie OSN, ktorá následne umožní zaviesť verejné politiky zamerané na zabezpečenie takého práva.
Rovnako je pre boj proti rozširovaniu púšte dôležité usmerniť finančné politiky týkajúce sa klímy.
Napríklad by sa mali podporiť všetky osvedčené postupy umožňujúce zachytávanie CO2 v poľnohospodárstve a lesnom hospodárstve.
Malo by to tiež viesť k preskúmaniu rozhodnutí, napríklad v rámci spoločnej poľnohospodárskej politiky, ktoré podporujú oddelenie výrobných činností, ktoré so sebou nesú riziká rozširovania púšte a požiarov.
Rozhodnutia, akým je intenzívna produkcia biomasy na účely výroby energie, by tiež mali byť prehodnotené.
V Európe je tiež potrebné disponovať osobitnou silnou politikou týkajúcou sa pôdy, ako aj vody a ovzdušia.
Z tohto dôvodu si nesmieme klásť prekážky, ako to v tomto Parlamente robí frakcia Európskej ľudovej strany, namiesto toho by sme mali uvítať rámcovú smernicu o ochrane pôdy, ktorú predložila Komisia.
Stanovuje sa v nej, že pôda by mala byť integrálnou súčasťou politiky týkajúcej sa klímy.
Nedostatok politiky tiež spôsobuje rozširovanie púšte.
Musíme proti nemu bojovať správnou politikou.
Pán predsedajúci, v rámci Európskej únie existujú oblasti, ktoré trpia dlhými obdobiami sucha a ich zničujúcimi vplyvmi každý alebo takmer každý rok. Je preto správne, že sa tento fenomén zohľadňuje pri tvorbe politiky.
V skutočnosti existujú dva dôvody rozširovania púšte, z ktorých jeden je prirodzený a druhý spôsobený človekom.
Sucho je prirodzenou príčinou, ktorá vedie k nízkej kvalite pôdy, najmä v spojení s dôvodmi spôsobenými človekom, akým je zlé hospodárenie s poľnohospodárskou pôdou, lesmi a vodou.
Riziko rozširovania púšte sa potom rýchlo zvyšuje, najmä v európskych stredozemských regiónoch.
V súčasnosti, keď mnohí klimatológovia predpovedajú zvýšenie teploty so zvýšeným rizikom extrémneho sucha, je vhodné prijať preventívne opatrenia na obmedzenie vplyvu sucha vrátane rozširovania púšte.
Podľa môjho názoru sa politika musí zameriavať na prirodzené, ako aj človekom spôsobené príčiny rozširovania púšte.
Pokiaľ ide o prirodzené príčiny, je dôležité využívať dostupné zdroje vody čo najúčinnejším spôsobom.
Tam, kde je to možné sa musí voda uchovávať a je nutné zabrániť vysychaniu pôdy.
Jedným zo spôsobov, akým je to možné dosiahnuť je zabezpečiť riadne lesné hospodárstvo.
Rovnako dôležité je aj správne vodné hospodárstvo.
V tomto prípade sa tiež môžu uplatniť existujúce právne predpisy o vode.
Moja domáca krajina, Holandsko, má národné koordinačné centrum, ktoré začne fungovať, keď sa objaví hrozba sucha a vykonáva opatrenia na regionálnej úrovni.
Rámce môžu byť stanovované na európskej úrovni alebo na úrovni OSN, avšak ich realizácia sa musí vykonávať primárne na národnej a regionálnej úrovni.
Dobrovoľné partnerstvá medzi problémovými oblasťami, ktorých cieľom je vymieňať si skúsenosti s riešeniami problémov sa mi zdajú byť ďalšou účinnou možnosťou.
Môžu mať formu vedomostnej platformy s politickým, ako aj vedeckým vstupom.
Takéto iniciatívy tiež existujú v súvislosti s vykonávaním smernice o hodnotení a riadení povodňových rizík a zdá sa, že majú pozitívny vplyv.
(SK) Pán predsedajúci, dámy a páni, globálne otepľovanie je ohrozením, ktorého dlhodobé následky sú zničujúce.
Toto leto sme boli svedkami účinkov vlny horúčav v Grécku a iných európskych krajinách, povodní vo Veľkej Británii a extrémneho sucha v Rumunsku.
Vplyvy globálneho otepľovania sú čoraz viac citeľné v Rumunsku v Dobrudži, na južnej nížine alebo západnej piesčine.
Pokiaľ ide o globálne otepľovanie bude do roku 2015 Rumunsko spolu so Španielskom, Gréckom a Talianskom medzi krajinami najviac postihnutými zmenou klímy.
Takmer štvrtina rumunského územia v nasledujúcich 20 rokoch vyprahne a množstvo rastlinných druhov vyhynie.
Účinky rozširovania púšte sú už dnes viditeľné.
Situácia Rumunska nie je v Európskej únii jedinečná, a preto musíme konať spoločne na základe zásady solidarity, z ktorej vychádza európsky projekt.
Hodnotenie po 10 rokoch od nadobudnutia platnosti Dohovoru Organizácie spojených národov o boji proti rozširovaniu púšte naznačuje vzrastajúce trendy v oblasti dezertifikácie, pričom chýba reakcia štátov.
Ak nebudú prijaté žiadne opatrenia na odstránenie negatívnych faktorov, rozširovanie púšte nikdy nevymizne, prípadne vzniknú neprimerané náklady na environmentálnu sanáciu.
Vážení kolegovia, prevencia rozširovania púšte je jednoduchšia než jej odstraňovanie.
Efektívne pestovanie plodín, zvýšená pozornosť venovaná zavlažovacím systémom a vypracúvanie stratégií na zabezpečenie pracovných miest v nepoľnohospodárskych oblastiach pre obyvateľov suchých oblastí by mohli predstavovať riešenia na prevenciu rozširovania púšte.
S cieľom zabezpečiť efektivitu úsilia vynakladaného na boj proti rozširovaniu púšte, potrebujeme integrované systémy rozvoja na vnútroštátnej, regionálnej a medzinárodnej úrovni.
Okrem toho musí byť vykonávanie dohovoru byť úzko prepojené s úsilím zameraným na obmedzovanie zmeny klímy.
Vzhľadom na uvedené by som chcela Komisii položiť otázku. Oznámi Komisia na konferencii v Madride zmenu alebo smerovanie stratégie a príjme nové záväzky v mene EÚ, pokiaľ ide o dohovor, s ohľadom na krajiny, ktoré k Únii pristúpili pri poslednom rozšírení?
(SK) V Zelenej knihe o zmene klímy sa upozorňuje na prírodný fenomén, ktorý zmena klímy zhoršuje.
Očakáva sa, že zmena klímy povedie k obmedzeniu zrážok, vyšším teplotám a zvýšenému výskytu vĺn horúčav a období sucha, vedúcim k zvýšenému rozširovaniu púšte.
Na rozdiel od iných prírodných katastrof suchá nemajú dosah na infraštruktúru, ale na výrobu a životné prostredie, ako aj na životy miestnych obyvateľov.
Jedným z vážnych následkov sucha je problém s dodávkami pitnej vody pre obyvateľstvo.
Štúdie dokazujú, že suchá a povodne majú na svedomí viac ľudských životov ako prírodné katastrofy.
Okrem toho 8 miliónov ľudí ročne umrie na choroby súvisiace s pitím nezdravej vody, napríklad na úplavicu, choleru a týfus.
V rozvojových krajinách spôsobuje nedostatok pitnej vody 80 % chorôb a úmrtí.
Viac než 4 500 detí denne umiera na choroby spôsobené nedostatkom vody.
Nebolo náhodou, že neformálne stretnutie ministrov životného prostredia, ktoré sa pred niekoľkými dňami konalo v Lisabone bolo venované problémom nedostatku vody a sucha, ktoré je, okrem iného, jedným z najvážnejších záujmov a priorít Programu portugalského predsedníctva pre životné prostredie, ako už vyhlásil predseda vlády.
Dúfame, že konferencia strán dohovoru prijme vhodné rozhodnutia zamerané na boj proti suchu a rozširovaniu púšte a že európske inštitúcie tiež do tohto boja prispejú.
Na záver by som chcela zhrnúť návrhy, ktoré som predložila v správe o prírodných katastrofách, konkrétne tie, ktoré prijal Európsky parlament. Sú nimi vytvorenie európskeho observatória pre sucho a rozširovanie púšte, s cieľom zhromažďovať informácie a zabezpečiť efektívnejšiu reakciu; vykonávanie opatrení na prevenciu v oblasti riadenia rizika sucha vrátane stratégií zameraných na minimalizáciu výsledných vplyvov a začlenených do stratégií vodohospodárskeho manažmentu povodí.
(SK) Pán predsedajúci, je iróniou osudu, že vedieme túto diskusiu po lete plnom tragických udalostí v južnej Európe.
Tieto katastrofy budú bohužiaľ zohrávať veľkú úlohu v zmene rázu krajiny a vytváraní environmentálnych problémov budúcnosti.
Rozširovanie púšte nie je novým problémom. Prejavuje sa už desiatky rokov.
V minulosti bolo postupné znehodnocovanie úrodnej pôdy komplexným procesom.
Stoja za ním rôzne príčiny a procesy, ktoré sa rôznia v závislosti od klimatických rozdielov.
Napríklad rozširovanie púšte môže zintenzívniť existujúci klimatický trend k väčšiemu suchu alebo sa tento proces môže spustiť z dôvodu zmeny miestnej klímy.
Je dôležité zdôrazniť, že blízkosť púšte nemá na rozširovanie púšte žiadny vplyv.
Nanešťastie sa verejnosť o oblasti, v ktorej prebieha rozširovanie púšte, dozvedá až, keď tento proces výrazne pokročí.
Obyčajne je k dispozícii veľmi málo informácií, na základe ktorých by bolo možné určiť predchádzajúci stav ekosystému alebo mieru degradácie.
Preto musíme byť osobitne obozretní pri rozhodnutiach týkajúcich sa budúcnosti spálenej pôdy v južnej Európe. V blízkej budúcnosti existuje nebezpečenstvo zmeny klímy, ktorá by mohla spôsobiť rozšírenie púšte v postihnutých regiónoch.
Vedci sa tiež snažia zistiť, či je rozširovanie púšte permanentným faktorom v procese globálnej zmeny a hľadajú spôsob a správny čas na zastavenie rozširovania púšte alebo zvrátenie tohto procesu.
Aj toto bude jednou z tém diskusií na Medzinárodnej konferencii OSN.
Efektívnejšie využívanie existujúcich zdrojov vody a kontrola salinizácie sú účinnými nástrojmi pre oblasti, kde je suchá pôda.
Rovnako existujú spôsoby využívania zdrojov povrchovej vody, akou je napríklad dažďová voda.
Okrem vedy možno za užitočný nástroj boja proti rozširovaniu púšte považovať politiku.
Ak chceme zastaviť a zvrátiť degradáciu suchej a polovyprahnutej pôdy, musíme pochopiť akým spôsobom a prečo miera zmeny klímy, rast populácie a výroba potravín ovplyvňujú tieto prostredia.
Najúčinnejším zásahom môže byť len obozretné využívanie najlepších informácií.
Ako záver tejto diskusie sa konferencii OSN predkladá uznesenie o cieľoch Európskej únie.
Dovoľte mi zdôrazniť dva body, ktoré považujem za veľmi dôležité.
V prvom rade je najvyšší čas, aby EÚ začala platiť, ak sa stále chce nazývať "Európskou úniou". Musí vyčleniť právne záväzné financovanie opatrení zameraných na boj proti rozširovaniu púšte.
V druhom rade by EÚ nemala plátať dieru dierou. Nemôže sa prezentovať ako ochranca životného prostredia, ktorý nedokázal presadiť povinné všeobecné nariadenia zakazujúce dovoz nelegálne vyťaženého dreva do EÚ, dreva, ktoré nebolo vyťažené udržateľným spôsobom.
Rozširovanie púšte sa skutočne netýka len Európskej únie, ale celej planéty.
Ak sa teda EÚ hodlá presadiť, musí prijať vhodné kroky a nezúčastniť sa na konferencii v Madride len ako pozorovateľ.
úradujúci predseda Rady. - (SK) Zdá sa mi, že som v tejto diskusii cítil istý smútok, trochu zdesenia a možno aj trochu skepsy zo strany niektorých poslancov, keď sa vyjadrovali k otázke, čo môžeme odteraz robiť, s cieľom bojovať proti suchu a rozširovaniu púšte s ohľadom na to, čo sme v tejto oblasti dodnes vykonali.
Napriek tomu sa domnievam, že podmieňujúce faktory a kontext sa vo výraznej miere od roku 1994 zmenili, najmä v nedávnom období.
Domnievam sa, že zvyšujúce sa povedomie vlád, politikov vo všeobecnosti, občianskej spoločnosti a verejnosti o záležitostiach súvisiacich so zmenou klímy, environmentálnych výzvach, ktorým čelíme, a najmä boji proti rozširovaniu púšte, zmene klímy a nedostatku vody nám pomôže sebavedomo, optimisticky a s novým elánom napredovať v boji proti vážnym environmentálnym problémom, ktorým musíme stále viac a viac čeliť.
Máme tiež dôvody na istú sebaistotu a optimizmus, keď vidíme ako Rada Európskej únie prijíma významné záväzky, dokonca by som povedal veľmi významné záväzky, a preberá vedúcu úlohu na medzinárodnej úrovni v ohlasovaní opatrení zameraných na boj proti zmene klímy a navrhovaní, aby sa stali normami, cieľmi, ktoré by sa malo snažiť dosiahnuť celé medzinárodné spoločenstvo.
Portugalsko v rámci svojho predsedníctva Európskej únie bude prirodzene zohrávať dôležitú úlohu v tejto oblasti, keďže povedieme Európsku úniu na konferenciu na Bali, na ktorej sa budú, ako iste viete, pripravovať rozhodnutia, ktoré by sme mali prijať v tejto oblasti v rámci dohody nahrádzajúcej Kjótsky protokol od roku 2012.
Domnievame sa, že madridská konferencia strán dohovoru o boji proti rozširovaniu púšte by mohla v skutočnosti poskytnúť príležitosť na obnovenie a aktualizáciu záväzkov prijatých v roku 1994.
Dúfame v to.
Stanovili sme tri či štyri priority, o ktorých sa domnievame, že by bolo užitočné ich dosiahnuť.
V prvom rade je naším názorom, že strany dohovoru by mali zlepšiť svoju vnútornú koordináciu, pokiaľ ide o boj proti rozširovaniu púšte, prostredníctvom prijatia integrovanejšieho prístupu k tejto otázke vo všeobecnosti.
Ako uviedla vážená pani poslankyňa, ministri rôznych sektorov často prijímajú domáce opatrenia bez toho, aby sa vopred dohodli na cieľoch, ktoré sa majú plniť, a teda prijímanie rozhodnutí je nesystematické a čiastkové.
Preto by na vnútroštátnej úrovni mala byť koordinácia medzi rôznymi oddeleniami, ktoré sú zodpovedné za túto oblasť, efektívnejšia a účinnejšia.
V tomto Parlamente bolo povedané a povedal som to aj ja vo svojom prvom príspevku, že pre občiansku spoločnosť je veľmi dôležité, aby sa cítila vo väčšej miere začlenená do vykonávania opatrení, ktoré sú potrebné na boj proti rozširovaniu púšte.
Mnohé z problémov sú špecifické, viazané na konkrétne miesto, pričom majú výrazný vplyv na miestne obyvateľstvo a v tomto boji je veľmi dôležité, aby existoval zmysel zodpovednosti za vykonávanie či zohľadnenia politík potrebných na boj proti rozširovaniu púšte.
Rovnako musíme posilniť inštitucionálne mechanizmy na vykonávanie dohovoru.
Rovnako sa domnievame, že na regionálnej a medzinárodnej úrovni je dôležité zintenzívniť takúto spoluprácu, ako aj spoluprácu v boji proti rozširovaniu púšte.
Strany dohovoru majú často tendenciu vnímať vlastné problémy z výlučne vnútroštátneho hľadiska.
Toto je jedna z oblastí, v ktorej sa nám kvôli samotnej povahe riešených problémov zdá, že regionálna a medzinárodná spolupráca je osobitne príhodná.
Na záver by som sa chcel vyjadriť k otázke rozpočtu, ktorá tu bola spomínaná. Otázke vyčlenených rozpočtových prostriedkov.
Ide o dôležitú otázku. Prirodzene, musíme tiež vyčleniť postačujúce finančné prostriedky na to, aby sme umožnili týmto mechanizmom splniť svoje potreby.
Bolo spomenuté zriadenie európskeho observatória pre suchá.
V skutočnosti bolo observatórium jedným z diskutovaných bodov na neformálnom zasadnutí ministrov životného prostredia v Portugalsku a z ich diskusie je možné usúdiť, že zriadenie európskeho observatória pre suchá považujú za dôležité opatrenie na pritiahnutie pozornosti k problémom súvisiacim so suchom, ako aj na vybudovanie modelu, ktorý si vyžadujú opatrenia, ktoré sa musia alebo by sa mohli realizovať, s cieľom bojovať proti suchu.
Ide preto, ako som povedal, o opatrenie, ktoré ministri životného prostredia prijali so záujmom a entuziazmom.
Dúfajme teda, že výsledky madridskej konferencie splnia naše očakávania.
Dámy a páni, bola to veľmi zaujímavá rozprava, do ktorej prispelo päť žien a traja muži, čo by som rád zdôraznil.
Domnievam sa, že je to veľmi dôležité a že to dokazuje, že naše poslankyne sú osobitne dotknuté takouto základnou otázkou.
Aby som rozpravu ukončil, bolo mi predložených sedem návrhov uznesení podľa článku 108 ods. 5 Rokovacieho poriadku.
Rozprava sa skončila.
Hlasovanie sa uskutoční zajtra o 12.00 hod.
(Rokovanie bolo prerušené o 17.15 hod. až do hodiny otázok a pokračovalo o 17.30 hod.)
Hodina otázok pre Radu
Ďalším bodom programu je hodina otázok (B6-0138/2007).
Nasledujúce otázky boli predložené Rade.
Vec: Globálny prístup k prisťahovalectvu
Vzhľadom na závery Rady pre všeobecné záležitosti, ktorá zasadala 17. a 18. júna 2007 v Luxemburgu a zaoberala sa rozšírením a konsolidáciou globálneho prístupu k prisťahovalectvu, ako aj problémami, ktoré predstavuje vykonávanie opatrení stálej medzivládnej spolupráce v tejto oblasti, aké opatrenia môže Rada navrhnúť, s cieľom rozvíjať efektívnejšie politiky Únie vrátane najmä skutočných rozhodovacích právomocí zverených Komisii alebo agentúre Frontex v záležitostiach, akými je zavádzanie pilotných projektov pridruženia?
úradujúci predseda Rady. - (SK) Inštitúcie EÚ vykonávajú série opatrení, ktoré Rada stanovila vo svojich záveroch z 18. júna 2007 v rámci možností svojich právomocí, ktoré im boli udelené na základe zmluvy v spolupráci s členskými štátmi a podľa potreby s príslušnými tretími krajinami.
Zodpovednosť za kontrolu a dohľad nad vonkajšími hranicami náleží členským štátom.
Napriek tomu je v záujme všetkých členských štátov, ktoré sú stranami Schengenskej dohody, nielen krajín, ktoré majú vonkajšie hranice, zabezpečiť, že kontroly vonkajších hraníc sú efektívne. Boli preto prijaté určité opatrenia na podporu solidarity a spolupráce medzi členskými štátmi v tejto oblasti.
Založenie Európskej agentúry pre riadenie operačnej spolupráce na vonkajších hraniciach členských štátov Európskej únie, agentúry všeobecne známej pod názvom Frontex nariadením (ES) č. 2007/2004 bolo dôležitým krokom pri podpore tejto solidarity.
Rovnakým spôsobom bola kapacita agentúry Frontex ďalej posilnená prijatím návrhu nariadenia Európskeho parlamentu a Rady, ktorým sa vytvára mechanizmus na zriadenie rýchlych pohraničných zásahových tímov z 12. júna tohto roku, ako aj zriadenie centralizovanej databázy dostupného technického zariadenia, známej ako "toolbox" počas roku 2007, ktorú spravujú členské štáty a môžu ju sprístupniť iným členským štátom.
Začiatok spoločných operácií a pilotných projektov je naviazaný na dohodu príslušných členských štátov.
Rýchle pohraničné zásahové tímy sa stanovujú na žiadosť predloženú jedným alebo viacerými členskými štátmi.
Frontex tieto činnosti koordinuje.
V súčasnosti neplánujeme rozšíriť rozsah rozhodovacích právomocí Komisie alebo agentúry Frontex v tejto súvislosti.
Okrem toho schválenie Rozhodnutia Európskeho parlamentu a Rady č. 574/2007/ES, ktorým sa zriaďuje Fond pre vonkajšie hranice na obdobie rokov 2007 až 2013 ako súčasť všeobecného programu Solidarita a riadenie migračných tokov je ďalším dôležitým krokom na podporu solidarity a zavedú sa ním nové prostriedky na rozšírenie finančnej pomoci členským štátom, ktoré uplatňujú ustanovenia Schengenskej dohody na svojich vonkajších hraniciach.
(SK) Pán úradujúci predseda, veľmi pekne vám ďakujem za informácie, ktoré ste mi poskytli.
Som si vedomý ústavných obmedzení rozvoja týchto opatrení na spoluprácu, ako aj neochoty mnohých členských štátov prijať silnejšie záväzky, vždy však podstupujeme riziko, že slová Európskej únie nepotvrdia fakty, a to najmä v oblasti fungovania mechanizmu agentúry Frontex.
V dôsledku striktne medzivládnej a dobrovoľnej povahy spolupráce sú často slová Európskej únie len slovami, inak povedané program sa začne vykonávať a je prerušený pretože buď vlády nedodali materiálne zdroje, alebo ich aj poskytli, ale žiadajú ich späť, čo znamená, že v konečnom dôsledku máme opakované vyhlásenia, ktoré sú pre verejnosť naozaj sklamaním, v ktorých oznamujeme, že finančné prostriedky boli odobrané hneď po tom, ako sa operácia začala alebo len veľmi krátko počas jej priebehu.
Dúfam, že predsedníctvo posilní konsolidáciu systému, ktorý umožní, aby sa tento typ operácie mohol vykonávať na trvalejšej báze.
úradujúci predseda Rady. - (SK) Chápem vaše znepokojenie.
V každom prípade aj tu by sme myslím mali brať do úvahy pozitívum dosiahnutého pokroku.
Ak zohľadníme to, kde sme začali a k čomu sme dospeli, je podľa môjho názoru zriadenie agentúry Frontex pokrokom a krokom vpred v spolupráci v rámci Európskej únie v oblasti záležitostí týkajúcich sa riadenia vonkajších hraníc.
Môžeme, ak si to členské štáty želajú, ako ste uviedli, rozvinúť právomoci a schopnosti agentúry Frontex.
Avšak domnievam sa, že slovo platí aj tu a nie je to medzivládne slovo, ale základné slovo, slovo, na ktorom dovolím si tvrdiť stojí Únia a tým slovom je solidarita.
V tejto záležitosti sa tiež musíme spoľahnúť na solidaritu, solidaritu s členskými štátmi, ktoré by ju mohli niekedy potrebovať.
Toto slovo, pre ktoré neexistuje náhrada, je slovom, ktoré neoznačuje medzivládnu situáciu, ale úniu.
(SK) Pán úradujúci predseda, chcel by som byť konkrétnejší.
Myšlienka agentúry Frontex je úžasná, avšak jej realizácia je slabá.
Jedným z dôvodov tejto situácie je skutočnosť, že členské štáty neposkytujú zamestnancov a zariadenie, ktoré prisľúbili.
Pán Frattini zistil, že bolo poskytnutých 10 %.
Chcel by som, aby ste mne a Parlamentu povedali, koľko zamestnancov a aké technické zariadenie prisľúbené ktorými členskými štátmi boli do dnešného dňa dodané a čo ešte chýba a aké opatrenia plánujete stanoviť na zabezpečenie toho, aby v konečnom dôsledku všetky členské štáty poskytli, čo prisľúbili, aby agentúre Frontex umožnili celoročné fungovanie.
Rovnako chápem otázku váženého pána poslanca.
Musíme mať na zreteli záväzky, ktoré sme prijali v rámci oblasti agentúry Frontex, či už pokiaľ ide o zariadenie, financovanie alebo personál a svoje záväzky musíme dodržiavať. Chcel by som zdôrazniť, že predsedníctvo nezabudlo na tieto aspekty upozorniť.
Ak nie sme schopní plniť záväzky, potom to musíme prioritne napraviť.
Je to jediný spôsob, akým umožníme agentúre Frontex efektívne vykonávať úlohu a právomoci, ktoré jej boli zverené.
(SK) Chcel by som sa opýtať, či sa zvažovalo zapojenie malých a stredných podnikov. V konečnom dôsledku tieto vo výraznej miere prispievajú k zamestnanosti v Európe.
Chcel by som sa tiež opýtať na rozsah, do akého, ako vidíme v Spojených štátoch amerických, prináša najmä zamestnávanie žien opatrenia do lisabonského programu.
Prijala Rada na základe toho príslušné predbežné opatrenia na integráciu pracovníkov?
Pokiaľ ide o rozdiely v zaobchádzaní s mužmi a ženami v oblasti zárobkovej činnosti, boli schválené základné právne predpisy vrátane istých smerníc, v ktorých sa stanovuje rovnaké zaobchádzanie, pokiaľ ide o odmenu, prístup k zamestnaniu, odbornú prípravu, kariérny rast a pracovné podmienky.
Okrem toho sú Komisia a Eurostat zodpovední za monitorovanie situácie v tomto sektore v rôznych častiach Európskej únie.
Je evidentné, že s cieľom formulovať politiky, existuje základná potreba vysokokvalitných údajov z celej Európskej únie.
V tejto súvislosti ma teší, že môžem upozorniť na dohodu, ku ktorej nedávno dospeli Rada a Parlament o zriadení Inštitútu pre rodovú rovnosť, ktorý bude pôsobiť presne v tejto oblasti.
Pokiaľ ide o aktualizáciu pracovnoprávnych predpisov, môže Rada prijať opatrenia len na základe legislatívneho návrhu Komisie.
V každom prípade však Rada tiež uplatňuje otvorenejšie metódy koordinácie v rámci Európskej stratégie zamestnanosti.
V tejto oblasti politiky sa momentálne zameriavame na nedávne oznámenie Komisie o flexiistote, v ktorom sa konkrétne uvádza rodová rovnosť ako jedna z možných spoločných zásad, ktoré by mohli byť prijaté na úrovni Európskej únie.
Rovnako nás teší skutočnosť, že Európska rada sa na svojom jarnom zasadnutí v roku 2007 dohodla na zriadení rodinnej aliancie, ktorá by mala slúžiť ako platforma na výmenu stanovísk a znalostí osvedčených postupov a politík zameraných na rodinu.
Pokiaľ ide o otázku zavedenia ochranných doložiek určených na ochranu materstva a zlúčenie pracovného a rodinného života v súkromnom sektore, teší ma, že vám môžem spomenúť dôležité smernice, ktoré sú už schválené a týkajú sa materskej dovolenky a ochrany materstva a novorodencov na pracovisku.
(SK) Pán predsedajúci, chcela by som sa poďakovať pánovi úradujúcemu predsedovi Rady za opätovné pripomenutie opatrení, ktoré, ako vieme, boli prijaté v záujme rovnosti.
Pýtam sa na pozitívnu diskrimináciu v právnych predpisoch niektorých členských štátov.
Napríklad pre matky sú stanovené nižšie limity na dôchodkové práva. Odsúdi to dnes Európska komisia, ktorá tieto členské štáty žaluje na Európskom súde?
Rozhodne Rada v prospech takejto pozitívnej diskriminácie?
úradujúci predseda Rady. - (SK) Pozorné preskúmanie programov nemeckého, slovinského a portugalského predsedníctva dokazuje, že sociálne otázky, osobitne záležitosti rodovej rovnosti a ochrany rodiny, sú veľmi vysoko v našom rebríčku priorít.
V spolupráci s Komisiou a každý z nás v rámci vlastnej sféry zodpovednosti, samozrejme, budeme predkladať opatrenia, ktoré môžu byť vo väčšej miere týmto otázkam naklonené a môžu v skutočnosti odrážať naše záujmy v sociálnej oblasti.
Tieto záujmy sú v modernej spoločnosti, akou je EÚ prvoradé, pričom sa zohľadňujú príslušné právomoci EÚ a členských štátov.
Dovoľte mi ubezpečiť váženú pani poslankyňu, že sociálne otázky, najmä tie, ktoré sa týkajú ochrany rodiny, sú prioritami všetkých troch predsedníckych krajín a v tomto osobitnom prípade, portugalského predsedníctva.
Dúfam, že v decembri nebudete sklamaná výsledkami dosiahnutými v tejto oblasti.
(SK) Už v roku 1975 Európska únia prijala právne predpisy zakazujúce diskrimináciu v stanovovaní mzdy a požadujúce, aby muži a ženy dostávali rovnakú odmenu za rovnakú prácu.
Hoci prešlo 30 rokov, tieto právne predpisy ešte stále neboli vykonané.
Chcela by som od Rady, aby sa k tomu vyjadrila.
Môžu sa členské štáty sami rozhodnúť, ktoré predpisy budú vykonávať a ktoré nebudú?
Aká je situácia v Portugalsku?
úradujúci predseda Rady. - (SK) Opäť by som chcel zdôrazniť, čo spadá do právomoci EÚ, konkrétne politika a legislatíva, a čo je zodpovednosťou členských štátov, a to sa musí zohľadniť, a chcel by som povedať, že rodová rovnosť je pre Portugalsko prioritnou otázkou.
Rovnako musím povedať, že v EÚ a v osobitnom prípade novej reformnej zmluvy, ako už bolo uvedené v ústavnej zmluve, je rovnosť pre nás základnou a prvoradou záležitosťou v európskej integrácii a je súčasťou acquis, a tých základných zásad, ktoré budú vždy určite medzi našimi prvoradými prioritami.
Vec: Palestína
Aká je súčasná pozícia Rady, pokiaľ ide o priamu komunikáciu so zástupcami zvolenými Palestínčanmi, ktorí vykonávajú službu v samospráve v Gaze?
úradujúci predseda Rady. - (SK) Chcel by som tomuto Parlamentu pripomenúť, že Rada vo svojich záveroch z 23. a 24. júla 2007 opätovne vyjadrila svoju plnú podporu prezidentovi Abbasovi a vláde premiéra Fayyada.
Rada opätovne potvrdila svoje stanovisko k udalostiam v Gaze. Jediný spôsob, akým je možné dosiahnuť palestínske národné ciele mierovo, zákonne a demokraticky je prostredníctvom zmierenia a národnej jednoty založenej na mierovom programe, ktorý navrhol prezident Abbas.
Rada tiež vyhlásila, že EÚ nesúhlasí so žiadnym rozdelením palestínskych území a potvrdila, že EÚ je pripravená spolupracovať so všetkými palestínskymi stranami, ktorých politika a činnosť reflektujú zásady štvorky.
EÚ obnovila vzťahy s inštitúciami palestínskej samosprávy.
Začali sme poskytovať priamu finančnú a technickú pomoc palestínskej vláde.
Vo svojich záveroch z 23. a 24. júla 2007 Rada potvrdila svoj sľub pomôcť pri zriaďovaní inštitúcií a hospodárstva budúceho Palestínskeho štátu a zdôraznila potrebu plne rozvinúť hospodárstvo v palestínskych okupovaných územiach vrátane podpory spolupráce s palestínskym súkromným sektorom.
Rada potvrdila podporu pre palestínsku civilnú políciu prostredníctvom zmobilizovania policajnej misie EÚ na palestínskych územiach EUPOL COPPS.
Komisia tiež vyzvala Izrael, aby vytvoril podmienky potrebné pre takúto misiu.
(EN) Od volieb v Palestíne bolo politikou Európskej únie odmietanie rozhovorov so zvolenými zástupcami prepojenými s hnutím Hamas.
Zakaždým, keď Hamas urobil gesto, ktoré bolo možné interpretovať ako ústretové, zabuchli sme mu pred nosom dvere.
Z rozhovorov s niektorými kolegami úradujúceho predsedu v Lisabone viem, že v jeho vláde sú poslanci, ktorí sú presvedčení, že táto politika bola katastrofálnym zlyhaním.
V tomto prípade je však jeho povinnosťou hovoriť v mene Rady a obhajovať neobhájiteľné.
Mohol by povedať Parlamentu, v čom bola podľa Rady jej politika úspešná?
úradujúci predseda Rady. - (SK) Chcel by som zdôrazniť, že štvorka pre mier na Strednom východe sa nedávno stretla v Lisabone.
Sme presvedčení a veríme, že sme schopní navrhnúť opatrenia v rámci rozsahu pôsobnosti štvorky, ako aj v rámci rozsahu pôsobnosti Európskej únie, ktoré môžu napomôcť pokroku v rámci mierového procesu na Strednom východe.
Situácia v tomto regióne sa za dlhé roky nezmenila a vieme, že ide o komplexnú a náročnú situáciu, ktorú nie je možné vyriešiť zo dňa na deň.
Domnievame sa však, že dnes by mohli byť priaznivé politické podmienky, ktoré by nám umožnili dosiahnuť pozitívne výsledky.
Portugalské predsedníctvo, ako aj Rada Európskej únie, hodlajú v tejto činnosti pokračovať.
Musíme sa chopiť príležitosti v správnu chvíľu.
Musíme využiť výhodu politického kontextu a prioritne vyriešiť tento problém, ktorý si myslím, že v tejto chvíli cítime vo vzťahu k mierovému procesu na Strednom východe.
Musíme byť realistickí, avšak optimistickí a nesmieme sa zamýšľať nad tým, že by sme sa vzdali.
(EN) Dovoľte mi preformulovať veľmi dobrú otázku pána Daviesa.
Verí Rada, že môžeme dosiahnuť pokrok na Strednom východe bez rokovaní s Hamasom?
Pokiaľ sa Hamas nezapojí do rozhovorov, štvorka sa môže stretávať donekonečna, ale riešenie nenájde.
Pripúšťa Rada, že raz bude musieť na vyriešenie tejto situácie rokovať tvárou v tvár s Hamasom?
úradujúci predseda Rady. - (SK) Ako viete, Rada schválila zásady a smerovanie politiky pre mierový proces na Strednom výhode, ktorých sa hodlá pridržiavať. Verí týmto zásadám a smerovaniam politiky, ktoré formujú jej politickú činnosť a hodlá pri nich zostať.
Keďže autor nie je prítomný, otázka č. 4 sa vynecháva.
Vec: Pomoc pre obchod
Je potrebné poblahoželať fínskemu a nemeckému predsedníctvu za to, akú prioritu určili pomoci pre obchod.
Aké kroky hodlá prijať portugalské predsedníctvo, s cieľom zabezpečiť, že výdavky Komisie, a najmä členských štátov, na pomoc spojenú s obchodom budú pokračovať správnou cestou smerom k cieľu 1 miliardy EUR ročne do roku 2010?
Pokúsilo sa predsedníctvo naozaj preskúmať alebo bude žiadať objasnenia od jednotlivých krajín týkajúce sa záväzku financovania, prijatom v rámci plnenia cieľa 1 miliardy EUR?
Ako hodlá portugalské predsedníctvo zabezpečiť, že členské štáty a Komisia poskytnú primeranú pomoc v tých oblastiach pomoci pre obchod, ktoré určila pracovná skupina WTO pre pomoc obchodu v roku 2006, akými sú úpravy súvisiace s obchodom a infraštruktúra prepojená s obchodom, ktoré nespadajú do vymedzenia pomoci súvisiacej s obchodom, a teda ani do cieľa 2 miliárd EUR?
úradujúci predseda Rady. - (SK) Portugalské predsedníctvo je pevne odhodlané pokračovať v práci, ktorú úspešne vykonávali fínske a nemecké predsedníctvo a vykonávať závery týkajúce sa pomoci obchodu, ktoré schválila Rada 15. mája 2007, najmä pokiaľ ide o ukončenie pomoci EÚ pre obchodnú stratégiu v čase, keď bude mať byť začlenená do najbližšieho globálneho hodnotenia WTO pomoci pre obchod, ktoré sa má konať v novembri 2007.
Jedným z cieľov predsedníctva je konkrétne na októbrovom stretnutí Rady pre všeobecné záležitosti a vonkajšie vzťahy dospieť k dohode o stratégii EÚ pomoci pre obchod vrátane navrhnutia osobitných krokov určených na dosiahnutie cieľa 2 miliárd EUR stanoveného pre pomoc súvisiacu s obchodom do roku 2010, konkrétne cieľa 1 miliardy EUR od členských štátov, aby sa splnili potreby určené rozvojovými krajinami.
Predsedníctvo je presvedčené, že tento cieľ bude dosiahnutý.
Cieľom stratégie je tiež prispieť k širšiemu programu pomoci pre obchod a k určeniu opatrení, ktoré je potrebné vykonávať.
Preto portugalské predsedníctvo 5. júla 2007 predložilo návrh stratégie EÚ pomoci pre obchod, o ktorej v súčasnosti diskutuje Rada v príslušnom zložení.
Návrh stratégie je potrebné vnímať v kontexte plnenia odporúčaní, ktoré v roku 2006 predložila pracovná skupina WTO pre pomoc pre obchod.
(EN) Som veľmi povzbudený odpoveďou úradujúceho predsedu a želám mu všetko dobré na októbrové stretnutie.
Dúfam, že dostane úspešný balík.
Ak áno, mohol by zvážiť, či by koncom roka zverejnil, koľko každý z jednotlivých členských štátov prispel vo forme pomoci pre obchod?
Vieme, že miliarda eur Komisie je veľmi transparentná a je veľmi dobre vidieť, na aké účely sa používa.
Nie je však natoľko jasné, odkiaľ má pochádzať 1 miliarda EUR od členských štátov, či sa to skutočne deje a od koho pochádza.
Mohla by Rada pouvažovať nad tým, aby v novembri alebo v decembri tieto informácie zverejnila?
úradujúci predseda Rady. - (SK) Ďakujem váženému pánovi poslancovi za jeho podporu a dôveru.
Predsedníctvo a Rada prijmú vhodné opatrenia v tejto záležitosti v súlade s uplatniteľnými postupmi, podmienkami a právnymi ustanoveniami.
Vec: Politika Severná dimenzia
Portugalské predsedníctvo Rady vyhlásilo, že sa bude usilovať o podporu spolupráce EÚ s krajinami stredozemského regiónu.
Keďže EÚ má aj Severnú dimenziu, akým spôsobom hodlá Rada zároveň podporovať politiku EÚ Severnej dimenzie a jej realizáciu?
úradujúci predseda Rady. - (SK) Politiku Severnej dimenzie vykonávame od začiatku tohto roku na základe dvoch dokumentov prijatých na samite pre Severnú dimenziu, ktorý sa v novembri 2006 konal v Helsinkách.
Dokument týkajúci sa politického rámca a politické vyhlásenie prijaté v Helsinkách predstavujú prelom v oblasti Severnej dimenzie, do tej miery, že sa nimi transformovala politika na spoločnú politiku všetkých partnerov Severnej dimenzie, ktorými sú EÚ, Rusko, Nórsko a Island.
Spoločné prijatie novej politiky je kľúčovým cieľom a zahŕňa plnú účasť Ruska vo všetkých štruktúrach a činnostiach Severnej dimenzie.
Do procesu budú začlenení aj ostaní hlavní účastníci a subjekty Severnej dimenzie, najmä štyri severné regionálne rady a medzinárodné finančné inštitúcie.
Severná dimenzia teraz predstavuje stálu platformu na diskusiu o záležitostiach a záujmoch severu.
Portugalské predsedníctvo bude určite pokračovať v činnosti v tejto oblasti.
Stretnutie riadiacej skupiny je naplánované na koniec septembra začiatok októbra a malo by sa konať v Reykjavíku.
Cieľom riadiacej skupiny je zabezpečiť kontinuitu medzi stretnutiami ministrov a stretnutiami vyšších úradníkov.
Stretnutie vyšších úradníkov je naplánované počas portugalského predsedníctva na 21. novembra a bude sa konať v Rusku.
Ako krajina Stredozemia by Portugalsko chcelo byť svedkom intenzívnejšej a širšej politickej diskusie s našimi partnermi z južných brehov Stredozemného mora v rámci kontextu partnerstva Euromed.
EÚ a krajiny partnerstva Euromed spájajú spoločné záujmy a čelia podobným výzvam.
Je v našom vlastnom záujme, aby sme rozšírili spoluprácu EÚ s týmito krajinami, najmä pokiaľ ide o otázku prílivu migrantov a sociálneho rozvoja.
Zároveň musíme pokračovať v realizácii novej politiky Severnej dimenzie.
Podobne ako v prípade partnerstva Euromed sa môže veľmi veľa dosiahnuť prostredníctvom praktickej spolupráce založenej na dobrých susedských vzťahoch, partnerstve rovnosti, spoločnej zodpovednosti a transparentnosti.
(SK) Pán úradujúci predseda Rady, úloha Ruska je v rozvoji Severnej dimenzie kľúčová.
Vzťahy Európskej únie a Ruska sú v tejto súvislosti dôležité.
Hodlá predsedníctvo túto jeseň podporovať rozhovory s Ruskom o dohode o partnerstve a spolupráci?
úradujúci predseda Rady. - (SK) Ako viete, portugalské predsedníctvo počas svojho funkčného obdobia plánuje zorganizovať v Mafre, meste neďaleko od nášho hlavného mesta Lisabonu, samit s Ruskom.
Dúfame, že sa počas tohto samitu budeme venovať všetkým záležitostiam týkajúcim sa spolupráce a vzťahov EÚ - Rusko v rámci hospodárskej, vedeckej a kultúrnej oblasti, ako aj v oblastiach, ktoré sa priamo dotýkajú slobody pohybu osôb v európskom priestore.
Považujeme za dôležité a strategické vytvoriť vzájomne výhodný a prospešný vzťah s Ruskom založený na spoločných zásadách a hodnotách.
Vec: Agentúra Frontex
Aké má Rada za uplynulých niekoľko mesiacov skúsenosti s agentúrou Frontex a aké je jej stanovisko k myšlienke jej postupnej transformácie na skutočnú službu európskych hraníc vytvorenú podľa modelu nemeckej hraničnej polície?
úradujúci predseda Rady. - (SK) Cieľom Európskej agentúry pre riadenie operačnej spolupráce na vonkajších hraniciach členských štátov Európskej únie, známej pod názvom agentúra Frontex, zriadenej nariadením (ES) č. 2007/2004, ktoré som už spomínal, je skvalitniť integrované riadenie na vonkajších hraniciach EÚ.
Úloha a funkcie agentúry Frontex sú stanovené v nariadení, v ktorom sa zohľadňuje skutočnosť, že členským štátom je ponechaná zodpovednosť za kontrolu vonkajších hraníc a dohľad nad nimi.
Nedávno boli právomoci agentúry Frontex posilnené schválením návrhu nariadenia Európskeho parlamentu a Rady, ktorým sa vytvára mechanizmus na zriadenie rýchlych pohraničných zásahových tímov z 12. júna 2007.
Európska rada vo svojich záveroch z júna 2007 uvítala dohodu dosiahnutú v otázke rýchlych pohraničných zásahových tímov a spustenie Európskej hliadkovej siete a vytvorenie centra technického zariadenia, ktoré sprístupnili členské štáty a ktoré je prístupné členským štátom.
V súčasnosti neexistujú žiadne iné návrhy na zmenu a doplnenie nariadenia o agentúre Frontex.
V Haagskom programe, ktorým sa posilňuje sloboda, bezpečnosť a spravodlivosť, je Komisia vyzvaná, aby Rade predložila hodnotenie agentúry do konca roku 2007.
V tomto hodnotení by mali byť zanalyzované funkcie agentúry a uvedené, či by mala prebrať iné zodpovednosti týkajúce sa aspektov riadenia hraníc.
(SK) V menšej miere ma zaujímalo nariadenie, šlo mi skôr o víziu.
V roku 1998 som predložil tomuto Parlamentu správu o rozšírení a vnútornej bezpečnosti, v ktorej som navrhoval zriadenie európskej hraničnej služby.
Na samite v Tampere sa o tejto myšlienke diskutovalo spolu s návrhom na zriadenie európskej policajnej akadémie.
Agentúra Frontex bola vytvorená ako prvotný krok týmto smerom.
Súhlasí predsedníctvo Rady s perspektívou ďalšieho rozvoja agentúry Frontex a zásahových skupín do skutočnej európskej hraničnej služby určenej na ochranu našich vonkajších hraníc?
Domnievam sa, že agentúra Frontex rozvinie a rozšíri svoje zodpovednosti v súlade s potrebami, a samozrejme vôľou, členských štátov.
Vec: Skvalitnenie policajnej spolupráce
Aké sú zámery portugalského predsedníctva, pokiaľ ide o napredovanie v oblasti dvoch dôležitých návrhov Komisie určených na zvýšenie bezpečnosti občanov EÚ, ich ochrany pred zločinom a terorizmom, konkrétne KOM(2005) 0317 v konečnom znení o zlepšení policajnej spolupráce medzi členskými štátmi na vnútorných hraniciach a KOM(2005) 0490 v konečnom znení o výmene informácií na základe zásady dostupnosti?
Nie všetky prvky týchto dvoch návrhov boli začlenené do rozhodnutia z Prüm, a teda sa pýtam, či sa predsedníctvo nedomnieva, že neschopnosť členských štátov prijať ich vysiela negatívny signál o význame a naliehavosti, s ktorými riešia problém cezhraničného vynucovania práva?
úradujúci predseda Rady. - (SK) Predsedníctvo súhlasí, že zlepšenie cezhraničnej spolupráce na účely vynucovania práva nie je len dôležitou a naliehavou otázkou, ale aj výzvou.
Návrh rozhodnutia Rady o posilnení cezhraničnej spolupráce, najmä v oblasti boja proti terorizmu a cezhraničnému zločinu, známe rozhodnutie z Prüm, v prípade ktorého Rada dosiahla politickú dohodu v júni 2007, predstavuje významný pokrok v oblasti vykonávania zásady dostupnosti a posilňovania cezhraničnej policajnej spolupráce, najmä prostredníctvom spoločných operácií a poskytovania pomoci pri hromadných podujatiach, katastrofách a vážnych nehodách.
Predsedníctvo sa domnieva, že rozhodnutie z Prüm by sa malo vykonávať čo najskôr, s cieľom umožniť dosiahnuť hmatateľné výsledky.
Predsedníctvo preto hodlá zacieliť svoje úsilie na prácu na dosiahnutí tohto pokroku v nasledujúcich niekoľkých mesiacoch prostredníctvom práce na návrhu rozhodnutia Rady, ktorým sa vykonáva rozhodnutie z Prüm.
Predsedníctvo súhlasí s váženou pani poslankyňou v skutočnosti, že nie všetky body z dvoch návrhov Komisie, z ktorých jeden sa týka zlepšovania policajnej spolupráce a druhý zásady dostupnosti, boli začlenené do rozhodnutia z Prüm.
Napriek tomu bola významná časť návrhu Komisie o policajnej spolupráci do rozhodnutia z Prüm začlenená a predsedníctvo nemá dôvod sa domnievať, že opätovné otvorenie diskusie týkajúcej sa tých ostatných častí by viedlo k inému výsledku, aký bol dosiahnutý v apríli 2006.
Zatiaľ čo v návrhu Komisie o zásade dostupnosti sa stanovujú všeobecné zásady a uvádza sa v ňom šesť typov údajov, v rozhodnutí z Prüm sú to v skutočnosti len údaje o DNA, odtlačky prstov a registračné údaje vozidla.
Predsedníctvo sa domnieva, že postupné vykonávanie zásady dostupnosti je najrealistickejším a najpraktickejším a patrí medzi prístupy, u ktorých je najpravdepodobnejšie, že v krátkodobom horizonte povedú k dosiahnutiu výsledkov v oblasti každodennej policajnej spolupráce a zlepšovania bezpečnosti občanov EÚ.
Predsedníctvo sa domnieva, že tieto praktické výsledky vyšlú pozitívny signál, pokiaľ ide o význam a naliehavosť pripisovaných cezhraničnej spolupráci, čím dokážu, že praktická spolupráca je možná a vykonáva sa, aj keď len čiastočne.
Neznamená to, že by sme mali prestať vyvíjať úsilie na dosiahnutie ešte užšej spolupráce v oblasti vynucovania práva, najmä prostredníctvom prvkov obsiahnutých v návrhoch Komisie.
Dúfame, však, že toto sa dá dosiahnuť na základe výsledkov, ktoré sa dodnes dosiahli, ako aj tých, ktoré vyplývajú z vykonávania rozhodnutia z Prüm.
(EN) Vážený pán predsedajúci, môže teda Rada potvrdiť, že rozhovory v Rade o princípe dostupnosti a o opatrení policajnej spolupráce boli pozastavené?
Uznali ste, že Prümská zmluva je menej ambiciózna než ktorákoľvek iná, takže ste ich pozastavili?
Prečo môže Rada naďalej uzákoňovať niečo, čo narúša osobné súkromie ľudí, ale nemôže sa dostať k podstate spolupráce medzi policajnými orgánmi?
Samozrejme, že jednou z prekážok je nedostatok celkového rámca na ochranu údajov.
Nemecké predsedníctvo nám sľúbilo, že taký nástroj prijme tento rok.
Pokročilo portugalské predsedníctvo v tejto oblasti a aké sú hlavné prekážky?
Rada a členské štáty musia pokračovať v praktickej spolupráci v rámci pevného rámca na ochranu údajov.
úradujúci predseda Rady. - (SK) Portugalské predsedníctvo v tejto oblasti pôsobí ambiciózne, avšak zároveň realisticky.
Keď zvažujeme prijaté opatrenia alebo opatrenia, ktorých prijatie navrhujeme, vždy sa zameriavame na východiskový bod a želaný cieľ a v skutočnosti v tejto záležitosti policajnej spolupráce sa domnievam, že sme dosiahli významný a výrazný pokrok v porovnaní s bodom, kde sme začínali.
Možno nie pokrok, ktorí si mnohí želali, ale opatrenia v tejto oblasti sa prijímali a prijímajú, ak si to želajú členské štáty.
Portugalské predsedníctvo teda podporí, rozvinie a bude vykonávať opatrenia, ktoré boli schválené a ktoré podľa nášho názoru predstavujú pozitívny pokrok v oblasti policajnej spolupráce v porovnaní s predchádzajúcou situáciou.
Vec: Ekumenická povaha patriarchátu Konštantínopolu
Mnohé udalosti naznačujú, že turecké úrady sa pokúšajú spochybniť ekumenickú povahu patriarchátu Konštantínopolu.
Napríklad minister zahraničných vecí vyslovene vylúčil možnosť uznania ekumenickej povahy patriarchátu Konštantínopolu tureckou vládou.
Okrem toho bolo tureckým úradníkom zakázané zúčastniť sa na recepcii usporiadanej patriarchátom Konštantínopolu, pretože v pozvánke sa patriarcha označuje za ekumenického.
Okrem toho nová vnútroštátna bezpečnostná politika Turecka stanovuje, že sa "musí zabrániť akémukoľvek pokusu o prekročenie súčasného statusu patriarchátu" a na záver 26. júna 2007 turecký najvyšší súd vydal rozhodnutie, v ktorom tvrdí, že patriarchát Konštantínopolu nie je ekumenický a že patriarcha je hlavou gréckej ortodoxnej komunity Istanbulu.
Vyjadrí sa Rada, či je postoj tureckých úradov voči patriarchátu Konštantínopolu v súlade s kodanskými politickými kritériami a záväzkami Turecka, ktoré vyplývajú z predvstupového procesu?
Aké vyšle signály k tureckým úradom?
úradujúci predseda Rady. - (SK) Rada pri viacerých príležitostiach zdôraznila význam, ktorý pripisuje záležitosti náboženskej slobody v Turecku.
Okrem problematiky možnosti zvolenia cudzích duchovných za vodcov náboženských komunít čelia náboženské menšiny a spoločenstvá stále ťažkostiam súvisiacim s právnou subjektivitou, majetkovými právami, školami, vnútorným riadením a prípravou, povoleniami na pobyt a pracovnými povoleniami týkajúcimi sa tureckých a netureckých cirkví.
V tomto kontexte sa musia vnímať aj osobitné problémy, ktorým čelí ortodoxný patriarchát, najmä pokiaľ ide o používanie cirkevného titulu ekumenický patriarcha.
Táto situácia by sa nemala dotýkať práv zaručených v Európskom dohovore o ľudských právach.
Náboženská sloboda je základnou oblasťou, v ktorej je naliehavo potrebné pokročiť. Požaduje sa aj osobitná činnosť zameraná na prijatie a vykonávanie primeraných právnych predpisov v súlade s Európskym dohovorom o ľudských právach a s judikatúrou Európskeho súdu pre ľudské práva.
Konkrétnejšie vo vzťahoch Európskej únie a Turecka je jednou z krátkodobých priorít prijatie právnych predpisov, ktoré sú v súlade s príslušnými európskymi normami a poskytujú riešenie všetkých ťažkostí, s ktorými sa stretávajú menšinové a nemoslimské náboženské komunity.
Podobne je nutné rozvinúť spoločenskú toleranciu.
V tejto súvislosti môžem ubezpečiť váženého pána poslanca, že otázka náboženskej slobody bude naďalej podrobne monitorovaná v rámci prístupových rokovaní v kontexte kapitoly 23, Súdne a základné práva, a v rámci prebiehajúceho procesu reforiem v Turecku a bude rozšírená na všetky úrovne, kdekoľvek to bude nutné.
Bol to aj prípad posledného stretnutia ministerskej trojky medzi Európskou úniou a Tureckom, ktoré sa konalo 4. júna v Ankare.
(SK) Pán úradujúci predseda Rady, za dve a pol minúty, počas ktorých ste hovorili, ste potvrdili existenciu problému, na ktorých som upozorňoval mojej otázke, avšak neprijali ste jasné stanovisko.
Komisár Rehn 22. augusta vo svojom prejave v mene Komisie vyhlásil, že patriarchovi a patriarchátu musí byť umožnené slobodné používanie cirkevného titulu "ekumenický" a dodal, že Turecko musí zabezpečiť, že nemoslimské komunity budú mať možnosť získať právny štatút.
Zastáva Rada toto jednoznačné stanovisko, ktoré prijala Komisia?
Ak áno, prečo to jasne nepoviete?
Ak nie, aké sú dôvody?
Kvôli komu sa nechcete jednoznačne vyjadriť?
úradujúci predseda Rady. - (SK) Pán Papadimoulis, domnievam sa, že pokiaľ ide o ľudské práva v našich vzťahoch s Tureckom, je predsedníctvo Rady vo svojich vyhláseniach jednoznačné, striktné a neústupné dnes, bolo aj v minulosti a bude aj v budúcnosti.
Domnievam sa teda, že je možno neprimerané vyjadrovať pochybnosti, výhrady či skepsu v tejto záležitosti.
Musíme svoj postoj v rozhovoroch s Tureckom zachovať, najmä v procese rokovaní o pristúpení Turecka k EÚ.
(SK) Diskutovali sme o tom už mnohokrát počas Hodiny otázok a ja by som sa chcel opýtať, kedy už Turecko naozaj príjme právny predpis upravujúci náboženstvo.
Boli sme o jeho prijatí ubezpečení viac ako pred rokom a nič sa nezmenilo.
Ide o veľmi špecifickú otázku súvisiacu nielen s prístupovými rokovaniami krajiny, ale aj s jej plnením kodanských politických kritérií.
Štát nemá právo zasahovať do vnútorných záležitostí cirkvi a svojvoľne jej upierať akýkoľvek právny štatút.
Ako vážený pán poslanec vie, existuje výročná správa o procese pristúpenia Turecka k EÚ.
Táto správa, či hodnotiaci proces, sa vypracúvajú v druhej polovici roka a predstavujú analýzu a diskusiu o všetkých týchto záležitostiach na základe správ od Komisie.
Táto správa bude vypracovaná počas funkčného obdobia portugalského predsedníctva a bude tak poskytnutá vhodná príležitosť, či dokonca správna príležitosť na diskusiu o týchto záležitostiach, ktoré prediskutované budú, v Rade.
Keďže autor nie je prítomný, otázka č. 10 sa vynecháva.
Vec: Výsledok samitu EÚ - Brazília
Mohla by Rada poskytnúť hodnotenie samitu EÚ - Brazília, ktorý sa konal 4. júla 2007, konkrétne pokiaľ ide o rozmer hospodárskych a obchodných vzťahov?
úradujúci predseda Rady. - (SK) Ako viete samit EÚ - Brazília sa konal v Lisabone 4. júla, s cieľom otvorenia dvojstranného strategického partnerstva na podporu spolupráce medzi dvomi stranami v širokom spektre oblastí spoločného záujmu.
Bolo schválené spoločné vyhlásenie týkajúce sa rôznych oblastí, v ktorých by naše dvojstranné vzťahy mali byť posilnené a dohodli sme sa, že toto partnerstvo s Brazíliou by malo byť funkčné a progresívne.
EÚ a Brazília spolupracovali na tvorbe akčného plánu, ktorý obsahuje praktické spoločné návrhy týkajúce sa otázok, ktoré pomôžu pri formulovaní spoločného programu.
Táto zaujímavá diskusia sa týkala dvojstranných vzťahov Európskej únie a Brazílie, regionálnych otázok, najmä udalostí v Európe a Latinskej Amerike, ale aj svetových otázok, akými sú rozvojový program z Dauhy, efektívny multilaterizmus, zmena klímy, boj proti chudobe a sociálne vylúčenie a záležitosti súvisiace s energetikou.
Pokiaľ ide o obchodné vzťahy, napriek tomu, že samit v Lisabone nepredstavoval primerané fórum pre technické rokovania, došlo na ňom k zaujímavej diskusii.
Komisár pre obchod, Peter Mandelson, zopakoval, že pozitívne výsledky kola rokovaní o rozvoji z Dauhy boli a naďalej budú prioritou EÚ.
Napriek neuspokojivým výsledkom nedávneho stretnutia Skupiny G4 v Postupime, rozhovory pokračovali v Ženeve a nikto si nechcel nechať ujsť príležitosť dosiahnuť ambicióznu, vyváženú a komplexnú dohodu.
Brazília sa domnievala, že dve rokovacie pozície neboli od seba natoľko vzdialené.
Pokračovanie v diskusii a užšia koordinácia by umožnili dosiahnutie dohody.
Obe strany sa zhodli na tom, že dosiahnutie dohody v Dauhe by pomohlo pri uzatvorení dohody medzi EÚ a úniou Mercosul.
V prípade zmeny klímy a energetiky sa obe strany odvolávali na Medzinárodnú konferenciu o biopalivách, ktorá sa konala 5. a 6. júla v Bruseli, ako na krok správnym smerom na vyvrátenie postoja kritiky tvrdiacej, že využívanie biopalív je údajne škodlivé.
V tejto súvislosti predseda Komisie, José Manuel Barroso, uviedol tri zásadné oblasti: stanovenie spoločných technických noriem pre udržateľný medzinárodný trh s biopalivami, biopalivá ako prostriedky znižovania emisií skleníkových plynov a dosiahnutie bezpečnosti dodávok potravín.
Prezident Lula zas prepojil diskusiu o zmene klímy so znižovaním znečistenia, pričom vyhlásil, že kombinovaný energetický prístup, ktorý sa v Brazílii uplatňuje 20 rokov je dokázateľne ekologickejší a ekologicky udržateľný než motory špičkovej technológie navrhované EÚ.
Okrem toho vyvrátil údajné ohrozenie Amazonského pralesa a bezpečnosti dodávok potravín.
(EN) Ďakujem veľmi pekne za podrobný prehľad rozsahu záujmov, o ktorých sa diskutovalo.
Poľnohospodárstvo bolo samozrejme medzi nimi, ale chcela by som sa spýtať, či bola položená sporná otázka vývozu hovädzieho mäsa z Brazílie do Európskej únie, ako aj znepokojenie o normách v súvislosti s ním, a či existuje spoločný základ pre rokovania WTO v Dauhe, medzi dvomi stranami?
Objavila sa otázka dvojitých noriem, vyšších noriem v rámci Európskej únie, v porovnaní s vonkajšími krajinami a v tomto prípade hlavne s Brazíliou, súčasťou rozhovorov?
úradujúci predseda Rady. - (SK) Samit bol, ako sa tu už spomínalo, iniciatívou portugalského predsedníctva. Bol to prvý samit s Brazíliou a dúfame, že povedie k rozvoju strategických vzťahov s touto krajinou.
Toto bola prvá iniciatíva.
Jej cieľom bolo určiť tie oblasti a sektory, v ktorých by sme s Brazíliou mali vyvinúť užšie vzťahy.
Boli otvorené hospodárske otázky, avšak iste pochopíte, že boli otvorené vo všeobecnejšom a strategickom kontexte, pričom sa zameriavalo na záležitosti, ktoré sú na programe v rámci rozsahu rozhovorov procesu rokovaní z Dauhy.
Samozrejme, že špecifickejšie otázky bude nutné uchopiť na technickejšej a primeranejšej úrovni.
Zároveň boli obchodné záležitosti a záujmy, ktoré EÚ aj Brazília prejavujú o tieto záležitosti, prediskutované veľmi otvorene a úprimne, pričom každá strana vyjadrila svoje stanovisko a nádej, že proces rokovaní z Dauhy bude možné priviesť k úspešnému záveru.
(EN) Pokladám túto odpoveď za "nie" na otázku pani McGuinnessovej, že ste sa neobťažovali a nenaliehali na brazílske úrady vo veci žalostných zdravotných noriem vzťahujúcich sa na vývoz hovädzieho mäsa a úplnej nemožnosti vystopovať ich stáda dobytka.
Pre poľnohospodárstvo a záujmy spotrebiteľov v Európe to bude vážne sklamanie, keďže ste mali príležitosť, ale zlyhali ste pri presadzovaní tejto nanajvýš dôležitej otázky.
Kedy sa Rada prebudí v oblasti zdravotných následkov pre občanov Európy a bude naliehať na Brazíliu vo veci reálnej vystopovateľnosti, čo sa týka ich dobytka?
úradujúci predseda Rady. - (SK) Domnievam sa, že vďaka spusteniu tejto iniciatívy portugalským predsedníctvom sú pripravené podmienky na otvorenú a úprimnú diskusiu s Brazíliou o všetkých otázkach, ktoré by mohli narúšať naše dvojstranné vzťahy, ale aj o záležitostiach, ktoré tieto vzťahy môžu rozvinúť a posilniť.
Rovnako sa domnievam, že pokiaľ ide o záležitosti, na ktoré sa názor EÚ a Brazílie môže rôzniť, je samit a iniciatíva portugalského predsedníctva veľmi užitočným nástrojom na otvorenie a rozšírenie úprimnej diskusie potrebnej v prípade záležitostí, v prípade ktorých sa stanoviská dvoch strán možno úplne nezhodujú.
Vec: Pomoc EÚ Estónsku týkajúca sa dohôd o rybnom hospodárstve s Ruskom na Čudskom jazere
Rada bezpochyby vie, že popri Čudskom jazere sa tiahne 126 kilometrov dlhá hranica medzi EÚ a Ruskom.
Dvojstranné dohody medzi Estónskom a Ruskom upravovali ochranu citlivého ekosystému a zásoby rýb Čudského jazera.
Napriek tomu sa dôkazy ohrozenia zásob rýb, spôsobeného ignorovaním dohôd ruskou stranou, hromadia.
Ruská strana najmä využíva takmer počas celého roku dánske rybárske siete, pričom ich používanie bolo obmedzené na stanovené časové obdobie.
Ruské trhy poskytujú dôveryhodný dôkaz o tom, že ruské oficiálne opatrenia sú neprimerané na ochranu poddimenzovaného objemu rýb rôznych druhov žijúcich v Čudskom jazere.
Ruská strana odďaľuje rokovania o jesennej sezóne 2007 pod rôznymi zámienkami.
Aké kroky hodlá Rada podniknúť na pomoc členskému štátu EÚ - Estónsku v oblasti, ktorá v zásade patrí do rokovaní medzi EÚ a Ruskom o kvótach a hospodárením s nimi v budúcnosti?
úradujúci predseda Rady. - (SK) V odpovedi na otázku váženej pani poslankyne týkajúcu sa rokovaní medzi EÚ a Ruskom o kvótach a hospodárení s nimi v budúcnosti by Rada chcela zdôrazniť, že napriek tomu, že spoločná politika rybného hospodárstva sa vzťahuje na zachovanie, hospodárenie a využívanie živých vodných zdrojov v rámci nariadenia Rady (ES) č. 2371/2002 z 20. decembra 2002 o ochrane a trvalo udržateľnom využívaní zdrojov rybného hospodárstva v rámci spoločnej politiky v oblasti rybolovu sa "živé vodné zdroje" vymedzujú ako "dostupné a prístupné živé vodné morské druhy, vrátane anadrómnych a katadrómnych druhov počas ich života v mori".
Okrem toho 28. júla 2006 Európske spoločenstvo a vláda Ruskej federácie parafovali dvojstrannú dohodu o spolupráci v oblasti rybného hospodárstva a ochrane živých morských zdrojov v Baltickom mori.
Táto dohoda by mala byť v blízkej dobe podpísaná a mala by nadobudnúť účinnosť hneď ako Ruská federácia ukončí domáce postupy potrebné na podpísanie.
Táto dohoda sa vzťahuje na všetky vody Baltického mora a jeho úžiny, avšak vnútrozemské vody sú z nej vylúčené.
Nehľadiac na geografický rozsah uplatňovania dohody, v článku 13 sa stanovuje, že strany sa môžu dohodnúť na rozšírení spolupráce v oblasti hospodárenia s anadrómnymi a katadrómnymi druhmi, avšak vylučujú sa druhy, ktoré celý životný cyklus strávia vo vnútrozemských vodách.
Z toho vyplýva, že podľa práva Spoločenstva môže Rada váženej pani poslankyni len odporučiť, aby sa so svojou otázkou obrátila na Európsku komisiu, aby bola otázka zahrnutá do kontextu dvojstrannej dohody medzi Európskym spoločenstvom a vládou Ruskej federácie vo chvíli, keď táto dohoda nadobudne platnosť.
(SK) Avšak odpoveď, pokiaľ ide o Čudské jazero ma celkom neuspokojuje. Pokiaľ ide o veľkosť je tretím najväčším jazerom v Európskej únii a jediným, v ktorom sa vykonáva činnosť rybného hospodárstva.
Nejde o vodnú plochu, ktorá by sa nachádzala len na území Estónska, ale o hranicu s treťou krajinou, konkrétne Ruskom.
Pokiaľ ide o obozretné využívanie zásob rýb, Estónsko, členský štát Európskej únie, robí všetko, čo je v jeho silách na zabezpečenie ochrany zásob v Čudskom jazere.
Nemôžeme to však povedať aj o Rusku.
Preto by som teda chcela počuť od úradujúceho predsedu, akým spôsobom hodlá Rada ovplyvniť Rusko, aby ochraňovalo zásoby rýb v Čudskom jazere, tak ako to robí Estónsko?
Aký typ vlastnej zodpovednosti ste tu dnes schopný navrhnúť ako predseda Európskej únie?
Spomínali ste Komisiu, avšak odpoveď, ktorú ste mi poskytli sa týka viac morí.
Čudské jazero je hranicou a jeho situácia je špecifická, nejde o vnútrozemskú vodnú plochu.
úradujúci predseda Rady. - (SK) Vážená pani poslankyňa si, želá, aby obstála jej otázka a ja žiaľ musím povedať, že moja odpoveď tiež obstojí.
Odporúčam, ako som už uviedol, aby sa vážená pani poslankyňa obrátila so svojou otázkou na Európsku komisiu.
Vec: Vzťahy medzi EÚ a Bosnou
Môže Rada poskytnúť vyhlásenie o aktuálnom hodnotení súčasných politických vzťahov medzi EÚ a Bosnou?
úradujúci predseda Rady. - (SK) Politická situácia v Bosne a Hercegovine sa nachádza vo veľmi delikátnej fáze.
Rozsudok Medzinárodného súdneho dvora vo veci, ktorú koncom februára predložila Bosna a Hercegovina proti Srbsku a Čiernej hore týkajúcej sa uplatňovania Dohovoru o zabránení a trestaní zločinu genocídy viedol k obnoveniu antagonizmu, ktorý sa zdal byť do istej miery zmiernený po zriadení rady ministrov 9. februára.
EÚ oznámila bosnianskym úradom, že sa obáva, že zhoršenie politickej klímy v krajine, návrat nacionalistickej rétoriky a nedostatok politickej vôle na dosiahnutie dohody ohrozujú proces reforiem.
Bosna a Hercegovina musí fungovať efektívne ako jednotný hospodársky a správny priestor, s cieľom zabezpečiť pre svojich občanov pokrok a pokrok na ceste smerom k členstvu v EÚ.
Pokiaľ ide o vzťahy s EÚ a proces stabilizácie a pridruženia, technické rozhovory o dohode o stabilizácii a pridružení boli ukončené v decembri, všetky členské štáty 3. mája poskytli plnú podporu výsledku technických rokovaní o tejto dohode.
Ukončenie rozhovorov o dohode o stabilizácii a pridružení brzdí nedostatok hmatateľného pokroku v oblasti reformy polície.
Nedávno menovaný Vysoký predstaviteľ/Osobitný zástupca EÚ Miroslav Lajčák, ktorý úrad prebral na začiatku júla, stanovil za svoje prvé a najdôležitejšie priority v súlade s obavami vyjadrenými Riadiacou radou Rady pre vykonávanie mieru a Radou Európskej únie, vytvorenie konštruktívnej politickej klímy a reštrukturalizácie policajných síl.
V tejto súvislosti je Vysoký predstaviteľ/Osobitný zástupca EÚ presvedčený, že pokrok je možné dosiahnuť do konca tohto mesiaca.
(EN) Chcel by som poďakovať úradujúcemu predsedovi za jeho odpoveď.
Nebudem sa vyjadrovať ku každému jednému problému, zameriam sa len na otázku policajnej reformy, pretože v súčasnosti to je najnaliehavejšia záležitosť.
Existuje akýkoľvek návrh Rady týkajúci sa vytvorenia tímu sprostredkovateľov, ktorí by umožnili spojiť predstaviteľov rôznych tradícií v Bosne a Hercegovine s cieľom odsúhlasiť spoločnú normu alebo spoločnú zbierku zákonov upravujúcu prácu policajného zboru?
V oblasti ochrany hraníc už existuje, ale nie v oblasti polície.
úradujúci predseda Rady. - (SK) Ďakujem za vašu otázku, návrhy a stanovisko.
Prirodzene s nedočkavosťou a veľkým záujmom čakáme na návrhy nového osobitného zástupcu týkajúce sa reformy policajných síl v Bosne a Hercegovine v rámci tejto kapitoly o policajnej spolupráci.
Ak budú mať podobu bodu, ktorý predloží osobitný zástupca Rade a podobu riešenia alebo odporúčania vysokého predstaviteľa, ktorý pracuje priamo na prípade, ktorý ako ste správne uviedli, je pre stabilitu Bosny a Hercegoviny zásadný, ak by takéto návrhy boli vypracované a predložené, Rady by ich samozrejme zvážila.
Domnievame sa, že akékoľvek odporúčania, prostriedky a návrhy, ktoré by mohli skutočne pomôcť pri dosahovaní konečného a zásadného cieľa stability a pokroku v Bosne a Hercegovine musia byť zohľadnené.
Otázky č.14, 15 a 16 boli stiahnuté.
Keďže autor nie je prítomný, otázka č. 17 sa vynecháva.
Vec: Európsky dvor audítorov
Maastrichtskou zmluvou z roku 1992 sa vo výraznej miere zmenil inštitucionálny rámec EÚ, pričom bol do neho začlenený Európsky dvor audítorov (článok 7 zmluvy).
Únia tým, že povýšila Dvor audítorov na jednu zo svojich základných inštitúcií preukázala význam, ktorý pripisuje transparentnosti a potrebe zlepšiť svoju prácu.
Zmluva o Ústave pre Európu tiež zmenila inštitucionálny rámec, tým, že z neho vylúčila Dvor audítorov, ktorý sa dostal do kategórie "iných inštitúcii a poradných orgánov" v hlave IV kapitole II zmluvy.
Prebiehajúca činnosť na novej zmluve nezahŕňa plány na zmenu a doplnenie inštitucionálneho rámca, z čoho vyplýva oslabenie štatútu externého audítora európskych inštitúcií.
Keďže Únia by mala skvalitňovať spôsoby prejavovania svojej zodpovednosti voči občanom, mohla by Rada objasniť rozhodnutie oslabiť štatút Dvora audítorov?
úradujúci predseda Rady. - (SK) Táto otázka bude pravdepodobne najrýchlejšie zodpovedanou otázkou tohto zasadnutia, pretože nie je v skutočnosti v právomoci Rady komentovať prácu Medzivládnej konferencie pre reformu zmlúv, ktorá začala 23. júla 2007.
(SK) Pán predsedajúci, skutočne sa mi zdá, že toto je vhodná otázka pre Radu, najmä, keď v súčasnosti diskutujeme o novej zmluve, ktorej cieľom je od základov zmeniť Európsku úniu a uvedenie Dvora audítorov do oddielu s "inými inštitúciami a poradnými orgánmi" je jasným oslabením štatútu tejto inštitúcie, pokiaľ ide o jej vnímanie občanmi.
Kontrolná funkcia Dvora audítorov nie založená len na monitorovaní výdavkov a kontrole, či naše spoločné fondy, verejné fondy Európskej únie, boli riadne prerozdelené. Je strážnym psom rozpočtovej disciplíny v rámci Európskej únie vrátane jej dodržiavania v Rade, Parlamente a Európskej komisii.
Jeho odporúčania a stanoviská nám pomáhajú v našej práci.
Silná pozícia Dvora audítorov musí byť jasná a zrejmá všetkým občanom EÚ, keďže ide o inštitúciu, ktorá zároveň potvrdzuje dôveru občanov v EÚ ako takú.
Ak sa nedomnievate, že ide o záležitosť, ku ktorej by sa mala vyjadriť Rada, chcela by som vedieť, kto by sa k nej potom vyjadriť mal, pretože právomoc Rady - a právomoc činnosti, ktorá sa v súčasnosti vykonáva - tiež zahŕňa začlenenie Dvora audítorov na jeho pravé miesto a podľa môjho názoru je jeho správne miesto medzi najdôležitejšími inštitúciami EÚ (hovorím o novej zmluve, na ktorej návrhu v súčasnosti pracujeme).
úradujúci predseda Rady. - (SK) Prirodzene som vzal do úvahy vaše obavy a pripomienky, ale som tu ako zástupca Rady.
Rada ako taká nie je oprávnená vyjadrovať sa k téme medzivládnej konferencie, na ktorej sedia okolo stola členské štáty, aby prediskutovali dané otázky do miery, na ktorú ich oprávňuje ich kapacita štatútu členských štátov, teda nezávislých suverénnych štátov, ktoré konajú úplne nezávisle ako členské štáty.
Rada preto nedisponuje žiadnou právomocou pripomienkovať túto tému.
Medzivládna konferencia však disponuje svojimi vlastnými orgánmi, vlastnými štruktúrami a predsedníctvom a samozrejme riadne zohľadní, ak si želáte, akékoľvek návrhy, kritiku a rady, ktoré jej môžete poskytnúť týkajúce sa uľahčenia činnosti v rámci medzivládnej konferencie.
Rada Európskej únie ako taká však nie je, ako som uviedol, oprávnená pripomienkovať činnosť medzivládnej konferencie vzhľadom na súdnu povahu tejto konferencie.
Keďže autori nie sú prítomní, otázky č. 19 a 20 sa vynechávajú.
Vec: Vymedzenie hraníc medzi členskými štátmi v schengenskom priestore a členskými štátmi, ktoré do neho nepatria
Berúc do úvahy vyhlásenia írskeho Taoiseach (premiéra) Bertieho Aherna, ako aj britského predsedu vlády Gordona Browna, ktorí vyhlásili, že ich krajiny potrebujú ukončenie demarkácie medzi členskými štátmi v schengenskom priestore a členskými štátmi, ktoré do neho nepatria a vzhľadom na priority portugalského predsedníctva v súvislosti so Schengenom, môže Rada vyhlásiť, akým spôsobom hodlá otvoriť ďalšie hraničné kontroly a spoluprácu medzi členskými štátmi v schengenskom priestore a členskými štátmi, ktoré do neho nepatria predtým, ako sa skončí funkčné obdobie daného predsedníctva?
Na stretnutí 12. a 13. júna 2007 Rada požiadala portugalské predsedníctvo, aby dodržiavalo časový plán pre hodnotiace návštevy Schengenského informačného systému, s cieľom prijať do novembra 2007 rozhodnutia uvedené v článku 3 ods. 2 Aktu o pristúpení z roku 2003 vzhľadom na tie členské štáty, ktoré pristúpili k Európskej únii v roku 2004 a ktoré sa zaviazali do konca decembra 2007 ukončiť hraničné kontroly na vnútorných štátnych hraniciach a námorných hraniciach a najneskôr do marca 2008 na vzdušných hraniciach hneď, ako budú splnené všetky podmienky.
Pokiaľ ide o Írsko a Spojené kráľovstvo, v článku 4 protokolu 2 Amsterdamskej zmluvy, ktorým sa začleňuje schengenské acquis do rámca Európskej únie sa stanovuje, že Írsko a Spojené kráľovstvo Veľkej Británie a Severného Írska, ktoré nie sú viazané schengenským acquis, môžu kedykoľvek požiadať o začlenenie do uplatňovania niektorých alebo všetkých ustanovení tohto acquis.
Tieto členské štáty do dnešného dňa nepožiadali o uplatňovanie schengenského acquis týkajúce sa zrušenia kontrol osôb na vnútorných hraniciach.
Keďže Írsko a Spojené kráľovstvo nepodali takúto žiadosť, predsedníctvo Rady môže v tejto záležitosti urobiť len veľmi málo.
(EN) Ďakujem vám za odpoveď.
Britský predseda vlády Gordon Brown a írsky predseda vlády Bertie Ahern vyhlásili, že pre obidve krajiny je potrebné ukončiť ohraničenie medzi schengenským priestorom a priestorom mimo neho.
Vo svojej odpovedi však uvádzate, že ste nedostali žiadnu formálnu žiadosť ani z jednej spomenutej krajiny.
Bola v tejto záležitosti zaznamenaná nejaká neoficiálna požiadavka, alebo vykonané kroky zo strany Spojeného kráľovstva alebo Írska, a ak je to možné, môžete mi načrtnúť, ako by sa dala zaviesť len časť namiesto celého schengenského acquis?
K tejto otázke už nemôžem dodať viac, len to, čo som povedal vo svojej prvej odpovedi.
Prirodzene, že Schengenská dohoda obsahuje svoje vlastné ustanovenia a články o uplatňovaní a rozsahu pôsobnosti dohody a tieto články a ustanovenia musíme dodržiavať.
Vec: Zriadenie Podvýboru EÚ - Izrael - Ľudské práva
V novembri 2005 Podvýbor EÚ - Izrael - Politický dialóg a spolupráca zriadil pracovnú skupinu EÚ - Izrael pre ľudské práva.
Bude Rada uvažovať o rozšírení štatútu pracovnej skupiny EÚ - Izrael pre ľudské práva na štatút podvýboru pre ľudské práva, ktorý sa bude stretávať pravidelnejšie ako pracovná skupina (ktorá sa do februára 2007 stretla len dvakrát) a ktorý bude pravidelne a systematicky konzultovať s občianskou spoločnosťou v Izraeli, na okupovaných palestínskych územiach a s EÚ, s cieľom hodnotiť situáciu v dodržiavaní ľudských práv v Izraeli a na okupovaných palestínskych územiach?
úradujúci predseda Rady. - (SK) Pracovná skupina EÚ - Izrael pre ľudské práva, zriadená na stretnutí Podvýboru EÚ - Izrael pre politický dialóg a spoluprácu 21. novembra 2005 je platformou, ktorá umožňuje vykonávanie pravidelnej, systematickej a hĺbkovej analýzy, ako aj diskusie o ľudských právach medzi obidvomi stranami, ako si želá vážený pán poslanec a ako si želá aj samotná Rada.
Okrem toho sú ľudské práva nepretržitou témou diskusií na všetkých úrovniach politického kontaktu medzi EÚ a Izraelom.
Organizácie občianskej spoločnosti, ako uviedol vážený pán poslanec vo svojej otázke k týmto výmenám prispievajú.
(EN) Úprimne povedané, to je odpoveď-neodpoveď.
Pýtal som sa, či pracovná skupina, ktorá sa stretla od roku 2005 len dvakrát, bude povýšená na podvýbor pre ľudské práva.
Po 40 rokoch izraelskej okupácie palestínskych území neustále dochádza v jej dôsledku k porušovaniu ľudských práv Palestínčanov.
Žiadam Radu, aby dala najavo svoj postoj k povýšeniu pracovnej skupiny pre ľudské práva na podvýbor, ktorý by sa pravidelne stretával a udržiaval určitú formu tlaku na izraelské orgány, aby dodržiavali všetky štandardy týkajúce sa ľudských práv, ktoré by civilizované spoločenstvá a demokracie mali dodržiavať.
Chcel by som váženému pánovi poslancovi povedať, že ako som už spomínal, dodržiavanie a ochrana ľudských práv sú stálou témou v dialógu EÚ s tretími krajinami.
Táto téma je jednou z priorít Rady a neustálym a nepretržitým záujmom jednotlivých predsedníctiev Rady a týka sa to aj portugalského predsedníctva.
Portugalsko je osobitne citlivé na otázku ľudských práv z vlastných historických dôvodov.
Len včera som mal možnosť zdôrazniť inému váženému poslancovi Európskeho parlamentu, že Portugalsko bolo do roku 1974 diktatúrou, a preto sme osobitne citliví na akékoľvek záležitosti súvisiace s demokraciou, právnym štátom a ľudskými právami.
Tieto témy sú pre nás osobitne zaujímavé, a preto sú súčasťou nášho dialógu s tretími krajinami vrátane Izraela, vždy tieto body zahŕňame do pravidelného dialógu, ktorý vedieme s izraelskými úradmi.
Vec: Situácia v Zimbabwe
Politická a hospodárska situácia v Zimbabwe sa označuje za "život ohrozujúcu".
Polícia zatkla viac než 1 300 majiteľov obchodov a ich prevádzkovateľov, ktorí odmietli znížiť ceny na polovicu ako im prikázala vláda prezidenta Mugabeho.
Znižovanie cien na polovicu viedlo k panickému nakupovaniu vo veľkých obchodných reťazcoch.
Základné potraviny, akými sú cukor, stolový olej a chlieb sa dajú dnes kúpiť len na čiernom trhu.
Čerpacie stanice sú prázdne.
Podľa očitých svedkov mnohé obchody vyplienili stúpenci vládnej strany.
Inflácia, miera ktorej je najvyššia na svete, je výsledkom nekonečného tlačenia bankoviek, ktorými vláda vypláca štátnych úradníkov, policajných úradníkov a vojakov.
Podľa opozičnej strany Hnutie za demokratickú zmenu (MDC) sa vláda snaží deväť mesiacov pred prezidentskými voľbami zabezpečiť hlasy chudobných.
Zástupcovia vládnej strany ZANU-PF odmietli pozvanie prezidenta Juhoafrickej republiky Mbekiho do Pretórie.
Aké je stanovisko Rady?
Vyzve vládu, aby prevzala vo väčšej miere zodpovednosť v rámci krízy?
Rada pozorne monitoruje kritickú politickú a hospodársku situáciu v Zimbabwe.
Rada o tejto záležitosti diskutovala na svojom stretnutí 23. apríla 2007 a získala ďalšie informácie o tomto probléme na svojom zasadnutí 22. júla, teda len veľmi nedávno.
Stratégia Rady je všeobecne známa, odkedy boli zavedené prvé reštriktívne opatrenia.
V roku 2002 sa Rada rozhodla zaviesť reštriktívne opatrenia voči vedúcim predstaviteľom Zimbabwe, pričom vyhlásila, že kým budú ľudské práva porušované bude Rada považovať za nutné uplatňovať reštriktívne opatrenia voči vláde Zimbabwe a voči zodpovedným za toto porušovanie a za porušovanie slobody prejavu, združovania sa a pokojného zhromažďovania.
Okrem toho Rada vyhlásila, že tieto opatrenia budú zrušené len vtedy, keď budú splnené podmienky na zaručenie dodržiavania ľudských práv, demokratických zásad a právneho štátu.
V reakcii na nedávne násilie a porušovanie ľudských práv Rada 23. apríla rozhodla rozšíriť zoznam osôb, ktorým je zakázané udeliť víza.
Od zavedenia reštriktívnych opatrení sa Rada snaží zapojiť viacstranné africké inštitúcie.
Rada systematicky začleňuje otázku Zimbabwe do programu všetkých ministerských stretnutí organizovaných s Juhoafrickým rozvojovým spoločenstvom, odkedy boli zavedené reštriktívne opatrenia.
EÚ nastolila otázku Zimbabwe aj v rámci Výboru Organizácie spojených národov pre ľudské práva.
Rada osobitne uvítala iniciatívu Juhoafrického rozvojového spoločenstva a mandát udelený prezidentovi Mbekimu na uľahčenie dialógu medzi opozíciou a vládou, ako aj vymenovanie pána Kikweteho za predsedu orgánu Juhoafrického rozvojového spoločenstva.
Rada sa teší na prvé výsledky týchto afrických iniciatív a ak to bude vhodné, preskúma svoje stanovisko.
(SK) Pán úradujúci predseda, situácia v Zimbabwe sa postupne stáva beznádejnou, a to som to povedal jemne.
Žiaľ medzinárodné spoločenstvo vrátane EÚ sa tomu len bezmocne prizerá.
Chcel by som ešte položiť krátku dodatočnú otázku Rade, keďže portugalské predsedníctvo organizuje 8. a 9. decembra samit EÚ - Afrika v Lisabone.
V predchádzajúcich rokoch to nebolo možné, keďže sa nedokázalo dospieť k dohode, či pozvať alebo nepozvať prezidenta Mugabeho.
Moja otázka je veľmi špecifická a očakávam podobne špecifickú odpoveď. Plánuje predsedníctvo pozvať v decembri do Lisabonu prezidenta Mugabeho?
A potom, akým spôsobom plánuje Rada nastoliť otázku situácie v Zimbabwe na samite?
Ako som uviedol, EÚ pozorne monitoruje situáciu v Zimbabwe a prijíma opatrenia, ktoré v tejto súvislosti považuje za najprimeranejšie.
Na druhej strane Európska rada vždy vo svojich záveroch zo stretnutí zdôrazňovala, že pre Európsku úniu má udržiavanie globálneho, komplexného a detailného dialógu s Afrikou ako takou strategický význam.
Ide o tento mandát, ktorý nám udelila Európska rada, ktorý odzrkadľuje záujem na tomto globálnom dialógu a záväzok k nemu, ktorý vo vzťahoch s africkými krajinami musíme udržiavať, pretože s Afrikou máme mnoho tém na diskusiu, ale aj oblastí na spoluprácu.
S týmto cieľom a zámerom je portugalské predsedníctvo odhodlané viesť druhý samit EÚ - Afrika, ktorý sa bude konať v decembri v Lisabone.
Sme presvedčení, že tento samit je v našom záujme a v záujme ostatných členských štátov, v záujme EÚ a tiež aj Afriky.
S Afrikou musíme diskutovať o prisťahovalectve, hospodárstve, obchode, energetike, klíme a samozrejme o ľudských právach a riadnej správe vecí verejných, ktoré sú témami, o ktorých už diskutujeme a o ktorých sme diskutovali na prvom samite, ktorý sa konal v Káhire v roku 2000 počas predchádzajúceho predsedníctva Portugalska.
Je to cieľ, ktorý sme si stanovili v rámci nášho predsedníctva a je to cieľ, na ktorom hodláme pracovať v úzkej spoluprácu s našimi partnermi v EÚ a tiež v Afrike.
Vec: Severoeurópsky plynovod
Počas nemeckého predsedníctva EÚ zástupca tejto krajiny vyhlásil, že projekt "Severný prúd" je projektom, do ktorého sa zapájajú súkromné spoločnosti a na ktorý nemá EÚ žiadny dosah.
V rozhovore pre litovskú televíziu 15. júla 2007 nemecký minister zahraničných vecí Frank-Walter Steinmeier vyhlásil, že projekt "Severný prúd" nie je nemeckým a ruským projektom, ale celoeurópskym projektom.
EÚ by proti projektu namietala v prípade, ak by boli poškodené energetické a ekologické záujmy Litvy.
Aký je názor portugalského predsedníctva na túto záležitosť?
Je projekt "Severný prúd" súkromným projektom alebo projektom EÚ?
Aké je jeho miesto v budúcej spoločnej energetickej politike EÚ?
Pokiaľ ide o skutočnosti, ktoré nastolila vážená pani poslankyňa a o prvú otázku by Rada chcela zdôrazniť, že nekomentuje správy z médií.
V druhom rade a v odpovedi na druhú otázku by Rada váženej pani poslankyni chcela pripomenúť, že projekt "Severný prúd" je súkromným projektom, za ktorý je zodpovedný spoločný podnik Nord Stream AG.
Okrem toho, ako Rada uviedla v odpovedi na otázku na ústne zodpovedanie, ktorú predložil Nils Lundgren týkajúcu sa rusko-nemeckého plynovodu v Baltickom mori, výstavba plynovodu medzi Ruskom a Nemeckom vedúceho cez Baltické more bola vyhlásená za projekt európskeho záujmu v rozhodnutí Európskeho parlamentu a Rady č.
1364/2006/ES. Podrobnejšie vysvetlenie tohto vyhlásenia nájde vážená pani poslankyňa v odpovedi na uvedenú otázku.
V prípade tretej otázky by Rada chcela zdôrazniť, že budovanie nového plynovodu na severe Európy na tejto trase je v súlade s cieľom energetickej politiky Európskej únie na zlepšenie bezpečnosti dodávok do Spoločenstva.
Efektívna diverzifikácia zdrojov energie a prepravných trás sa uvádza v Akčnom pláne Spoločenstva Európskej rady z marca 2007, ako jeden z prostriedkov zlepšenia bezpečnosti dodávok.
Acquis Spoločenstva sa bude vždy uplatňovať vo svojej celistvosti, kedykoľvek to bude potrebné, najmä vrátane právnych predpisov týkajúcich sa životného prostredia, na tie časti plynovodu vybudované na území členských štátov EÚ.
(SK) Je pre mňa nejasné či ide o súkromný projekt, alebo projekt EÚ.
Plynovod sa ťahá cez Baltické more a nielen dve, ale viacero krajín sa nachádza na jeho pobreží.
Existuje veľké riziko, že zbrane ležiace na morskom dne budú narušené.
Realizácia projektu sa ešte ani nezačala a Rusko a Nemecko už zmenili plán trasy.
Chcela by som povedať, že mi nie je teraz jasné, o koho projekt vlastne ide.
Ide o súkromný projekt alebo projekt EÚ?
Plynovod sa ťahá cez Baltické more a nielen dve, ale viacero krajín sa nachádza na jeho pobreží.
Existuje veľké riziko, že zbrane ležiace na morskom dne budú narušené.
Realizácia projektu sa ešte ani nezačala a Rusko a Nemecko už zmenili plán trasy, pretože sa zistilo, že sa tu nachádza veľké množstvo zbraní z druhej svetovej vojny pri pobreží Dánska, Fínska, Estónska a Švédska.
Môže ísť o súkromný projekt, keď spôsobuje nielen problém s dodávkami energií, teda problém s dodávkou zemného plynu, pre okolité krajiny, ale aj ekologický problém v Baltickom mori?
úradujúci predseda Rady. - (SK) K tejto otázke už nemám, čo by som dodal k tomu, čo som uviedol v prvej odpovedi. Teda osobitne opakujem sľub, že acquis Spoločenstva sa bude uplatňovať vo svojej celistvosti, kedykoľvek to bude potrebné a vždy v prípade environmentálnych otázok.
Dúfam preto, že naše vyhlásenie zmiernilo obavy a poskytlo odpoveď na otázku vyslovenú váženou pani poslankyňou.
Vec: Odsúdenie Mordechaja Vanunu na šesťmesačné väzenie
Mordechaj Vanunu - bývalý jadrový vedec a pacifista viac ako 20 rokov, bol 2. júla 2007 odsúdený jeruzalemským súdom na šesťmesačné väzenie za (podľa izraelských úradov) porušenie podmienok správneho poriadku obmedzujúcich jeho slobodu prejavu a slobodu pohybu.
Vanunu bol zatknutý v Ríme a odvlečený do Izraela, kde bol uväznený a obvinený z vlastizrady za vyhlásenia, ktoré poskytol britským Sunday Times o izraelskom programe jadrových zbraní.
Súdna komora ho súdila a odsúdila na 18 rokov vo väzbe, z ktorých 11 mal stráviť v samoväzbe.
Po jeho prepustení z väzenia v roku 2004 bola jeho sloboda výrazne obmedzená (v súlade s uvedeným príkazom), najmä mu bol zakázaný akýkoľvek kontakt s ľuďmi z iných krajín a bolo mu zakázané priblížiť sa k ambasádam a konzulátom, vlastniť mobilný telefón, mať prístup na internet alebo opustiť Izrael.
Aké opatrenia plánuje Rada prijať voči izraelským úradom v reakcii na tieto porušenia základných práv slobody prejavu a slobody pohybu?
úradujúci predseda Rady. - (SK) Ako možno vidieť v našich odpovediach na otázky,, a, Rada so záujmom sleduje prípad Mordechaja Vanunu, najmä jeho situáciu po jeho prepustení v roku 2004, ktorú uvádza aj vážená pani poslankyňa vo svojej otázke.
Vec: Pokrok v oblasti smernice o agentúrach sprostredkúvajúcich dočasnú pracovnú silu
Aké sú výsledky prvých konzultácií, ktoré vykonalo portugalské predsedníctvo, s cieľom dospieť k dohode na návrhu smernice o agentúrach sprostredkúvajúcich dočasnú pracovnú silu (KOM(2002) 0701)?
Plánuje úradujúci predseda Rady predložiť zmenený a doplnený návrh na hlasovanie v Rade počas súčasného predsedníctva a aký časový plán bol stanovený pre neformálne a formálne rokovania v súvislosti s touto záležitosťou?
Chcel by som vám povedať, že na základe výsledkov predbežných konzultácií s členskými štátmi sa portugalské predsedníctvo rozhodlo znovu otvoriť diskusie o návrhu smernice o agentúrach sprostredkúvajúcich dočasnú pracovnú silu, ktorú považuje za dôležitý prvok v diskusii o fexiistote.
Keďže Rada túto zložku neskúmala od roku 2004, je dôležité preskúmať súčasný stav a zamyslieť sa nad možnými smermi, ktorými by sme sa mohli vydať.
Predsedníctvo v blízkej dobe na tento účel prijme opatrenia.
(EN) Chcel by som úradujúcemu predsedovi poďakovať za jeho srdečné slová.
Ako hovoríme v tejto rokovacej sále a v európskych inštitúciách, flexiistota je skutočne dobrým princípom.
Veľa ľudí však hovorí, že si všímame hlavne flexibilitu, ale nevidíme istoty?
Smernica o pracovníkoch dočasne najímaných prostredníctvom agentúr zostáva skutočným testom, či budeme mať aj ten aspekt istoty.
Zaujímalo by ma, aké sú podľa úradujúceho predsedu v súčasnosti prekážky v rámci Európskej rady ministrov zabraňujúce dosiahnuť pokrok.
Napriek sprostredkovaniu predsedníctva, do akej miery je presvedčený, že Rada naozaj dokáže dosiahnuť dohodu počas funkčného obdobia našich portugalských kolegov?
Ďakujem váženému pánovi poslancovi za otázku.
Ako som uviedol, ide o záležitosť, ktorej sa portugalské predsedníctvo hodlá venovať a posunúť ju dopredu.
Vždy sme tvrdili, že úspech predsedníctva v prvom rade závisí od predsedníctva samotného, avšak musí sa opierať o odhodlanie, spoluprácu a vôľu napredovať zo strany všetkých členských štátov.
Toto je prípad, ktorý nemôžeme doviesť do úspešného konca bez toho, aby sme mali všetky členské štáty na našej strane.
Potešilo by nás, keby sme v rámci portugalského predsedníctva dokázali aspoň dosiahnuť výrazný pokrok, ak by sa nám nepodarilo dospieť k úplnej dohode.
Musíme na tom pracovať v nádeji, ako som povedal, že naši partneri budú schopní akceptovať naše odporúčania a návrhy, pričom prijeme tiež realistický prístup k tejto záležitosti, pretože vieme, že ide o komplexnú diskusiu a komplexnú záležitosť, ako dokazuje história tejto smernice.
Pokiaľ ide o flexiistotu, môžem vám povedať, že pre Portugalsko a pre toto portugalské predsedníctvo znamená flexiistota flexibilitu, ale aj istotu a pre nás sú to dva neodlučiteľné pojmy.
Veľmi pekne vám ďakujem.
Otázky, ktoré neboli zodpovedané pre nedostatok času, budú zodpovedané písomne (pozri prílohu).
Týmto končím hodinu otázok.
(Rokovanie bolo prerušené o 19.00 hod. a pokračovalo o 21.00 hod.)
Fungovanie dialógu a konzultácií s tretími krajinami v oblasti ľudských práv (rozprava)
Ďalším bodom je správa pani Valenciano Martínez-Orozcovej v mene Výboru pre zahraničné veci o fungovaní dialógu o ľudských právach a konzultáciách o ľudských právach s tretími krajinami.
spravodajkyňa. - (SK) Pani predsedajúca, zrod Európskej únie inšpirovali nescudziteľné hodnoty.
Rovnakým spôsobom, akým starostlivo dohliadame na naše členské štáty, s cieľom uistiť sa, že neporušujú právo na slobodu alebo právo na život alebo na demokraciu, musíme rozhodným spôsobom pôsobiť v rámci dialógu na krajiny, s ktorými máme politické, obchodné, hospodárske alebo partnerské vzťahy atď., s cieľom dosiahnuť, aby sa aj v týchto krajinách dodržiavali ľudské práva.
V celej komplexnosti a rozsahu vonkajších vzťahov EÚ by sa na priestor venovaný dialógu a konzultáciám o ľudských právach s tretími krajinami mohlo zabúdať, alebo by mohli zostávať v pozadí.
Ak by sa situácia vyvinula takýmto spôsobom a my by sme to pripustili, dopustili by sme sa veľmi vážnej chyby.
Táto správa je venovaná aspektom, ktoré je potrebné zlepšiť, úlohe, ktorá je povinnosťou EÚ podľa článku 11 zmluvy o EÚ a ktorá spadá do oblasti politickej etiky.
Ľudské práva by mali byť ústrednou témou vonkajšej politiky EÚ a EÚ by mala využívať ich pôsobenie na zlepšenie životných podmienok ľudí v krajinách, s ktorými udržiava vzťahy.
Toto je jedným z kľúčových politických prvkov tejto správy.
Keď si sadneme za rokovací stôl, aby sme diskutovali o hospodárskych a obchodných dohodách s krajinou, v ktorej sú porušované základné práva, nemôžeme na tento stôl položiť ceny, dohody a zmluvy, pričom nehanebne zametieme pod koberec situáciu, v ktorej sa všetci jej občania ocitajú.
Ak necháme ľudské práva pred dverami rokovacích sál, uchýlime sa k najstrašnejšej forme cynizmu.
Musíme tiež preskúmať úlohu, ktorú zohráva občianska spoločnosť a zástancovia ľudských práv, výrazné hlasy, ktoré sú dôležité pre pokrok vo všetkých utláčaných spoločnostiach.
V správe, o ktorej tu dnes diskutujeme, sa hodnotí jeden z hlavných nástrojov, ktorým Európska únia disponuje na dosiahnutie cieľov, ktoré som uviedla a tiež na jasné vymedzenie úlohy, ktorú chceme zohrávať v rámci svetového poriadku.
Jedine prostredníctvom rešpektu a reciprocity sme schopní dosiahnuť pokrok v úlohe presadzovania ľudských práv.
Vôbec nepripadá do úvahy, aby sme svoju činnosť vyvíjali nátlakom a paternalistickým prístupom.
Nemáme právo nikomu kázať, avšak je našou povinnosťou udržiavať konzistentnosť s našou vonkajšou činnosťou a podporovať vzťahy s tými krajinami, ktoré dosahujú výsledky, pričom by sme sa mali vyhnúť nerovnováhe a selektívnemu zaobchádzaniu, ktoré by oslabilo našu dôveryhodnosť.
V správe, ktorú dnes tomuto Parlamentu predkladám, sa vyzýva na činnosť na troch úrovniach, ktorými sú väčšia konzistentnosť pri vedení dialógov a konzultácií, ktorá si vyžaduje širšiu koordináciu medzi Radou, ktorá sa žiaľ tejto rozpravy nezúčastňuje, Komisiou a Parlamentom, využitie mechanizmu na uľahčenie bezproblémovej komunikácie a predchádzanie rozporom medzi rôznymi inštitúciami Spoločenstva.
Ide o to, aby sme všetci zastávali jedno jasné stanovisko.
Ide aj o transparentnosť v riadení dialógov a konzultácií, ktorá by v oblasti ľudských práv mala byť zásadou, nie výnimkou.
Flexibilita a pragmatizmus nutné na dosiahnutie špecifických výsledkov by nemali zatieňovať celkovú situáciu týkajúcu sa programu, cieľov alebo výsledku dialógu.
Žiadame, aby bola úloha Európskeho parlamentu posilnená, čo je prvok, ktorý, dámy a páni, skutočne chýba v riadení tohto nástroja, a to bez toho, aby pre danú situáciu existovalo právne alebo formálne zdôvodnenie.
Európsky parlament je pripravený konať zodpovedne v oblasti svojich vonkajších právomocí.
Tento parlament si v oblasti ľudských práv vybudoval pozíciu kľúčovej európskej inštitúcie, zameral sa na ne a je odhodlaný využiť každú metódu, ktorá je mu dostupná, na to, aby vykonával svoju úlohu politickej záruky vonkajšej činnosti Únie.
Európsky parlament nalieha na Komisiu a Radu, aby brali do úvahy a zavádzali do praxe odporúčania z tejto správy, ktoré široko podporujú všetky politické skupiny tohto Parlamentu.
Dámy a páni, je nutné, aby bolo hlas Parlamentu počuť.
Uvedomujeme si, že to o čo žiadame bude vyžadovať veľké úsilie, a preto zvažujeme potrebu rozšírenia zdrojov vyčlenených pre oddelenia pre ľudské práva v Komisii, ako aj v Rade, ktorá sa dnešnej rozpravy nezúčastňuje.
Napriek tomu ide o minimálnu požiadavku pre Európsku úniu, ktorá svetu tvrdí, že presadzovanie ľudských práv je nescudziteľnou európskou hodnotou.
Ak chceme byť dôveryhodní, musíme na tejto úlohe pracovať.
člen Komisie. - (EN) Vážená pani predsedajúca, správa, ktorú pripravila spravodajkyňa, pani Valencianová Martínezová-Orozcová, a uznesenie Parlamentu sa venujú veľmi dôležitému a súčasne stále zložitejšiemu nástroju zahraničnej politiky Európskej únie týkajúcej sa ľudských práv .
Pani komisárka Ferrerová-Waldnerová (ktorá ľutuje, že sa nemohla zúčastniť dnešnej rozpravy) dávala primerane pokyny svojim útvarom, aby poskytli akúkoľvek podporu spravodajkyni v jej ťažkej úlohe preskúmať fungovanie dialógov a diskusií o ľudských právach s tretími krajinami.
Správa pridáva ďalší stavebný komponent pozoruhodnej práce Parlamentu pri hodnotení sady nástrojov EÚ o ľudských právach prostredníctvom pravidelných výročných správ, správy pána Agnoletta o doložkách o ľudských právach, štúdie Európskeho medziuniverzitného strediska o vplyve činností Parlamentu v oblasti ľudských práv, ako aj štúdie o usmernení pre oblasť mučenia.
Správa tiež užitočne dopĺňa pravidelné posúdenie dialógov a diskusií o ľudských právach vykonané Radou a Komisiou.
Komisia by chcela spravodajkyni a Parlamentu vzdať poklonu za správu, podrobnú analýzu a odporúčania venované dialógom a diskusiám Európskej únie v oblasti ľudských práv.
Komisia zastáva názor, že zo všetkých nástrojov, ktoré máme v oblasti ľudských práv k dispozícii, sú to dialógy, ktoré poskytujú pravdepodobne najlepšiu šancu na zabezpečenie pozitívnych a dlhodobých výsledkov v oblasti rozvoja uznávania ľudských práv na celom svete, pokiaľ sme pripravení do nich investovať dostatočný čas a energiu.
Pevne veríme, že Európska únia môže dosiahnuť úspech v oblasti pokroku ľudských práv v tretích krajinách len prostredníctvom trpezlivej práce vytvárania mostov a presviedčaní, a to nielen v bilaterálnych vzťahoch, ale ako ukazuje vývoj Rady pre ľudské práva aj v rámci multilaterálnych orgánov.
Veľká rôznorodosť a počet dialógov a diskusií Európskej únie o ľudských právach s tretími krajinami, ktorých počet navyše stále rastie, spôsobuje, že globálne hodnotenie je veľmi náročné.
Štrukturálne dialógy, ako tie s Čínou, rozhovory založené na zhode, ako tie s mnohými susedskými krajinami, diskusie s rovnako zmýšľajúcimi partnermi, ako napríklad s USA a Kanadou, alebo miestne rozhovory na úrovni trojky s radou krajín sa odlišujú v mnohých ohľadoch, či už je to ich pravidelnosť, politická úroveň, typ účastníka dialógu, hĺbka diskusie alebo skutočnosť, že niektoré sú spojené so spoločenskými občianskymi podujatiami a iné nie.
Komisia vidí takú rôznorodosť ako dôkaz dynamiky a potenciálu, ktorý dialóg poskytuje, a ako výhodu, ktorá by sa mala zachovať, a vôbec nie ako nedostatok tohto nástroja.
Usmernenia EÚ v oblasti dialógov o ľudských právach a Dohoda z Cotonou (AKT-EÚ) zdôrazňujú význam flexibility vziať do úvahy rozdielnu situáciu v krajinách, ich rozvoj v priebehu času a dynamické vzťahy medzi ktoroukoľvek treťou krajinou a Európskou úniou.
Preto by nebolo vhodné prísne ich roztriediť podľa modality, kým sa držíme spoločného smeru a cieľov pre dialóg.
Aby bol tento nástroj účinný, musí byť šitý na mieru a schopný prispôsobiť sa zmenám okolností.
Rovnako je treba mať na pamäti, že rôzne dialógy a diskusie sú v odlišnej fáze vyspelosti.
Dialóg s Čínou alebo diskusie s rovnako zmýšľajúcimi krajinami vytvorili za niekoľko rokov viac-menej konsolidované metódy, a preto umožňujú intenzívne a hlboké diskusie.
V prípadoch ako sú dialógy so susednými krajinami, nástroj stále dolaďujeme a sme v štádiu budovania potrebnej sebaistoty na uskutočnenie skutočne zmysluplných diskusií.
Sme preto presvedčení, že aj v týchto prípadoch otázky ako žiaduca účasť odborníkov z príslušných ministerstiev, účasť občianskej spoločnosti alebo posúdenie jednotlivých prípadov budú umožnené, len čo si uplatnenie nájde svoju vlastnú, spoľahlivú pôdu.
Nakoniec, vás chcem ubezpečiť, že odporúčania pre Komisiu budú starostlivo preskúmané a môžete počítať s našim odhodlaním zlepšovať informovanosť Parlamentu s cieľom umožniť zvýšenú transparentnosť dialógov a diskusií o ľudských právach.
spravodajkyňa stanoviska Výboru pre práva žien a rodovú rovnosť. - (SK) Pani predsedajúca, dámy a páni, svoj príspevok by som chcela začať vyjadrením úprimnej vďaky spravodajkyni za jej správu.
Teší ma, že v takej úplnej miere zohľadnila odporúčanie, ktoré som vyslovila v stanovisku Výboru pre práva žien a rodovú rovnosť.
Musí sa venovať osobitná pozornosť úlohe žien v dialógu o ľudských právach s tretími krajinami, kde je ohrozené ich zdravie a bezpečnosť.
Ľudské správa zahŕňajú práva žien urobiť rozhodnutia týkajúce sa ich života a reprodukcie bez diskriminačných zásahov, nátlaku a násilia.
Žiaľ v dialógoch o ľudských právach sa stále tento prvok dostatočne nezohľadňuje.
v mene skupiny PPE-DE. - (SK) Pani predsedajúca, v mene Európskej ľudovej strany vítam vypracovanie tejto správy, ktorá má veľký význam pre budúcnosť dialógu a konzultácií EÚ s tretími krajinami a pre úlohu Európskeho parlamentu.
Európska únia je predovšetkým úniou demokratických hodnôt podporujúcich mier, toleranciu a dodržiavanie ľudských práv.
Preto je podstatné, aby sa v každom dialógu nadviazanom a vedenom s tretími krajinami zameriavala na potrebu zabezpečenia a ochrany základných slobôd a ľudských práv nielen v Európe, ale na celom svete.
Cieľom tejto správy je návrh riešenia na zlepšenie fungovania dialógu a konzultácií EÚ s tretími krajinami v oblasti ľudských práv.
Preto sa správa zameriava na tri koncepty posilňujúce účinnosť: koherentnosť dialógu a konzultácií, transparentnosť a viditeľnosť.
Dôležitým je aj aktívnejšie zapojenie Európskeho parlamentu do tohto procesu.
Domnievam sa, že Európsky parlament má legitímne právo zúčastňovať sa na tomto dialógu, vykonávať demokratickú kontrolu, ktorú mu udelili európski občania.
Chcela by som sa poďakovať spravodajkyni za citlivú analýzu, prezentovanú v správe, týkajúcu sa dialógu so susednými krajinami, ktoré sa nachádzajú na východ od EÚ.
Hlavnou prioritou vonkajšej politiky Európskej únie je vytvorenie priestoru skutočnej demokracie na našej východnej hranici a dialóg o ľudských právach by sa mal považovať za veľmi dôležitý nástroj.
Vytvorenie spoločných podvýborov pre ľudské práva by bolo významným krokom aj pre susedné krajiny, kde dochádza k neustálemu porušovaniu ľudských práv.
Chcela by som sa zamerať na jeden prvok, aj keď nie je súčasťou susedskej politiky.
Rusko je ďalším východným partnerom, ktorý by mal konečne akceptovať, že priamy dialóg v oblasti ľudských práv nemôže viesť k ničomu inému len ku skvalitneniu života jeho občanov.
Nemohla by som ukončiť svoj príspevok bez spomenutia skutočnosti, že táto správa sa uspokojivo venuje aj právam žien!
Pani predsedajúca, správa, ktorú predložila pani Valencianová, sa týka základného aspektu európskych hodnôt, ktorým je dialóg o ľudských právach.
Tento dialóg, uvedený v rôznych dohodách s mnohými krajinami a v rôznych nástrojoch je svojim spôsobom prejavom tzv. "mäkkej sily", ktorou disponuje Európa.
V prípade tejto správy bola dosiahnutá široká dohoda.
Dnes zostávajú len pozmeňujúce a doplňujúce návrhy, ktoré predložila extrémne pravicová Skupina identity, tradície a suverenity.
Zaujímavé je, že všetky tieto pozmeňujúce a doplňujúce návrhy sú podpísané mojimi krajanmi, členmi strany Vlaams Belang.
Avšak, čo táto skupina, ktorá sa nedávno v Bruseli svojim spôsobom zviditeľnila prostredníctvom podpory, ktorú vyjadrila demonštrácii proti islamu, ktorú úrady zakázali, svojim konaním sleduje?
Celkom zaujímavé.
V prvom rade chcú ľudské práva obmedziť na občianske a politické práva a z textu chcú vynechať sociálne, environmentálne, hospodárske a kultúrne práva.
Zatiaľ čo sa odvolávajú na Medzinárodný pakt OSN o občianskych a politických právach, zabúdajú na skutočnosť, že to isté Generálne zhromaždenie schválilo aj Medzinárodný pakt o hospodárskych, sociálnych a kultúrnych právach, na ktorý veľmi rýchlo zabudli.
V druhom rade navrhujú prepojenie mrzačenia genitálií, skorých manželstiev a obchodovania s ľudskými bytosťami s náboženskými praktikami, nepochybne islamskými, čo je skutočne hrubé prepojenie.
V žiadnom prípade neprípustné!
Tieto postupy sú trestuhodné. Môžu byť späté s kultúrou, možno kmeňovou, ale sú trestné a žiadnym spôsobom nie sú náboženské.
A na záver táto skupina pridáva tirádu proti Turecku, proti strane Messrsa Erdogana a Güla, ktorej nezvyčajne chýba akýkoľvek základ.
Aby svoj príspevok uzatvorila, správa pani Valencianovej je významná, otvorená, ale zároveň veľmi jednoznačná.
Je božská.
Len si prečítajte odsek 22, v ktorom sa stanovuje, aby bol dialóg o ľudských právach vždy podporený diplomatickým tlakom na každej úrovni, a teraz hovorím k Rade!
Je škoda, že isté extrémistické skupiny ju využívajú ako platformu pre svoju netoleranciu a nenávisť.
v mene skupiny ALDE. - (SK) Pani predsedajúca, dámy a páni, v prvom rade by som chcel oceniť vyváženú správu pani Valencianovej a chcel by som jej poďakovať za to, že bola ochotná zapracovať mnohé z pozmeňujúcich a doplňujúcich návrhov, ktoré predložil náš výbor.
Výsledok je jasný, v celej správe, ktorá obsahuje množstvo dobrých odporúčaní na posilnenie dialógov EÚ o ľudských právach, ktoré vedie s tretími krajinami a na presadzovanie ľudských práv a demokracie.
EÚ musí posilniť svoju úlohu iniciátora v oblasti presadzovania ľudských práv, a preto ma teší, že Rada prijala iniciatívu začleniť ľudské práva do politiky EÚ.
Je správne, že Európsky parlament presadzuje systematické začleňovanie otázok ľudských práv do programu politických dialógov EÚ a vonkajšej politiky.
Jedine prostredníctvom systematizácie dialógov môžeme zlepšiť využívanie referenčných kritérií a zaviesť koherentnosť do úsilia o presadzovanie ľudských práv.
Napriek tomu by EÚ nemala stanovovať také náročné požiadavky, aby sa v rámci dialógu, topiacom sa v požiadavkách na porovnávanie sa s ukazovateľmi, zabúdalo na plnenie jeho pôvodných cieľov.
Dialóg sa musí využívať na otvorenie podmanivého, k dôvere vedúceho politického priestoru, v rámci ktorého sa namiesto neustáleho poukazovania na porušenia, tiež poukazuje na pokrok dosiahnutý v oblasti ľudských práv.
Musíme si uvedomiť, že dialóg o ľudských právach čelí veľkým výzvam.
Situácia v oblasti ľudských práv v mnohých krajinách spôsobuje obavy.
Pre vzťahy EÚ s významnými obchodnými partnermi je nevyhnutné, aby sme pripísali väčší význam prepojeniu obchodných vzťahov s reformami v oblasti ľudských práv.
Obchodné dohody s tretími krajinami by mali byť vnímané ako nástroj, ktorého následky presahujú výlučne hospodársku oblasť.
Záležitosti súvisiace s environmentálnymi a ľudskými právami musia byť od začiatku ich súčasťou a musia mať rovnakú váhu ako hospodárske záležitosti.
Dialóg s tretími krajinami musí pomáhať posilneniu demokratických, sociálnych, politických a environmentálnych práv, a preto musí byť jednoznačné, že obchodné dohody musia obsahovať úplne jasný mechanizmus, akým bude možné uplatňovanie dohody pozastaviť v prípade, že jeden z obchodných partnerov nedodržiava ľudské práva alebo nespĺňa demokratické doložky.
Niet však pochýb o tom, že najlepší pokrok sa dosiahne vtedy, keď tretím krajinám poskytneme stimul na to, aby dodržiavali politické a hospodárske požiadavky, ktoré predstavujú časť dohôd.
V dvojstranných dialógoch musíme nájsť rovnováhu, prostredníctvom ktorej môžeme vyvíjať stály nátlak, avšak ich základom je reciprocita a skutočný dialóg.
v mene skupiny Verts/ALE. - (SK) Pani predsedajúca, domnievam sa, že pani Valencianová dokázala vo svojej vynikajúcej správe, že máme až prebytok konkrétnych návrhov, ktoré budú určite užitočné pre portugalské predsedníctvo ktoré vyhlásilo, že jeho cieľom je dosiahnuť hmatateľné výsledky v oblasti ľudských práv a demokracie.
Už istú dobu vyzývame na väčšiu koherentnosť, transparentnosť a výsledky v rámci našich diskusií s tretími krajinami, spoločne s Komisiou a Radou.
Už je potrebné len prejsť od slov k činom.
Som presvedčená, že tak isto ako aj viete, že všetko, čo to vyžaduje je organizácia na zefektívnenie dialógov o ľudských právach bez ohľadu na ich rozmanitosť.
V prvom rade to znamená stanovenie jasných verejných cieľov určených pre každý dialóg, aby sme mohli začať vykonávať koherentnú, spoločnú stratégiu, zodpovednosť za ktorú náleží najvyššej úrovni.
V druhom rade to znamená stanovenie ukazovateľov, ktoré nám umožnia riadne hodnotenie dosiahnutých výsledkov dialógu a informovanie poslancov EP o týchto výsledkoch, aby potom napríklad, keď krajinu navštívi delegácia, mohli skontrolovať, aký bol dosiahnutý pokrok a diskutovať s občianskou spoločnosťou a zástancami ľudských práv, aby boli schopnejší pri preverovaní svojich partnerov, pokiaľ ide o záväzky prijaté v rámci daného dialógu.
V tejto súvislosti stále čakáme na informácie o ukazovateľoch, ktoré by mali byť použité na hodnotenie dialógu, ktorý sa nedávno začal viesť s Uzbekistanom.
V treťom rade to znamená zabezpečenie, že ľudské práva sa zohľadňujú vo všetkých vonkajších politikách EÚ vrátane obchodnej politiky, migračnej politiky a boji proti terorizmu.
V diskusiách o ľudských právach ide o našu dôveryhodnosť.
Napríklad môže niekto objasniť, akým spôsobom môžeme teraz diskutovať o vykonávaní usmernení o zákaze mučenia v Jordánsku v Podvýbore pre ľudské práva, prvom podvýbore zriadenom v rámci susedskej politiky, ktorý sa dnes dáva za príklad, keď vieme, že členské štáty EÚ utajovali dodatky americkej CIA k zmluve o mučení?
Ako môžeme diskutovať o zákaze mučenia a boji proti nemu v tomto podvýbore?
Našou prvoradou úlohou ako poslancov EP je hodnotiť náležitosť činnosti EÚ a na tento účel môžete počítať s delegáciami, výbormi a celým Parlamentom, ktorý bude v každom bode naďalej bojovať za ich uplatňovanie, či už to bude znamenať otvorenie, zmenu orientácie alebo, ak to bude potrebné, zastavenie dialógu.
v mene skupiny GUE/NGL. - (SK) Pani predsedajúca, dámy a páni, chcela by som veľmi poďakovať pani Valencianovej, pretože jedna zo záležitostí, ktoré vo svojej významnej správe zdôrazňuje sú kroky, ktoré Európska únia ešte musí podniknúť v konzultáciách o ľudských právach, a teda skutočnosť, že ide o nedokončenú prácu pre nás všetkých.
Domnievam sa, že jej požiadavka na väčšiu konzistentnosť a transparentnosť pre všetkých je nevyhnutná, ako aj väčšie zapojenie občianskej spoločnosti do vonkajšej politiky.
Predovšetkým je dôležité potvrdiť koniec a nie začiatok politiky, ktorá je v mnohých prípadoch založená na dvojitých štandardoch.
Ako napríklad uviedla pani Flautrová v prípade záležitosti súvisiacej s mučením.
Rovnako sa mi zdá veľmi dôležité naplánovať užšiu koordináciu medzi rôznymi orgánmi a zriadiť podvýbory a predovšetkým posilniť spoluprácu s národnými parlamentmi a delegáciami Európskej komisie na celom svete.
Domnievam sa však, že v prípade dvojitých štandardov je dôležitou skutočnosť, že dokonca aj my, konajúc ako Európska únia, nevykonávame dohody, ktoré podpisujeme.
Mám na mysli napríklad článok 2 dohôd o pridružení.
Súhlasím však s poznámkou predloženou pani De Keyserovou k predloženým pozmeňujúcim a doplňujúcim návrhom.
Ďakujeme pani Valencianovej za to, že prijala mnohé z našich pozmeňujúcich a doplňujúcich návrhov.
Preložené návrhy sú zamietnuté okrem jedného pozmeňujúceho a doplňujúceho návrhu, ktorý nepredložila žiadna skupina, ale pani Flautrová a ktorý sa týka rozšíreného monitorovania a výraznejšej prítomnosti a koherentnosti v povolebných fázach.
Rovnako sa domnievam, ako hovorí pani Valencianová, že Komisia a Rada by mali zintenzívniť zapojenie Parlamentu do procesu politického dialógu, zohľadniť náš názor a poskytnúť nám viac informácií, konzistentnejším spôsobom pred rokovaniami, ako aj po rokovaniach s tretími krajinami, ako sa pre každý prípad stanovuje v článkoch 21 a 24 zmluvy.
Rovnako sa domnievam, že vo všeobecnosti sa do reakcie na túto záležitosť musí zapojiť nielen oznamovanie o činnosti, ale aj investície do personálu, čo je nesmierne dôležité.
Bohužiaľ, spomínam si na otázku, ktorú nedávno predložil Európsky parlament. Konferencia predsedov odmietla žiadosť o zriadenie Výboru pre ľudské práva s plnými právomocami.
Domnievam sa, že to bola chyba, pretože by to inak bola vynikajúca príležitosť dokázať a zrealizovať myšlienku sily a kapacity presadzovania.
Pani predsedajúca, spravodajkyňa vypracovala významnú správu.
Presadzovanie ľudských práv v krajinách, s ktorými EÚ udržiava vzťahy je úlohou, ktorú musí vykonávať zodpovedne.
V tejto súvislosti je skutočne veľmi dôležitý štruktúrovaný dialóg o ľudských právach.
Presne z tohto dôvodu a v súvislosti s touto správou je poľutovaniahodné uvedomiť si, že sa májový odborný seminár s Čínou nekonal.
Udržiavanie dobrých čínsko-európskych vzťahov však vyžaduje záväzok na obidvoch stranách.
Nedávne alarmujúce správy organizácií typu Amnesty International, Psy, Human Rights in China a Compass Direct sú dôvodom, aby som tento záväzok spochybnil.
"Oponenti", medzi ktorých patria náboženské menšiny a novinári sú zatváraní do psychiatrických liečební z politických dôvodov.
Neblaho známy systém policajnej psychiatrie Ankang je v Číne realitou, najmä v čase príprav olympijských hier.
A to je poľutovaniahodná skutočnosť.
Preto by som rád požiadal Radu a Komisiu, aby udržiavali krok s vývojom, pokiaľ ide o situáciu v oblasti ľudských práv v Ríši stredu.
Udržiavanie harmonických vzťahov so strategickým partnerom, ktorým je Čínska ľudová republika je dôležité, avšak nie za každú cenu, aby sa teória stala praxou s ohľadom na tieto slová zo správy: "keďže dialógy o ľudských právach [...] sú základnou súčasťou celkovej stratégie Európskej únie zameranej na podporu trvalo udržateľného rozvoja, mieru a stability."
V prvom rade aj ja by som sa chcela poďakovať kolegyni Valenciano za vypracovanie témy, ktorá ako najvýznamnejší nástroj ľudských práv je veľmi citlivá a, bohužiaľ, často druhoradá.
Preto súhlasím s názorom, ktorý v tejto správe rezonuje, aby sa väčšia pozornosť venovala reformám, ktoré uskutočňujú partnerské krajiny v oblasti ľudských práv a demokracie.
Myslím si, že Európska únia sa bude musieť naďalej snažiť o budovanie účinnejšej a jednotnejšej reakcie v oblasti medzinárodnej spolupráce a dialógu s tretími krajinami.
Oceňujem fakt, že správa obhajuje a podporuje systematické začleňovanie ochrany práv žien a detí do všetkých dialógov a konzultácií Európskej únie o ľudských právach s tretími krajinami.
Som spravodajkyňa Podvýboru pre ľudské práva a pripravujem stanovisko k stratégii o právach dieťaťa.
V svojej správe vyzývam na neustálu potrebu dopĺňania sa jednotlivých usmernení o deťoch v ozbrojených konfliktoch a potrebu vziať do úvahy parížske záväzky na ochranu detí pred nezákonným vojenským odvodom alebo ich zneužívaním ozbrojenými silami alebo ozbrojenými skupinami.
Tu chcem zdôrazniť potrebu zvýšenej kontroly prostriedkov, ktoré Európska únia poskytuje napríklad v rámci humanitárnej pomoci, aby sa nestalo, že peniaze poskytnuté Európskou úniou na zabezpečenie vyučovania či zdravotnej starostlivosti pre deti budú použité na nákup malých ľahkých zbraní, ktoré sú vhodné na použitie napríklad aj deťmi.
Dialóg sa nesmie obmedziť len na otázky demokracie či ochranu občianskych a politických práv, ale aj na otázky, ktoré sa bezprostredne dotýkajú aj Európskej únie ako napríklad otázky environmentu alebo ochrany zdravia.
Je nutné, aby sme si stanovili jasné kritéria začiatku, prerušenia alebo ukončenia politického dialógu, ako aj ciele, ktoré chceme dosiahnuť.
Na dosiahnutie výsledku je nutné: viesť dialóg a teda nielen niečo jednostranne diktovať tretím krajinám, snažiť sa o konštruktívnu spoluprácu, súčinnosť s miestnymi organizáciami na ochranu ľudských práv, mimovládnymi organizáciami, ktoré v danej krajine pôsobia.
Je nutné viazať poskytovanie peňazí z fondov Európskej únie na dodržanie ľudských práv a zastaviť, prípadne suspendovať poskytovanie týchto prostriedkov pre krajiny, ktoré ľudské práva dodržiavať nebudú.
(EN) Vážená pani predsedajúca, správa pani Valencianovej Martínezovej-Orozcovej o podpore ľudských práv a demokracie zostáva základným kameňom EÚ a spoločných hodnôt spájajúcich 27 členských štátov.
Je tiež kľúčovým prvkom našich externých strategických koalícií, vo veľkej Rade Európy so 47 členskými krajinami, v našom transatlantickom partnerstve v NATO a s rovnako zmýšľajúcimi krajinami v rámci OSN.
Ako Únia pokročila v oblasti stále formálnejších dohôd o obchode a politickej spolupráci, nevyhnutne sme hľadali spôsob, ako zaviesť stupeň podmienenosti základných ľudských práv v prípade našich globálnych partnerov, aj keby to bolo ad hoc a prinajlepšom neúplne, pomocou špeciálneho nástroja, Európskeho nástroja pre demokraciu a ľudské práva, a v prípade potreby podporený dialógmi a diskusiami o ľudských právach.
Európska susedská politika (ESP), za ktorú som v Parlamente spoluspravodajcom, má za cieľ ustanoviť kruh susedských priateľských krajín odhodlaných vytvoriť spoločnú oblasť mieru, stability, bezpečnosti, plnej úcty k ľudským právam a demokracii, slobody tlače, nezávislosti súdnictva, princípom právneho štátu a prosperity.
Akčné plány ESP stavajú na súčasných, zo Zmluvy právne záväzných, zmluvných rámcoch, v prípade združenia partnerov Euromed na asociačných dohodách alebo dohodách o partnerstve a spolupráci s bývalými krajinami Sovietskeho zväzu, ktoré väčšinou zahŕňajú ustanovenia o ľudských právach a demokracii, ktoré sú monitorované tak, že čím bližšie príde partnerská krajina ESP v zmysle spoločných hodnôt, tým vyššia je pomoc a obchodná spolupráca poskytnutá EÚ.
Tieto akčné plány monitorujú podvýbory ako súčasť prebiehajúceho dialógu.
Aspoň teoreticky by geopolitické záujmy nemali hrať žiadnu úlohu, ale v skutočnosti v praxi prevláda vecná politika.
Ako spomenul môj kolega, pán Belder, kto by sa napríklad odvážil pohroziť tým istý stupňom sankcií voči Čínskej ľudovej republike pre vážny nedostatok dodržiavania ľudských práv a demokracie, ako sme urobili voči Uzbekistanu?
To je môj prípad.
(potlesk)
(SK) Pani predsedajúca, chcela by som v prvom rade pogratulovať pani Valencianovej k tejto správe, v ktorej sa spája odvaha s ambíciou a podporujem všetky jej návrhy.
Samozrejme, v tejto správe sa potvrdzuje univerzálnych charakter ľudských práv a zakotvujú sa ako základné zásady vzťahov Európskej únie s tretími krajinami.
Napriek tomu, že je dôležité potvrdiť a opätovne potvrdiť univerzálny charakter ľudských práv je tiež rovnako dôležité, a je najvyšší čas, vyvrátiť ďalšiu dogmu medzinárodnej politiky, ktorou je ilúzia, ktorú často využívame na to, aby sme uistili samých seba, dogmu, že hospodársky rozvoj vedie k demokratizácii a zabezpečeniu dodržiavania ľudských práv.
Niekoľko uplynulých desaťročí dokazuje niečo iné.
Samozrejme si musíme uvedomiť, že ide o dvojrýchlostnú evolúciu. Na jednej strane sme v súčasnosti svedkami bujnej globalizácie na hospodárskej úrovni a na druhej strane náhlemu náporu demokratizácie, ktorý viedol k vytvoreniu demokracií v Európe, Latinskej Amerike a východnej Ázii na konci studenej vojny, dochádza dych.
Namiesto toho by sme si mali všimnúť, že všade vo svete je často hospodársky rast zlučiteľný s autoritárskym režimom.
Rýchly hospodársky rast paradoxne pôsobí tak, akoby týmto režimom poskytoval legitimitu a prispieval k stabilizácii ich moci.
Dnes sa veľmi správne zameriavame a venujeme situácii v oblasti ľudských práv vo veľkých rozvíjajúcich sa krajinách, akými sú Čína a Rusko.
Nebuďte však sklamaní. Niekoľko z krajín, ktoré patria medzi najrozvinutejšie na svete, vrátanie niektorých z našich hospodárskych partnerov, nedodržiava základné práva svojich občanov.
Konkrétne mám na mysli Singapur, krajinu s prosperujúcim a moderným hospodárstvom, ktorej obyvatelia využívajú všetky výhody rozvinutej krajiny, okrem politických slobôd, konkrétne slobody prejavu a zhromažďovania sa.
Pani predsedajúca, ak by bol stále potrebný dôkaz, je poskytnutý spôsobom, ktorý už nemôže byť evidentnejší, a to správaním singapurských úradov k delegácii poslancov EP z mojej skupiny v apríli tohto roku, k delegácii, ktorej som bola členkou.
Miestne úrady nám nedovolili rozprávať sa a stretnúť sa s členmi singapurskej liberálnej strany pod hrozbou zatknutia.
Táto skúsenosť, ktorá bola veľmi znepokojujúca však bola zároveň aj veľmi obsažná a opätovne ma uistila v tom, že ochrana ľudských práv nemusí nevyhnutne kráčať ruka v ruke s hospodárskym vývojom a o tom, že Európska únia, ako je to praxou, si nevystačí len s hospodárskym prístupom uplatňovaným vo vzťahoch s príslušnými krajinami.
Práve naopak Európska únia by mala naďalej zohrávať svoju úlohu v presadzovaní ľudských práv a neustále pripomínať cudzím vedúcim predstaviteľom, že ľudské práva platia pre všetky ľudské bytosti, všade na svete.
(SK) Pani predsedajúca, presadzovanie ľudských práv je hlavným pilierom vonkajšej politiky Európskej únie.
Súhlasím so spravodajkyňou, že Rada a Komisia by mali systematicky začleňovať záležitosti súvisiace s ľudskými právami do programu Európskej únie pre dialóg s tretími krajinami.
Rovnako by bolo vhodné zabezpečiť, aby boli ľudské práva častejšie začleňované do všetkých oblastí vonkajšej politiky Únie vrátane vonkajších aspektov vnútornej politiky.
Na dosiahnutie tohto cieľa by mali byť využité všetky dostupné prostriedky.
V tejto súvislosti sa domnievam, že by bolo vhodné do väčšej miery využiť Európsky parlament.
Rada by mohla napríklad Parlamentu posielať polročné hodnotenia každého vedeného dialógu a konzultácie spolu s vysvetlením, v ktorom sa kladie dôraz na tendencie v pokroku, a nie jednotlivé výsledky.
Bolo by tiež vhodné zaviesť pravidelné konzultačné stretnutie, na ktorom by sa zúčastňovali poslanci Európskeho parlamentu po každom kole dialógu a konzultácií.
Poslancom by to poskytlo príležitosť zúčastniť sa na prijímaní kľúčových rozhodnutí týkajúcich sa pokračovania alebo pozastavenia určitého dialógu.
Rovnako sa domnievam, že by bolo vhodné zapojiť poslancov do rozhodovacieho procesu o nadviazaní nového dialógu a informovať ich o cieli, formách alebo postupoch určených na jeho nadviazanie.
Rovnako sa domnievam, že na zefektívnenie ich činnosti by Rada a Komisia mali začleniť odporúčania a závery uznesení Parlamentu, najmä uznesení týkajúcich sa ľudských práv, do ich programov dialógov.
(SK) Pani predsedajúca, v časovom priestore minúty a pol by som chcel zhrnúť základné myšlienky, ktoré nás viedli nielen k podpore, ale k jasnému presadzovaniu tejto iniciatívy a chcel by som samozrejme pogratulovať Elene Valencianovej k jej práci a schopnosti dosiahnuť dohodu, ktoré v tomto prípade dokázala.
Teší ma tiež prítomnosť a preukázaný záujem pána Borga, ako aj prítomnosť pána Mattisena, zároveň mi je však ľúto, že prvé dve kreslá, vyčlenené pre Radu, sú prázdne.
Domnievam sa, že Rada by sa na tejto diskusii mala zúčastniť, ako už bolo povedané a musí sa to zopakovať.
Tri témy, ktorých zdôraznenie považujem za dôležité, v každom prípade a ktoré by som chcel spomenúť sú - v prvom rade potreba, ktorú nikdy nebudeme musieť dostatočne vyjadriť a ktorou je zlepšenie konzistentnosti týchto nástrojov, s cieľom posilniť skutočnosť, že na jednej strane nemôžeme vyjadrovať svoje znepokojenie nad niektorými udalosťami a na druhej strane byť ticho, keď to vyhovuje našim záujmom.
Druhou témou, ktorú považujem za dôležitú a ktorá sa tu už spomínala, avšak chcel by som to zopakovať, je potreba väčšej transparentnosti v tomto type mechanizmu, ktorá vyžaduje širšiu účasť Parlamentu.
Bolo už mnohokrát povedané, že sme úplne prekvapení, aby som použil lepšie slovo a vyjadril to miernejšie, tým čo mnohým z týchto diskusií chýba, nielen pokiaľ ide o účasť, ale aj pokiaľ ide o informácie, ktoré často vyžadujeme.
A na záver, avšak v neposlednom rade, je dôležitou úloha 14 odsekov tejto správy venovaných úlohe ženy v oblasti ľudských práv a ako podpredsedu Výboru pre práva žien a rodovú rovnosť ma nesmierne teší, že množstvo z pozmeňujúcich a doplňujúcich návrhov, o ktorých sme diskutovali a ktoré sme prijali v našom výbore, bolo akceptovaných.
(potlesk)
(SK) Pani predsedajúca, široko podporovaný dôraz na ľudské práva je relatívne novou záležitosťou.
V minulosti boli zdrojom tohto záujmu socialistické a liberálne kruhy.
Ľavicu zaujímalo najmä právo na bývanie, príjem, zariadenia, spolurozhodovanie, čisté životné prostredie a liberalizáciu od koloniálnej nadvlády a všetky tieto práva neprislúchajú len tým, ktorí ich využívajú, ale najmä všetkým tým, ktorí ešte nie sú schopní alebo sú len nedostatočne schopní tieto práva využívať.
Liberáli sa snažili najmä o osobné slobody a právo podnikať.
Pre niektoré iné politické sily boli ľudské práva menej významné.
Dokonca aj dnes, keď sme svedkami najširšej dohody na význame ľudských práv, je medzi ideálmi a realitou priepasť.
Na základe vlastných záujmov majú najbohatšie, najdemokratickejšie krajiny tendenciu uprednostňovať podporu režimov, ktoré zabezpečujú dodávky zemného plynu a ropy a na domácej úrovni sa snažia zničiť hnutia, ktoré protestujú najmä proti záujmom Západu.
Uplatňovanie dvojitých štandardov je pozvánkou na diskreditáciu oprávnenej kritiky niektorých iných krajín ako zbytočného arogantného zasahovania.
V správe pani Valenciano Martínez-Orozcovej sa správne uvádza, že nekonečné vedenie dialógov o ľudských právach s neochotnými vládami nie je právoplatným cieľom a že sa nesmie dopustiť, aby takéto dialógy stroskotali na nedostatku transparentnosti a demokratickej kontroly.
Táto správa sa teší širokej podpore. Pozmeňujúce a doplňujúce návrhy boli predovšetkým predložené zo strany troch flámskych poslancov zo Skupiny identity, tradície a suverenity v Európskom parlamente.
Nedostatky, ktoré uvádzajú, sú väčšinou správne, avšak formulácie a vynechania, ktoré navrhujú pôsobia dojmom, že v tomto prípade nejde o hľadanie riešení, ale o rezignáciu na nedostatok výsledkov.
Veriť, že Európa by urobila lepšie, keby sa pred okolitým svetom uzavrela, s cieľom zabezpečiť mier a pokoj, prosperitu a bezpečnosť na vlastnom území, je ilúzia.
Pozmeňujúce a doplňujúce návrhy. ktoré neprispievajú k rovnosti a demokracii pre všetkých a k solidarite s chudobnými a hladujúcimi sveta, našu podporu nezískajú.
(EN) Vážená pani predsedajúca, my v EÚ si ľudské práva veľmi vážime.
Snažíme sa inšpirovať národy, s ktorými máme vzťahy, aby tiež mali dobrú úroveň dodržiavania ľudských práv.
Dialóg je základným východiskovým bodom, ale v tomto dialógu musíme byť ochotní dokonca riskovať hospodárske výhody s cieľom hovoriť odvážne a pravdivo.
Do tejto správy patrí Čína. Vieme, že v tejto krajine existujú vážne prípady politického a náboženského prenasledovania.
Pred dvomi rokmi som v Číne stretla psychiatra predsedajúceho organizácii pre postihnutých.
Hrdo mi povedal, že vo svojom meste s viac než desiatimi miliónmi obyvateľov nemajú takmer nikoho s Downovým syndrómom, pretože im nebolo umožnené žiť.
Táto diskriminácia voči ľuďom s postihnutím si vyžaduje otvorený dialóg bez ohľadu na ekonomické vzťahy medzi EÚ a Čínou.
Pokiaľ ide o otázky obchodných vzťahov, na vytvorenie tlaku na vládu zlepšiť dodržiavanie ľudských práv, musíme byť ochotní podniknúť rozhodné kroky, ale byť opatrní v tom, aby takéto konanie ešte viac nezhoršilo situáciu prenasledovaných v danej krajine.
(EN) Vážená pani predsedajúca, správu pani Valencianovej Martínezovej-Orozcovej pokladám za komplexnú. Má jasne za cieľ posilniť a zlepšiť rozsiahle opatrenia Európskej únie v oblasti dialógov a diskusií o ľudských právach s tretími krajinami.
Dnes večer hovoríme o jednom z najdôležitejších nástrojov v oblasti ľudských práv dostupných Európskej únii na presadzovanie ľudských práv v našich vzťahoch s tretími krajinami.
Oceňujem kritický, ale aj konštruktívny spôsob, akým sa spravodajkyňa venuje výzvam, ktorým musí čeliť fungovanie dialógu v oblasti ľudských práv vzhľadom na celkovú perspektívnu a medziinštitucionálnu spoluprácu.
V plnej miere schvaľujem väčšinu odporúčaní, ktoré predkladá správa a rezolúcia.
Chcela by som hlavne upriamiť vašu pozornosť na potrebu zvýšiť transparentnosť a prijať ukazovatele pre stanovené referenčné hodnoty s cieľom dosiahnuť praktické výsledky, ktoré by mali podporu ďalších nástrojov zahraničnej politiky EÚ.
Dôrazne podporujem odporúčanie na kontrolu konkrétnych štandardov pre dialóg EÚ - Čína o ľudských právach, ako aj pre diskusiu EÚ - Rusko, dúfajúc v ich skoré rozvinutie do štruktúrovaného dialógu s cieľom zhodnotiť potrebu dialógov v oblasti ľudských práv.
Je taktiež dôležité uplatňovať a využívať výsledky dialógov o ľudských právach v projektoch organizovaných v rámci Európskej iniciatívy pre demokraciu a ľudské práva a systematicky spojiť tieto dva nástroje.
V plnej miere podporujem odporúčanie, že úloha a účasť Európskeho parlamentu na medziparlamentných zhromaždeniach v oblasti dialógov o ľudských právach môže byť v budúcnosti v spomenutých krajinách rozšírená.
A v neposlednom rade, ľudské práva musia byť základným kameňom nášho politického odkazu a je veľmi dôležité rozvinúť tento odkaz prostredníctvom dôslednosti, transparentnosti a silného politického odhodlania všetkých európskych inštitúcii a členských štátov.
(EN) Vážená pani predsedajúca, teraz, keď sa osem rokov trvajúci súboj o bulharské sestričky a palestínskeho doktora v Líbyi skončil, cítim, že je nevyhnutné triezvo vyhodnotiť situáciu týkajúcu sa ľudských práv v tejto krajine.
Správa pani Valencianovej Martínezovej-Orozcovej uvádza potrebu začať s Líbyou dialóg o ľudských právach.
Podporujem potrebu dialógu v rámci barcelonského procesu.
Dovoľte nám avšak ujasniť, že nemôžeme tolerovať ani zabudnúť na to, že európskych občanov uniesli, mučili (čo potvrdil dokonca syn plukovníka Kaddáfiho), osem rokov ich zadržiavali vo väzení a vystavili súdnemu procesu, ktorý bol fraškou, a potom všetkom sa správať, akoby sme mali byť vďační alebo odmeniť líbyjskú stranu za ich konečné prepustenie.
Európske média už živo uvažovali o tom, že by sa tento prípad mohol stať precedensom pre ktorúkoľvek diktatúru, ako zamerať pozornosť a rozvíjať vzťahy s Európskou úniou.
Líbya okrem toho spustila kampaň proti bulharskému prezidentovi za to, že odpustil sestričkám po ich návrate do Bulharska, akoby očakávala, že ich pošleme do väzenia priamo z letiska.
Na základe dohody Európskej komisie s Líbyou sa muselo Bulharsko podpísať dlh Líbye v hodnote 56 miliárd USD v prospech fondu Benghází.
Ostatné krajiny EÚ minú dokonca viac.
Ešte raz mi však dovoľte ujasniť, že líbyjský režim používa túto humanitárnu pomoc politicky na zatajenie pravdy a obviňovanie západu z plánu úmyselne nakaziť arabské deti.
Toto absurdné obvinenie je stále aktuálne.
Líbya ešte nepreukázala žiadny úmysel nápravy a my by sme nemali vytvárať dojem používania dvojitých noriem len preto, že táto krajina má množstvo ropy a plynu.
Je to skúška dôveryhodnosti noriem Európskej únie v oblasti ľudských práv.
(EN) Vážená pani predsedajúca, táto výborná správa pani Valencianovej Martínezovej-Orozcovej vyčerpávajúcim spôsobom nás oboznamuje s parlamentnou analýzou o potenciáli, ale tiež o nevyužitom potenciáli, dialógu EÚ týkajúceho sa ľudských práv.
Od Rady, ktorá je dnes večer, bohužiaľ, neprítomná, požadujeme, aby konala.
Stratégia EÚ týkajúca sa ľudských práv nikdy nedosiahne optimálne výsledky bez systematickej a premyslenej organizácie a bez transparentnosti a pravidelného prehodnocovania.
Naša vierohodnosť v oblasti ľudských práv záleží, samozrejme, od uskutočňovania toho, čo kážeme.
Ako môžeme naliehať na krajiny ako Jordánsko, Egypt, Líbya, Maroko alebo Alžírsko, aby skončili s mučením, keď vieme, že aj Spojené štáty si objednávajú mučenie s tichým súhlasom európskych krajín?
Namiesto toho, aby sme boli dôveryhodní, stávame sa pokryteckí.
Musíme si zamiesť pred vlastným prahom.
Mlčanie Rady od februárovej správy o mimoriadnom vydávaní osôb neostalo bez povšimnutia.
Jeden z najdôležitejších dialógov, ktorý by sme mali viesť, je dialóg s rovnako zmýšľajúcimi krajinami, a preto vítam odseky 115 a 116, ktoré naliehajú na EÚ, aby hľadala logické závery a vymieňala si skúsenosti, kým bude riešiť obavy týkajúce sa ľudských práv s USA, Kanadou, Japonskom a Novým Zélandom.
No kým posledných šesť rokov väčšina európskych občanov bola znepokojená v súvislosti s vojnou proti terorizmu, EÚ nepodnikla žiadne rozhodné kroky, aby zabezpečila transatlantický rešpekt pre základné ľudské práva a právny štát.
Samozrejme, netvrdím, že USA sú najhorším obrancom ľudských práv na svete.
Mohli by však byť vzorom pre dokonalosť ľudských práv, a tragédiou je, že EÚ na nich v tomto smere nenalieha.
Usmernenia Rady o mučení hovoria, že EÚ diplomatický zakročí a vydá verejné vyhlásenia, ktorým bude tlačiť na tretie krajiny, aby podnikli účinné opatrenia proti mučeniu a zlému zaobchádzaniu.
Aký diplomatický zákrok?
Aké verejné vyhlásenia o únosoch, mučení, o základni na Guantáname?
Je tu len trápne ticho.
Možno nám to pomôže pochopiť článok z časopisu Economist z tohto týždňa.
S názvom "Czechs with few mates" vysvetľuje, ako si Česká republika počas trojročného členstva v EÚ získala renomé za presadzovanie ľudských práv na každom kroku.
Úžasné!
Len tak ďalej!
Tešme sa!
Ďalej však čítam, že v mašinérii bruselskej zahraničnej politiky sú takéto veci dráždivé.
Diplomati EÚ celkom jasne opisujú Českú republiku ako krajinu, ktorá "bezhlavo riskuje", či dokonca je "neprofesionálna", nepochybne najpohŕdavejšia urážka v diplomatickej zbrojnici.
Hlúpi mladí Česi!
Veria rétorike o EÚ ako spoločenstve ľudských práv.
Domnievali sa, že články 6 a 7 Zmluvy o EÚ vytyčujúce naše hodnoty demokracie, základných práv a princípov právneho štátu sú nato, aby sa podľa nich aj konalo!
No, veď starí cynici z ministerstva zahraničných vecí a britského spoločenstva národov alebo z Quai d'Orsay, francúzskeho ministerstva zahraničných vecí, ich už dajú do laty.
Som na strane českého ministra zahraničných vecí Karela Schwarzenberga, ktorý nevidí žiadny rozpor medzi tým byť súčasne priateľom Ameriky a kritizovať ich porušovanie ľudských práv.
Je nielen proti americkému obchodnému embargu na Kube, ale aj proti základni v zálive Guantánamo.
Rázne hovorí: "Som proti Guantánamu, pretože si myslím, že sa tam nedodržiavajú ľudské práva."
(SK) Pani predsedajúca dnes skupina jezídskych Kurdov protestovala pred týmto Parlamentom a ja som sa k nim s pani Ucovou a inými pripojil.
Táto demonštrácia, zástupcov skupiny prenasledovanej terorizmom, ako aj hrozbou genocídy, bola len ďalším príkladom neskutočnej nádeje, ktorú ľudia vkladajú do tohto Parlamentu, pokiaľ ide o záležitosti súvisiace s ľudskými právami.
Preto je dôležité, aby bola naša práca v oblasti ľudských práv vykonávaná systematicky a udržateľne a aby sme sa vyhli určitým omylom.
Prvou vážnou chybou je urobiť rozdiel medzi veľkými a malými krajinami, pokiaľ ide o ľudské práva, byť prísni na malé krajiny a robiť ústupky voči väčším, s ktorými zdieľame dôležité hospodárske a strategické záujmy.
Ide o skutočnosť, ktorú pripúšťajú mnohé z našich vlád všetkých politických smerovaní, avšak v správe sa tento prístup neuplatňuje.
Konkrétne sa v nej veľmi odvážne rieši otázka Číny a Ruska a som veľmi zaviazaný pani Merkelovej za to, že veľmi jasne na svojej poslednej návšteve v Číne a skoršej návšteve Ruska uviedla, že je možné, aby sa sledovali záujmy oboch strán a napriek tomu, alebo práve preto, je možné jasne diskutovať o otázkach súvisiacich s ľudskými právami.
Druhou chybou, ktorej sa nesmieme dopustiť, je nasledovná.
Rakúsky spisovateľ Gerd-Klaus Kaltenbrunner raz povedal, že existujú dva typy utláčaného spoločenstva a jednotlivej obete: jedna, ktorá má a druhá, ktorá nemá sexapíl.
Prvej patria na chvíľu svetlá reflektorov a druhá je ignorovaná.
Ľudské práva musia platiť pre všetkých, či sú alebo nie sú predmetom osobitného medzinárodného záujmu v danom čase.
Treťou chybou, ktorej sa musíme vyhnúť, čo je tiež veľmi podstatné, je zavádzanie straníckej politiky do tejto oblasti.
Preto ma mrzí príspevok pána Meijera, ktorého si inak nesmierne vážim.
Skúste sa opýtať pána Kelama alebo pána Landsbergisa, ktorí žili pod hrozbou sovietskeho prenasledovania, kto sa zastal ich prípadu v 80. rokoch. Bola to naša skupina alebo skupina pána Meijera?
Nerovnováhu a sklony k zneužívaniu ľudských práv na stranícke politické účely je možno nájsť všade.
Tejto ceste by sme sa mali vyhnúť v prospech cesty uvedenej vo vynikajúcej správe pani Valencianovej a mali by sme vytvoriť politiku ľudských práv, v ktorej sa uplatňujú objektívne normy a ktorá prekračuje delenia medzi skupinami a je hodná veľkej tradície tohto Parlamentu v oblasti ľudských práv.
(SK) Chcela by som sa poďakovať spravodajkyni za vynikajúcu správu a jej vysoké štandardy tímovej práce.
Chcela by som zdôrazniť dve témy týkajúce sa nášho dialógu o ľudských právach v tretími krajinami.
V skutočnosti zopakujem to, čo povedal predchádzajúci rečník, domnievam sa však, že tieto záležitosti sú také dôležité, že si zopakovanie zaslúžia.
V prvom rade je to otázka súvisiaca s konfliktom záujmov a hodnôt, ktorá je pre mňa tiež veľmi podstatná.
Nie je tajomstvom, že v snahe o globalizovaný svet sme uprednostňovali naše vlastné záujmy a hodnoty.
Ak sa nebudeme odvolávať na naše vlastné hodnoty a presadzovať ich v oblastiach nášho záujmu, postupne na ne zabudneme.
Oceňujem flexibilitu spravodajkyne. Spolu sme predložili pozmeňujúce a doplňujúce návrhy týkajúce sa Ruska a strednej Ázie.
Ide o regióny, kde sa záujmy dostávajú do popredia a na naše hodnoty sa zabúda.
Európska únia musí pripomínať svojim partnerom medzinárodné ustanovenia a záväzky, ku ktorých plneniu sa zaviazali.
Ako spravodajkyňa Rady Európy som jednoznačne presvedčená, že záujmy sú na prvom mieste v prípade veľkých štátov, avšak zároveň si vyberáme malé štáty, pričom vo všetkých by sa mali uplatňovať rovnaké štandardy.
Druhou je menej významná záležitosť, chcela by som odkázať na naše správanie vo vzťahoch s tretími krajinami a spôsob, akým ovplyvňuje a podporuje ľudské práva a súvisiace ciele v hostiteľských krajinách.
Musíme im dávať nádej a nie naopak, brať nádej.
Každý krok, ktorý urobíme, s cieľom riešiť zdroje problémov, je starostlivo sledovaný.
Domnievam sa napríklad, že podpora Západu bola pre Pobaltské republiky významná a potrebná pre ich ambíciu a nedostatok takejto podpory považujem za deprimujúcu.
V tejto súvislosti by sme tiež mali našim partnerom zdôrazniť, že by mali plniť svoje záväzky.
A na záver, opakujem, že táto správa tieto témy zahŕňa a ďakujem ešte raz spravodajkyni za vysokú úroveň tímovej práce.
(SK) Pani predsedajúca, v prvom rade by som chcel poďakovať spravodajkyni Elene Valenciano Martínez-Orozcovej za jej vynikajúcu a správne zameranú správu.
Pre toto európske fórum, ktorým je Európsky parlament, je veľmi dôležité zaoberať sa ľudskými právami.
Úplne súhlasím so spravodajkyňou, keď tvrdí, že ľudské práva by mali byť v centre vonkajšej politiky EÚ.
Keď hovoríme o ľudských právach, musíme pamätať na to, že by nemali byť len predmetom prázdnej rétoriky, nemali by byť len slovami používanými v politických prejavoch a pri osobitných príležitostiach.
Mali by byť bežnou realitou v rámci Európskej únie, ako aj v našich vzťahoch s ostatnými, tretími, krajinami.
Čo presne predstavujú ľudské práva vo všetkých svojich aspektoch?
Ja tomu rozumiem tak, že ľudské práva sú nescuziteľnými právami, ktoré prislúchajú ľudskej bytosti od narodenia po smrť vrátane práv nenarodených detí a starších osôb.
Zahŕňajú práva žien, ako sa tu už spomínalo, práva detí, ale patria medzi ne aj práva zdravotne postihnutých, chorých, starších, každého.
Musíme mať na pamäti, že každý život je vzácny a jedinečný.
Dokonca by som povedal, že každý život je posvätný a nikto nemá právo vziať život druhej osobe - vziať jej ľudské práva.
Ak my v Európskej únii dokážeme zdieľať s inými predstavu, že ľudská hodnota a ľudské práva vždy prevýšia nad trhovou hodnotou, budeme na správnej ceste v správnom smere.
Bohužiaľ zdá sa, že veľmi často dovoľujeme, aby trhová hodnota zaujala miesto ľudských práv.
Čína nám dáva mnoho príkladov, ktoré sú pre nás dnes zrejmé.
Okrem toho dnes musíme zohľadniť napríklad aj situáciu v Rusku.
Čo predstavujú ľudské práva v Rusku?
Vidíme, prípady poznáme po mene - Chodorkovskij a podobne.
Čo sme ako Európske spoločenstvo hodnôt dosiahli?
Samozrejme, že my v Európskom spoločenstve hodnôt a v Európskej únii musíme žiť, to čo kážeme a presadzovať ľudské práva a ľudské hodnoty všade, v rámci Únie, ale aj v našich vzťahoch s tretími a rozvojovými krajinami.
(SK) Pani predsedajúca, v druhej polovici dvadsiateho storočia, a najmä v jeho posledných troch desaťročiach, sa v oblasti demokracie a dodržiavania ľudských práv výrazne pokročilo, avšak ešte stále je pred nami dlhá cesta.
Pred niekoľkými mesiacmi v Berlíne v rámci deklarácie prijatej pri príležitosti 50. výročia podpísania Rímskej zmluvy, inštitúcie EÚ formálne vyjadrili svoju vôľu presadzovať slobodu a demokraciu vo svete.
V rámci tejto politiky musíme konať otvorene na základe zásady, že dodržiavanie ľudských práv ovplyvňuje celé medzinárodné spoločenstvo a že tieto práva sú univerzálne.
Tieto dve myšlienky sú výslovne uvedené v záverečnom dokumente prijatom na samite, ktorý sa konal v roku 2005 v New Yorku.
Teória o tom, že existujú časti sveta, ktoré sú z toho alebo onoho dôvodu výnimkou z dodržiavania ľudských práv, nie je prijateľná, inými slovami teória o tom, že existujú režimy, od ktorých sa nemôže požadovať dodržiavanie slobôd.
Pri tejto príležitosti by som chcel spomenúť vynikajúcu esej nositeľa Nobelovej ceny Amartyu Sena o globálnych koreňoch demokracie a demokracie ako univerzálnej hodnoty.
V skratke, presadzovanie ľudských práv by malo zohrávať veľmi významnú úlohu vo vzťahoch EÚ so všetkými tretími krajinami.
Jedným z nástrojov je dialóg, a preto sa domnievam, že by bolo vhodné vypracovať správu, ktorá pomôže zorganizovať a systematizovať dialógy o ľudských právach, ktoré Európska únia vedie s inými krajinami.
Teší ma skutočnosť, že v odseku 31 správy sa Rada žiada, aby zabezpečila, že začiatok alebo ukončenie dialógu spĺňa jasné kritériá a aby predtým vykonala hodnotenie dosahu svojho konania.
Rovnako súhlasím s tvrdením, že dialóg by nemal byť samoúčelný.
Svoj príspevok by som chcel uzavrieť uvedením príkladu Kuby, ktorá sa v správe neuvádza, a kde sa žiaľ ľudské práva a základné slobody stále nedodržiavajú.
Rada sa však nedávno rozhodla navrhnúť začatie komplexného dialógu s Kubou, do ktorého tieto práva zahrnuté budú.
Je známe, že stanovisko väčšiny Parlamentu je nesúhlasné s do istej miery nepredvídateľnou politikou, ktorú Rada vykonáva posledné tri roky vo vzťahu s Castrovým režimom.
Podľa nášho názoru by malo byť pred prijatím akejkoľvek inej iniciatívy prioritným nástojenie na prepustení politických väzňov.
(SK) Gratulujem svojej kolegyni pani Valencianovej k jej významnej správe, v ktorej konkrétne navrhuje začlenenie Parlamentu do dialógov o ľudských právach, ktoré vedú Rada a Komisia.
Nejde len o otázku pokusu o posilnenie úlohy EP, ktorú zohráva na medziinštitucionálnej úrovni.
Ide o otázku pokusu využitia výhod pridanej hodnoty, ktorou účasť Európskeho parlamentu môže prispieť k podstate týchto dialógov a k praktickým výsledkom, ku ktorým vedú v oblasti, v ktorej necitlivosť a rozpačitosť rôznych európskych vlád a orgánov nešťastne protirečí záväzku a historicky vedúcej pozícii Európskeho parlamentu, orgánu zastupujúceho občanov Európy.
Je nutné priznať, že existuje množstvo prípadov nekonzistentnosti, ktoré Európe uberajú na dôveryhodnosti.
Len dnes ráno som v príspevku do diskusie o terorizme kritizovala spoluprácu európskych vlád s administratívou prezidenta Busha na programe obchodu s mučením.
Avšak zamyslime sa aj nad európskou rozvojovou politikou, ktorá by mala podporovať riadnu správu vecí verejných, a teda aj ľudské práva.
Súčasné portugalské predsedníctvo dokonca v tejto súvislosti plánuje posilniť európske vzťahy s Afrikou.
Prečo Komisia a Rada nedokážu ani v tom najmenšom využiť nástroje, ktoré majú k dispozícii, napríklad Dohoda z Cotonou, v ktorej sú zakotvené osobitné články venované ľudským právam?
Dnes je už pre 77 miliónov Etiópčanov a mnoho ďalších miliónov Afričanov zjavné, že EÚ neberie Dohodu z Cotonou vážne.
Tridsať osem zvolených členov parlamentu, novinárov a aktivistov, ktorí boli v Etiópii uväznení po voľbách v roku 2005, ktoré boli monitorované misiou Európskej únie, bolo nedávno prepustených vďaka opakovanému nátlaku tohto Parlamentu a pred zrakom nepochopiteľného mlčania zo strany Rady.
Ostatní sú však stále vo väzbe, ako Netsanet Demissie a Daniel Bekele.
Budú niekedy schopní veriť Dohode z Cotonou a EÚ?
Príklady neschopnosti konať alebo nechutnej servilnosti zo strany predstaviteľov EÚ existujú na celom svete - od Addis Abeby po Peking, od Moskvy po Rijád a od Teheránu po Havanu.
Dúfajme, že správy európskeho komisára, ktorými sa nedávno ospravedlnil vláde v Sudáne, s cieľom predísť vyhosteniu miestnych delegátov Komisie sa preukážu ako bezdôvodné.
(SK) Pani predsedajúca, vo svete, kde demokracia a ľudské práva nie sú vždy samozrejmosťou - u našich susedov a niekedy aj v krajinách, ktoré hoci nie sú členmi EÚ, sú stále súčasťou našej Európy - sú vzťahy EÚ s okolitým svetom ešte dôležitejšie.
Každý z takýchto vzťahov, či už vo forme stretnutia, dialógu alebo dohody je príležitosťou na potvrdenie našich hodnôt a na požiadanie krajín, ktoré stále vo svojom každodennom živote neprežívajú pravý význam humanity, ľudských práv a demokracie.
Správa, o ktorej tu dnes diskutujeme, je v zásade dobrá.
Poukazuje na niektoré z ťažkostí, s ktorými sa môžeme stretnúť pri práci s rôznymi formuláciami a prístupmi k ľudským právam, avšak stále sa domnievam, že by sme mali byť kritickejší, pokiaľ ide o náš postoj napríklad voči Číne alebo Rusku.
Je našou povinnosťou, aby sme kritizovali krajiny, ktoré nedodržiavajú ľudské práva a nie sú demokratické, avšak je úplne zásadné, aby sme kritizovali krajiny, ktoré si myslia, že sú demokratické - nielen z dôvodov našej vlastnej dôveryhodnosti, ale aj kvôli všetkým ľuďom, ktorí v týchto krajinách žijú, a ktorí nemajú ani príležitosť svoje kritické postoje vyjadriť nahlas.
Demokracia a ľudské práva v EÚ sú samozrejmosťou, a tak máme niekedy pocit, že vždy existovali, existujú a existovať budú.
Avšak my, čo sme sa narodili do diktatúry, vieme, že za demokraciu a ľudské práva musíme bojovať deň čo deň.
Nestačí povedať, že sa v oblasti ľudských práv vykonáva činnosť a že veci sa zlepšujú.
Je treba urobiť ešte veľmi veľa, ako často hovoríme.
V našich dialógoch musíme byť jednoznačnejší a oveľa konkrétnejší v kritike, ako aj v požiadavkách a musíme začať hovoriť veci na rovinu, ak teda pre svoje deti chceme zanechať lepší svet.
(SK) Pani predsedajúca, v túto neskorú hodinu, mnohé veci už boli povedané, avšak ja by som veľmi rád poďakoval pani Valencianovej, samozrejme, za túto správu.
Predstavuje významný krok pri sprehľadňovaní a zefektívňovaní európskej rozvojovej politiky v oblasti ľudských práv.
Rovnako by som využil príležitosť, ktorú mi táto diskusia poskytuje, aby som vyzval zástupcov Rady a Komisie na lepšiu medziinštitucionálnu spoluprácu.
Je skutočne nevyhnutné otvoriť dialóg medzi Radou, Komisiou a Parlamentom na účely kvalitnejšej koordinácie činnosti v oblasti ľudských práv a s cieľom predísť rozporom a zdvojovaniu, pokiaľ ide o posolstvo, ktoré chceme sprostredkovať svetu.
Bohužiaľ ide o neustále aktuálnu skutočnosť.
Aby som uviedol konkrétny príklad Mjanmarska, naša politika voči tejto krajine je z vonku nedešifrovateľná.
Členovia EÚ sa zaviazali ku spoločnej pozícii v prospech národného uzmierenia, demokracie a ľudských práv, avšak v skutočnosti sú členské štáty EÚ rozdelené, vystupujúc v slabej a neúčinnej pozícii, ktorá nemá žiadny vplyv na režim v Mjanmarsku.
Európska únia nemá politicky žiadnu jasnú stratégiu.
Sústreďujeme sa len na humanitárnu pomoc, ktorá je samozrejme zásadná, avšak nepostačuje.
Neprijali sme stanovisko ku spôsobu, akým by Bezpečnostná rada OSN mala riešiť situáciu v Mjanmarsku, čím sme nepodporili rezolúciu.
Okrem toho Komisia znížila objem dotácií pre projekty zamerané na presadzovanie ľudských práv a demokracie v Mjanmarsku.
V skratke Európska únia nevyužíva svoj vplyv pozitívnym a efektívnym spôsobom zameraným na presadzovanie a podporu demokracie a ľudských práv v tejto krajine.
Nedávne zlyhanie našej výzvy o prepustenie mjanmarskej nositeľky Nobelovej ceny Aung San Suu Kyi je toho dôkazom.
Parlament jej dokonca v roku 1990 udelil Sacharovovu cenu.
Tento príklad dokonale dokazuje skutočnosť, že naše tri inštitúcie musia konať spoločne pri prezentovaní koherentnej, zrozumiteľnej politiky na presadzovanie ľudských práv.
(SK) Gratulujem pani Valencianovej k jej vynikajúcej správe, predložila niektoré veľmi dôležité návrhy.
Zároveň by som chcel poukázať na niekoľko nedostatkov, ktoré nie sú jej chybou, avšak predstavujú konceptuálne nedostatky Európskeho parlamentu a Európskej únie.
Uvediem príklad Číny, v prípade ktorej oprávnene protestujeme proti porušovaniu ľudských práv alebo obmedzeniu slobody vierovyznania, avšak nikdy neuvádzame, že 700 miliónov ľudí žijúcich na vidieku, ktorí nemajú žiadne sociálne zabezpečenie a dôchodok.
Chcel by som sa opýtať, či nejde o dôležité ľudské právo?
Budem pokračovať.
V celej správe sa neuvádza jediná zmienka o otázke národnostných menšín v Číne.
Európska únia by mala konečne prijať skutočnosť, že ak si želá stabilitu, či už na západnom Balkáne alebo kdekoľvek na svete, musí sa zachovať úprimne pri zaobchádzaní s otázkou menšín a národnostných menšín.
Európsky parlament sa potrebuje zúčastniť na niekoľkých seminároch v budove Rady Európy, aby konečne pochopil, že ľudské práva a práva menšín sú dve úplne rozdielne veci!
Je neprijateľné, že v celej správe sa nevyskytla jediná zmienka o otázke národnostných menšín, a jediná zmienka o otázke prisťahovaleckých menšín alebo prisťahovaleckých menšín zo západnej Európy. Len dnes som v tomto istom Parlamente vyhlásil, že Francúzsko, Veľká Británia a Holandsko prechádzajú krízou integrácie nových menšín.
Ak teda Európsky parlament a Európska únia nezmenia svoj prístup, nebudú schopní riešiť medzinárodné problémy a medzinárodné konflikty a nebudú mať morálne právo súdiť Čínu legitímnym spôsobom. Mali by sme si pozametať pred vlastným prahom, vyriešiť neriešiteľné otázky menšín, tu v Európe.
(EN) Vážená pani predsedajúca, v dialógoch EÚ s tretími krajinami nedošlo k dostatočnej zhode a takáto situácia môže podkopať základnú dôveryhodnosť politiky EÚ v oblasti ľudských práv.
Toto sú dva závery tejto správy.
Náš odkaz Komisii a Rade je preto veľmi jasný: otázky ľudských práv by mali prejsť do reálneho zákonodarstva.
Inými slovami, nemali by byť podmienené strategickými alebo geopolitickými záujmami.
Najväčšou výzvou zostáva vykonať tieto vznešené ciele v našich súčasných vzťahoch.
Je tu jasný konflikt záujmov a názorov vo vzťahoch EÚ s diktatúrou v Kazachstane.
V prípade Číny a Ruska by sme sa pri vyjadrovaní oprávnených obáv nad tamojšou situáciou mali aj pýtať, či dialógy, ako sa viedli doteraz, vytvorili skutočné zlepšenie situácie.
A keď už spomíname Rusko, táto krajina by mala prestať tvrdiť, že partnerstvo EÚ - Rusko je založené na spoločných hodnotách.
V súčasnej situácii to vyznieva veľmi ironicky.
Je treba nazývať veci pravými menami, pretože Putinovo Rusko je pravdepodobne tam, kde bolo Hitlerovo Nemecko v polovici tridsiatych rokov.
Nevenovanie sa týmto skutočnostiam s celou mocou a autoritou EÚ znamená niesť spoluzodpovednosť za surové porušovanie ľudských práv v Rusku.
V rovnakom čase vyzval pán Schröder EÚ, aby nezaťažovala Rusko prehnanými požiadavkami v oblasti ľudských práv a demokracie.
Skutočnosťou, žiaľ, je, že EÚ stále chýba skutočná kontrola, kým sa s najlepším úmyslom pokúša vyvážiť ľudské práva a svoje hospodárske a strategické záujmy.
(SK) Pozornosť venovaná dialógu o ľudských právach nikdy nie je zbytočná, a preto by som chcel privítať rečníka, ktorý predstavil množstvo návrhov a hodnotení.
Európsky parlament hodlá, a môže, byť aktívnejšou súčasťou v dialógoch, ktoré vedú Rada a Komisia s tretími krajinami v otázke ľudských práv, pretože má nevyhnutný potenciál a skúsenosti.
Tvorivosť a nezávislosť poslancov EP môžu dopĺňať realizmus Komisie a Rady.
Musíme hovoriť hlasnejšie o statuse zástancov ľudských práv a prostredí, v ktorom pracujú, ako aj o hospodárskych, sociálnych a ekologických ľudských právach.
Hoci vzťahy medzi EÚ a Spojenými štátmi americkými zatieňuje vojna v Iraku a Guantánamo, sú tieto vzťahy zdravé vďaka našim spoločným hodnotám.
EÚ a Rusko spájajú plynovody a ropovody, avšak dialóg o ľudských právach s Ruskom nemôžu obmäkčiť zdroje energií a obchodné záujmy.
Táto veľká a významná krajina hľadá národnú ideu a osobitnú cestu.
V tejto súvislosti by som mohol spomenúť pripomienku, ktorú som počul v Moskve. V minulosti sme sa mylne domnievali, že v Rusku sme na správnej ceste, dnes sa mylne domnievame, že sme na osobitnej ceste.
Nikto nevyvracia Rusku právo ísť osobitnou cestou, ak si to želá väčšina občanov.
Ide však o úplne inú vec, ak to sprevádzajú obmedzenia slobody prejavu a tlače a činnosti MVO alebo výnimky pre určité strany.
Nehľadá sa cesta pre dialóg o ľudských právach s Bieloruskom, hoci sa domnievam, že je to záujmom nielen zástancov ľudských práv v tejto krajine, ale aj EÚ.
Dôvod, z ktorého aktívne kritizujeme Bielorusko tiež platí na niektoré krajiny v strednej Ázii a na južnom Kaukaze, ktoré sa dokonca zúčastňujú na európskej susedskej politike.
Napriek tomu väčšie straty a vôňa ropy a zemného plynu by nemali zmierniť postoje voči porušovaniu ľudských práv.
(EN) Vážená pani predsedajúca, musím povedať, že nebolo jednoduché sa touto správou prehrýzť.
Bola nadmerne dlhá a veľa vecí sa v nej opakuje, ale zaoberá sa dôležitou témou.
Som oddaným obhajcom skutočných ľudských práv.
Musím ale priznať, že mám ťažkosti s rozsahom konceptu na pokrytie skoro každého možného aspektu ľudskej činnosti: vymenujem niekoľko, ktoré sa opakovane uvádzajú a to sociálne, environmentálne, hospodárske a kultúrne práva.
Zneužívaniu ľudských práv vo svete sa nikdy nevenovalo toľko pozornosti ako dnes. Napriek tomu to v mnohých krajinách, kde je zneužívanie najhoršie, paradoxne neviedlo k zmene k lepšiemu.
EÚ hrá dôležitú úlohu pri presadzovaní právnych noriem a rešpektovaní ľudských práv, avšak jej zvyk opovrhovať vlastnými zákonmi nijako nepovzbudzuje k zmenám v najhorších režimoch.
V tejto súvislosti mi napadá najmä Zimbabwe a Mjanmarsko, vo vzťahu ku ktorým zákaz vycestovania a cielené sankcie zo strany EÚ boli pri niekoľkých príležitostiach z neopodstatnených dôvodov ignorované.
A potom sa čudujeme, prečo sú naše opatrenia neúčinné a tyrani sa nám vysmievajú!
Veľa afrických krajín neodpovedalo na svoju povinnosť nastoliť dobrú vládu.
Nikoho to asi neprekvapí, ak sa nevyšle jasný signál zo strany účastníkov dialógu EÚ týkajúci sa tejto veci.
Celé roky sme sa pokúšali, aby sa ostatné africké krajiny s nami spojili a pokúsili sa zlepšiť situáciu v Zimbabwe, ale zbytočne.
Krajina sa medzitým ponorila do hospodárskeho chaosu a milióny obyvateľov je za Mugabeho arogantnej diktatúry ponechaných hladovaniu a chudobe.
Ako sa zdá, EÚ možno opäť poruší svoje vlastné pravidlá a v decembri pozve Mugabeho alebo iných zakázaných ministrov Zimbabwe na samit EÚ - Afrika v Lisabone.
Portugalskému predsedovi vlády som o tomto napísal 3. júla.
Doteraz som nedostal odpoveď.
Keďže tu Rada práve teraz nie je, mohlo by predsedníctvo zistiť, čo zamýšľa urobiť?
Zo včerajšej správy sa dozvedám, že komisárka pre vonkajšie vzťahy, pani Ferrerová-Waldnerová, uviedla, že namiesto Mugabeho možno pozvú ministra zahraničných vecí!
Nuž, on má tiež zákaz, na zakázanom zozname má číslo 83.
Mohli by ste nám teda povedať, čo sa v tejto súvislosti stane?
(SK) Pani predsedajúca, vážení kolegovia, tvrdenie, že práva žien sú neoddeliteľnou súčasťou ľudských práv by bolo možné považovať za tautológiu, pretože sú v nich inherentne obsiahnuté.
Realita len dokazuje, že sú vyslovene ignorované.
Nedávno sme vypočítavali oneskorenia pri dosahovaní rozvojových cieľov milénia, v rámci ktorých sú ženy cieľovou skupinou, ale zároveň aj základným faktorom procesu urýchlenia.
Vo vynikajúcej správe Eleny Valencianovej sa Rada a Komisia vyzývajú, aby uvažovali o rodovom rozmere v dialógu so svojimi partnerskými krajinami.
Avšak na dialógu sa zúčastňujú minimálne dve strany a my sme jednou z nich.
Domnievame sa, že účinnosť opatrení zameraných na presadzovanie a ochranu práv žien, ako aj kontrola ich vykonávania tiež závisí od citlivosti európskych strán, inštitúcií a našich vlád na rodové otázky.
To je podmienené dosiahnutím ich vlastných cieľov, stanovených v pláne pre rodovú rovnosť.
Nepotrebujeme stanovovať sofistikované ukazovatele, aby sme zistili, že v Európskej únii existujú vlády, v ktorých nie je žiadna žena a iné, ktoré nekriticky bránia tradície a praktiky porušujúce práva žien.
Všetci vieme, že rozhodnutie začať dialóg o ľudských právach sa prijíma na základe viacerých kritérií stanovených Radou, v prípade, keď sa určité situácie v partnerskej krajine považujú za znepokojujúce.
Dokonca aj v ideálnom prípade, keby všetci členovia Rady podporovali práva žien, rozmýšľam, akým príkladom ideme krajine, od ktorej sa požaduje, aby prijala opatrenia na rovnosť zastúpenia v politických štruktúrach.
Žiaľ táto poznámka platí aj pre Európsky parlament, kde existujú veľké rezervy v oblasti reformy našich vlastných štruktúr z hľadiska rodovej rovnováhy.
Od európskych inštitúcií a členských štátov požadujeme koherentnosť vyhlásení a činov.
Je potrebné zachovať koherentnosť politík Spoločenstva a nástrojov, aby sa negatívnym spôsobom neovplyvňovali s potenciálnymi opatreniami zameranými na ženské práva v partnerských krajinách.
Hovoriť o ženách je dôležité, avšak nechať ich rozprávať je ešte významnejšie, s cieľom skvalitniť politickú klímu, mierové procesy a znížiť mieru korupcie všade na svete.
(SK) Pani predsedajúca. predkladaná správa má moju plnú podporu, najmä preto, že sa týka jedného z najpálčivejších problémov, ktorému nečelí len Únia, ale celý svet.
Kvalita dialógu a konzultácií v oblasti ľudských práv s tretími krajinami závisí v prvom rade od koherentnosti a transparentnosti činov.
Chcel by som zdôrazniť, že spôsob, akým maximalizovať výsledky dialógu, spočíva v utužovaní spolupráce, najmä pokiaľ ide o trojuholník Únie, v rámci ktorého sa prijímajú rozhodnutia.
Musíme presne určiť ciele, ktoré hodláme dosiahnuť.
Navrhované zvýšenie koherentnosti by tiež malo rozšíriť spoločný postup oddeľovania dialógu o ľudských právach od iných dvojstranných vzťahov.
Nepochybne sa v správe zdôrazňuje, že pokrytectvo tohto druhu by malo byť odstránené v prípade Číny.
Táto požiadavka však nie je dostatočne prísne formulovaná, pokiaľ ide o vzťahy s Ruskom.
Kritéria, ktoré uplatňujeme v prípade ľudských práv by mali byť jasne stanovené pre všetky krajiny, a predovšetkým by mali byť rovnaké.
Je mi ľúto, že to musím povedať, ale toto pravidlo sa dosť často porušuje.
Štandardy, ktoré sú univerzálne prijaté, sa uplatňujú selektívne v závislosti od odplaty, ktorú možno dosiahnuť takýmto spôsobom.
Takto vyzerá situácia v prípade Ruska, ako som už spomínal, keďže Európska únia je hlavným obchodným partnerom Ruska.
Nepochybne z tejto skutočnosti vyplývajú výhody pre obe strany.
Nemôžeme však dopustiť, aby cenou za dobré obchodné vzťahy bola relativizácia ľudských práv.
Dúfam, že vám nemusím pripomínať, že v Ruskej federácii je rozšírené využívanie mučenia a prenasledovania na základe rasy, ako v Čečensku, pričom organizácia Reportéri bez hraníc umiestnila túto krajinu na 147. miesto na svete, pokiaľ ide o hodnotenie slobody tlače, pričom toto umiestnenie nie je vzdialené od miesta Číny a Severnej Kórey.
Následky, o ktorých hovorím, sa tiež vťahujú na Kubu, ktorá sa v tejto správe neuvádza.
Ako v prípade Ruska, Európska únia ako hlavný obchodný partner zatvára oči pred záležitosťami, ku ktorým v tejto krajine dochádza.
Okrem júnového rozhodnutia nebolo prijaté žiadne osobitné opatrenie.
Z času na čas sa dočítame, že Európsky parlament požaduje to, či ono alebo niečo odsudzuje, avšak, aké výsledky si od tohto sľubujeme?
Stále nebola udelená Sacharovova cena havanskému hnutiu "Ženy v bielom".
Ďalším a veľmi významným prvkom v oblasti ľudských práv je potreba sprísnenia nástroja, ktorým sa upravuje získanie a rozdeľovanie finančnej pomoci pre opozíciu v krajinách s nedostatočnou úrovňou demokracie.
Osobitne by som chcel zdôrazniť, aké dôležité je správne určenie potrieb.
Pre opozičné skupiny je často charakteristická nízka úroveň formalizácie.
Musíme urobiť všetko, čo je v našich silách, aby sme zabezpečili, že peniaze sa dostanú k správnym ľuďom a nie k tým, ktorí držia moc.
Prosím, skúste to pochopiť, poznám túto situáciu z vlastnej osobnej skúsenosti a viem, že pre týchto ľudí sú konkrétne opatrenia oveľa hodnotnejšie než uznesenia a záruky.
Chcel by som využiť túto diskusiu o ľudských právach, aby som vašu pozornosť upriamil na situáciu kresťanov v krajinách Stredného východu.
O tejto situácii dostávame znepokojujúce správy.
V auguste boli dvaja kresťanskí aktivisti z Kresťanského združenia pre Stredný východ zatknutí a obvinení z vyjadrovania agresívnych antiislamských názorov.
V Alžírsku vláda obmedzila náboženskú slobodu nemoslimského obyvateľstva, čo má priamy vplyv na kresťanov žijúcich v tejto krajine.
Represia zo strany neustále radikálnejších moslimov tiež ovplyvňuje život kresťanov takých krajinách, akými sú Irak, Egypt a Libanon.
člen Komisie. - (EN) Vážená pani predsedajúca, ocenil som výmenu názorov o tejto správe, ktorá dokazuje odhodlanie Parlamentu hájiť ľudské práva.
Inšpirovaný diskusiou by som sa chcel vyjadriť k poznámkam Komisie o odporúčaniach na zvýšenú transparentnosť dialógov a zapojenie sa Európskeho parlamentu a organizácií občianskej spoločnosti do všetkých aspektov dialógu a diskusií; bod, ku ktorému smerovalo niekoľko intervencií.
Zatiaľ čo sa niektoré odporúčania správy stávajú súčasťou bežných postupov, ako tie týkajúce sa tlačových konferencií a podávania informácií, tri inštitúcie by mali dôkladne zvážiť rôzne návrhy a nájsť riešenia, pričom by mali zvážiť právny rámec EÚ a dohody medzi Parlamentom a Komisiou, ktoré predpokladá rámcová dohoda z mája 2005.
Mali by sme byť pritom pragmatickí.
Na jednej strane to znamená neukrývať sa za nariadenia a výhovorky typu "všetko funguje tak, ako má" a na strane druhej dôsledne prehodnotiť politické príležitosti a následky zvýšenej transparentnosti v oblasti účinnosti dialógu a predovšetkým pripravenosť tretích krajín zúčastniť sa na dialógu.
Starostlivo by sa mal zvážiť vplyv na súčasný dialóg a vzťahy s tretími krajinami, aby sa EÚ vyhla možnosti pripraviť sa o účinný nástroj.
V každom prípade som presvedčený, že dokážeme nájsť vhodné opatrenia na uspokojenie potreby informácií a rovnako chrániť a zvýšiť účinnosť nástroja.
Čo sa týka predloženého problému zahrnúť ľudské práva do obchodných a sektorových dohôd, Komisia sa domnieva, že nie je treba opakovať doložku o ľudských právach obsiahnutú v asociačných dohodách, v dohode o partnerstve a spolupráci alebo v sektorových dohodách.
Absencia takej doložky v sektorových dohodách nám nebráni uskutočniť diskusie o ľudských právach s dotyčnými krajinami, alebo použiť iný nástroj zo sady nástrojov Európskej únie v oblasti ľudských práv.
Komisia by v súvislosti s otázkou programov spolupráce v oblasti demokracie a ľudských práv chcela Parlamentu pripomenúť, že nový nástroj s názvom Európska iniciatíva pre demokraciu a ľudské práva predpokladá špeciálne fondy na projekty v problematických krajinách, ako sú Kuba a Barma/Mjanmarsko, ktoré boli v tejto rozprave spomenuté.
Dovoľte mi zdôrazniť, že v otázke univerzálnosti ľudských práv Európska únia súhlasí s princípom univerzálnosti, nedeliteľnosti, vzájomnej závislosti a vzájomných vzťahov všetkých ľudských práv.
Podľa tejto zásady vyhlásenej na Svetovej konferencii o ľudských právach vo Viedni sa o ľudských právach diskutuje celkovo spravodlivým a rovnocenným spôsobom na rovnakom základe a s rovnakým dôrazom.
Nie je samozrejme vylúčené, že sa na schôdzi určitému súboru práv dostane viac pozornosti pre aktuálne udalosti alebo pre pripravenosť našich partnerov v dialógu zdôrazniť určité otázky namiesto iných.
Komisia potešilo najmä to, že sa správa venuje niekoľkým odporúčaniam v oblasti práv žien a ich začleneniu do rozhovorov.
Nemali by sme zabudnúť ani na ostatné súbory práv a skupiny zasluhujúce si pozornosť.
Komisia v súvislosti s volebnými pozorovateľskými misiami súhlasí, že politický dialóg, a najmä dialóg o ľudských právach, ponúka príležitosť žiadať partnerské krajiny, aby prijali odporúčania týchto misií.
Komisia v tejto súvislosti obhajovala aj pokračujúcu angažovanosť vedúceho misie Európskej únie.
Ďalší postup by sa mal zamerať na činnosti príslušných politických a volebných úradov a na aktívnu úlohu občianskej spoločnosti a podporu demokracie, vrátane volebnej reformy.
Komisia nie je presvedčená o potrebe zaviesť na tento účel špeciálny a osobitný povolebný protokolový mechanizmus.
Jej stanovisko je, že podpora, nástroje dialógu a monitorovacie mechanizmy existujú s cieľom zabezpečiť povolebné stratégie a podporu demokracie a tieto mechanizmy by sa mali naďalej používať.
Pokiaľ ide o konkrétnu otázku pána Van Ordena, postúpim jeho záujem a jeho otázku komisárke Ferrerovej-Waldnerovej, ktorá vám určite poskytne odpoveď.
Na záver mi dovoľte vyhlásiť, že som si poznamenal veľa ďalších poznámok týkajúcich sa jednotlivých situácií.
Ubezpečujem vás, že tieto poznámky pošlem ďalej komisárke Ferrerovej-Waldnerovej, ktorá ich určite posúdi.
Rozprava sa skončila.
Hlasovanie sa uskutoční vo štvrtok, 6. septembra 2007.
Písomné vyhlásenia (článok 142)
písomne. - (SK) Chcel by som úprimne poďakovať spravodajkyni za jej prácu, pretože sa domnievam, že je neskutočne dôležité, aby sa prijala konzistentná európska politika v oblasti ľudských práv a demokracie pri vedení medzinárodného dialógu.
V skutočnosti príliš často prevažujú argumenty založené na hospodárskych a strategických záujmoch nad dobrými úmyslami a európskymi hodnotami vyhlásenými v tomto Parlamente.
S osobitným ohľadom na hospodárske a obchodné dohody s tretími krajinami alebo rokovania WTO, EÚ niekedy nekladie dostatočnú pozornosť právam pracovníkov, menšín, žien a detí mimo EÚ, čím sa z nej stáva tichý spolupáchateľ brutálnych násilných činov a netolerovateľných praktík.
Európska sociálna, hospodárska a energetická politika, ktoré EÚ urobili nezávislejšou, pokiaľ ide o ľudské zdroje a zdroje energií, by Európe mohli pomôcť zbaviť sa istých geopolitických pút, ktoré ju v niektorých prípadoch nútia mlčať, keď ide o ľudské práva.
A na záver, mnoho uznesení a vyhlásení EP týkajúcich sa konkrétnych situácií zostáva nevypočutých. Pre Radu a Komisiu je dôležité venovať viac pozornosti výzvam poslancov EP, ktorí tlmočia požiadavky osôb alebo etnických skupín, ktoré sú inak vylúčené z akejkoľvek formy komunikácie.
Spomedzi mnohých kvalitných návrhov uvedených v tejto správe si skutočnosť, že sa v nej vyzýva Rada a Komisia k zapojeniu Parlamentu vo väčšej miere do prípravy a vedenie dialógov s tretími krajinami, zaslúži osobitné ocenenie.
Európsky parlament je koniec koncov inštitúciou, ktorej stanovisko k záležitostiam ľudských práv je na celom svete veľmi považované.
Nemali by sme však zabúdať, že dialóg s krajinami mimo Únie sa nesmie stať samoúčelným.
Malo by sa kategoricky zdôrazniť, že ľudské práva nemôžu zohrávať úlohu v žiadnych rokovaniach alebo rozhovoroch s diplomatickým alebo hospodárskym základom.
Porušenia týchto práv nesmú byť tolerované a Európska únia spolu s jej agentúrami musí presadzovať túto zásadu v absolútnej miere vzhľadom na historické, kultúrne a morálne hodnoty, ktoré vedú jej činnosť.
V zásade musíme vyvíjať stály a konzistentný nátlak na také krajiny, ako je Rusko alebo Čína, s ktorými už istý čas prebieha inštitucionalizovaný dialóg.
Je dôležité monitorovať výsledky zmierení a záväzkov, na ktorých sa dohodlo v rámci jednotlivých kôl konzultácií, keďže je to jediný spôsob, akým je možné dosiahnuť skutočný pokrok.
V tejto súvislosti je potešujúce, že v správe sa uvádzajú oblasti, v ktorých tieto krajiny musia pokročiť.
Bohužiaľ ešte existuje veľmi mnoho podobných problémov.
Uplatňovanie zásady trvalej udržateľnosti v rybnom hospodárstve EÚ pomocou maximálneho udržateľného výnosu (rozprava)
Nasledujúcim bodom je správa, predložená pani Fraga Estévezovou v mene Výboru pre rybné hospodárstvo o zavádzaní trvalej udržateľnosti do rybného hospodárstva EÚ pomocou maximálneho udržateľného výnosu.
spravodajkyňa. - (SK) Pani predsedajúca, dovoľte mi na úvod povedať, že dnes sa potopila španielska rybárska loď pri andalúzskom pobreží, pričom traja ľudia zahynuli a po ďalších piatich sa pátra.
Vyzývam Parlament, aby súcitil s rodinami obetí v ich zármutku a v nádeji na záchranu nezvestných námorníkov.
Teraz by som prešla ku správe, o ktorej dnes diskutujeme.
Prvá záležitosť, ktorú by som chcela zdôrazniť, ako Komisia sama uznáva a Parlament uviedol pri mnohých príležitostiach, je zrejmý nedostatok systému správy rybolovu Spoločenstva, ktorý počas mnohých rokov, čo je zavedený, neviedol k zabezpečeniu udržateľnosti zdrojov a viedol k nedostatočnej podpore účinného a ziskového odvetvia rybolovu.
Paradoxne systém správy je jediným, ktorý nebol základnou súčasťou hlavných reforiem z roku 2002 a z tohto dôvodu musí Komisia neustále plátať taký alebo onaký nedostatok, riešiť neudržateľné odhadzovanie, stanovovať každý deň kontrolné opatrenia a zavádzať plány na obnovu, avšak bez riešenia hlavnej otázky, ktorou je zavedenie koherentného a aktuálneho rámca pre model správy rybolovu.
V takomto kontexte nám Komisia predložila oznámenie, v ktorom sa rozhoduje pre maximálny udržateľný výnos ako štandard dlhodobého rybolovu, teoretický model, ktorým sa snaží spojiť najúčinnejšie využívanie druhov so zaručením biologickej udržateľnosti.
Problém spočíva v skutočnosti, že sa zistilo, že maximálny udržateľný výnos, ktorý ako racionálny a teoretický koncept nemusí byť dosiahnuteľný, si v rámci praktického uplatňovania môže vo viacerých smeroch protirečiť a v skutočnosti ho dnes veľká časť vedeckého spoločenstva považuje za prekonaný.
Otázkou je teda opätovné definovanie modelu takým spôsobom, vďaka ktorému môže byť prispôsobený realite rybárskych spoločenstiev. Preto sa objavuje množstvo otázok o spôsobe, akým je to možné dosiahnuť, čo sa v správe, ktorú tu dnes prezentujeme snažíme zdôrazniť, a ktoré nie sú nijakým spôsobom zodpovedané v rámci oznámenia Komisie, ktoré je veľmi nejednoznačné a nekonkrétne.
Je zjavné, že tu dnes nekritizujeme zámer Komisie zaviesť nový model správy, ale jej neschopnosť vysvetliť nám, akým spôsobom tento model prekoná ťažkosti svojho zavedenia do praxe a obíde nebezpečenstvá, ktoré sú prítomné v súčasnej definícii maximálneho udržateľného výnosu.
Okrem toho vieme, že maximálny udržateľný výnos vyžaduje množstvo dôveryhodných, presných vedeckých údajov, pričom v prípade veľkej väčšiny druhov nie je možné dosiahnuť túto úroveň určitosti.
V druhom rade bol model vytvorený na základe využívania jedinej populácie, pričom veľká väčšina rybného hospodárstva Spoločenstva je zameraná na viaceré druhy, čo znamená nadmerný alebo nedostatočný výlov mnohých z nich, čo je zjavne v protiklade k súčasnej definícii maximálneho udržateľného výnosu.
Systém nefunguje v prípade morských druhov a dnes už tiež vieme, že stav populácií ovplyvňujú aj iné faktory, akými sú chyby pri výbere druhov alebo environmentálne faktory, ktoré môžu viesť k nesprávnym definíciám maximálneho udržateľného výnosu.
Je isté, že prísne uplatňovanie kategórie maximálneho udržateľného výnosu z krátkodobého hľadiska povedie k miestami drastickému zníženiu množstva rybolovných príležitostí, a tak aj rybolovu, príjmu a zamestnanosti vo flotile Spoločenstva.
Pani predsedajúca, dovoľte mi poďakovať všetkým kolegom za ich príspevky a požiadať o prijatie správy, prostredníctvom ktorej sa snaží Výbor pre rybné hospodárstvo vyzvať Európsku komisiu, aby v prvom rade vyjasnila tieto nejasnosti predtým ako ustanoví zavedenie typu modelu pre niektoré druhy veľkého hospodárskeho významu, ktorého účinnosť je pre väčšinu rybného hospodárstva vedecky a hospodársky otázna.
Výbor hodlá tiež vyzvať Komisiu, aby najprv vážne zhodnotila samotný systém správy rybolovu so zameraním na ekosystém a potom sa rozhodla, akým spôsobom prispôsobí referenčné body a vybratý model, či už bude založený na maximálnom udržateľnom výnose alebo na niečom inom.
Nemala by tak urobiť, a túto časť musím zdôrazniť, bez toho, aby predtým vypracovala sociálnu a hospodársku analýzu následkov jeho vykonávania a opatrení na zmiernenie jeho dosahu.
Všetky tieto otázky nás a naše odvetvie veľmi znepokojujú.
člen Komisie. - (EN) Vážená pani predsedajúca, v prvom rade mi dovoľte poďakovať spravodajkyni, pani Fragovej Estévezovej a všetkým členom Výboru pre rybné hospodárstvo za veľmi podrobnú správu o vykonávaní udržateľného rybolovu založeného na maximálne udržateľnom výnose.
Potešilo ma, že vo veľkej miere súhlasíme najmä s potrebou upustiť od ročného rozhodovania a umožniť tým pozvoľnejší prístup a lepšie sektorové plánovanie.
Dlhodobý prístup tiež umožní väčšiu stabilitu a udržateľnosť v oblasti využívania zdrojov rybného hospodárstva.
Som si istý, že súhlasíme s cieľmi súrne prijať opatrenia na zlepšenie veľmi slabého stavu zdrojov rybného hospodárstva v Európe s cieľom dostať zdroje na udržateľnú úroveň, čo zlepší výnosnosť priemyslu rybného hospodárstva z dlhodobého hľadiska.
Okrem priemyselných ziskov existuje medzinárodný politický záväzok, ktorý by sa mal splniť.
Oceňujem a súhlasím najmä s názorom Výboru pre rybné hospodárstvo, že spoločná politika v tejto oblasti potrebuje nový riadiaci model na stanovenie možností rybolovu, obnovu vyčerpaných zásob a prispôsobenie úrovní rybolovného úsilia na udržateľné a ziskové úrovne.
Rovnako je veľmi dôležité, že prispôsobenie rybolovného úsilia úrovniam maximálne udržateľných výnosov je jediným a najdôležitejším opatrením, ktoré sa môže prijať na zníženie odpadov v európskych vodách.
Uvedomujem si, že aj pritom existujú obavy.
Súhlasím s mnohými obavami a viem, že je treba sa nimi zaoberať.
V prvom rade uznávam, že vyhodnotiť maximálne udržateľné výnosy nie je ľahké.
Existujú vedecké nejasnosti a táto vec je z dôvodu vplyvov na ekosystém a zmiešaných rybárskych oblastí komplikovaná.
Veda o rybnom hospodárstve nie je ešte schopná presne predpovedať, aký bude maximálny udržateľný výnos pre každý jednotlivý druh alebo zmes druhov.
My sa však nesmieme na tieto ťažkosti len pozerať.
Veda nám vie povedať, akým smerom sa má rybné hospodárstvo uberať, aby sa zlepšili výnosy a znížili náklady.
Aj keď je cieľ nejasný, smer poznáme celkom dobre.
Mali by sme sa vybrať správnym smerom a postupne prehodnocovať a skúmať referenčné body maximálneho udržateľného výnosu v priebehu rozvoja rybného hospodárstva.
Situáciu v oblasti zmiešaného rybného hospodárstva treba starostlivo preskúmať a nájsť najlepšie možné riešenia vo vzťahu k potenciálnemu výnosu celého systému rybného hospodárstva.
Tento progresívny prístup umožní preskúmať environmentálne, hospodárske a sociálne aspekty.
Je to tiež prístup, ktorý bol prijatý v dlhodobom pláne pre platesy obyčajné a jazyky morské obyčajné v Severnom mori prijatom tento rok a ktorý je podľa mňa dobrým modelom na realizáciu tohto prístupu.
Ako zdôrazňuje vaša správa, je nevyhnutné vybrať sa správnym smerom.
Dovoľte mi na tomto mieste zdôrazniť, že plány dlhodobého riadenia v praxi posúvajú riadenie rybného hospodárstva správnym smerom: a to preč od nadmerného výlovu a nie nevyhnutne k pevnému cieľu maximálneho udržateľného výnosu.
Plány zahŕňajú podmienky pre pravidelné kontroly cieľov umožňujúce v prípade potreby prijať ciele maximálneho udržateľného výnosu, napríklad ak nastane zmena prirodzeného prostredia, alebo ak dôjde k oprave odborného odporúčania.
Po druhé súhlasím, že je dôležité riešiť otázky rybného hospodárstva na miestnej úrovni a zapojiť zainteresované strany do dôležitých rozhodnutí týkajúcich sa výberu cieľov, rýchlosti, ktorou by sme sa mali uberať k cieľom a správnych kombinácií opatrení, ktoré sa majú prijať, ako napríklad dane, riadenie úsilia a technické úpravy.
Komisia pripraví len plány maximálneho udržateľného výnosu na regionálnej úrovni a len po podrobnej konzultácii s príslušnými sektormi.
Regionálne poradné rady budú v tomto hrať dôležitú úlohu a ich práca už začala.
Hospodárske a sociálne analýzy sú v tomto procese rovnako dôležité a Komisia spojí všetky návrhy plánov riadenia s posúdením vplyvov tam, kde hospodárske, sociálne a environmentálne aspekty návrhov budú preskúmané.
Zvýšená podpora výskumu rybného hospodárstva je nevyhnutnou súčasťou rozvoja plánov maximálneho udržateľného výnosu.
Rámcové programy, práca Vedeckého, technického a hospodárskeho výboru pre rybné hospodárstvo (STECF) a podpora Medzinárodnej rady pre výskum mora budú v tejto súvislosti všetky potrebné, čo bude prioritnou oblasťou v nasledujúcich rokoch.
Presun do rybného hospodárstva s maximálnym udržateľným výnosom bude v mnohých prípadoch znamenať úpravy kapacity flotily a obmedzenia v rybolovnom úsilí.
Európsky fond pre rybné hospodárstvo bol zriadený tak, aby členské štáty mohli plánovať rozvoj kapacity národných flotíl a využiť spolufinancovanie z rozpočtu Spoločenstva na pomoc pri úpravách veľkosti flotíl podľa dlhodobých cieľov a zvážení primeraných sociálnych a hospodárskych podmienok.
Chcel by som tiež povedať niekoľko slov v súvislosti s tromi pozmeňujúcimi a doplňujúcimi návrhmi od pána Schlytera.
Komisia je presvedčená, že pozvoľný postup voči prechodu k podmienkam maximálneho udržateľného výnosu by mal v skutočnosti byť všeobecným pravidlom.
V nijakom prípade nie je potrebné drasticky prejsť na maximálny udržateľný výnos.
Čo sa týka odbornej metodiky na dosiahnutie maximálneho udržateľného výnosu, bude Komisia žiadať vedecké odporúčanie osobitne pre každý prípad.
Voči odbornej diskusii by sme nemali byť zaujatí unáhlenými úsudkami o tom, ktorá metóda môže byť lepšia v porovnaní s inými.
Nakoniec, ako som už uviedol, je správne povedať, že Európsky fond pre rybné hospodárstvo zabezpečuje členským štátom pridelenie štátnej pomoci, aby prerobili rybárske flotily v súlade so stratégiou maximálneho udržateľného výnosu.
Na toto by sme sa však nemali pozerať ako na kompenzáciu, pretože priemysel rybného hospodárstva bude konečným adresátom novej politiky, ale ako na finančný stimul na uskutočnenie presunu.
Komisia bude pokračovať v dialógu so sektorom rybného hospodárstva a začne preberať špeciálne dlhodobé plány pre niekoľko druhov rybolovu s perspektívou maximálneho udržateľného výnosu.
Realizácia takýchto plánov zlepší stabilitu a produktivitu chovov a priemyslu.
Teším sa na neskoršie diskusie s vami o týchto plánoch, až bude mať Komisia pripravené hodnotenia vplyvu, poradí sa so zástupcami priemyslu a pripraví návrhy.
Je ešte veľa práce, ktorú musíme urobiť, a budem vďačný za vašu podporu pri rozvíjaní tejto oblasti politiky.
v mene skupiny PPE-DE. - (EN) Vážená pani predsedajúca, vítam správu pani Fragovej Estévezovej a najmä to, že zdôraznila obavy Komisie týkajúce sa tohto návrhu, keďže mám vážne výhrady o návrhoch pána komisára na prijatie modelu maximálneho udržateľného výnosu (MSY) ako referenčného bodu na spravovanie zásob rýb.
Rok 2015 je politickým dátumom, nie exaktným.
V súvislosti s nadmerným rybolovom je pre niektoré druhy príliš skoro a pre iné príliš neskoro.
Obávam sa, že kým návrh sa snaží maximalizovať hospodársky výnos z rybolovu a tiež zachovať objem chovu na vytvorenie dlhodobých, maximálne udržateľných výnosov, že kritické chyby v modeli by namiesto znižovania úrovne odhodeného výlovu mohli spôsobiť nadmerný výlov, keďže základné predpoklady použité na vypočítanie úrovne úlovku sú založené na jednotlivých druhoch, plytkovodnom rybolove, a neberú do úvahy geografickú a biologickú rozmanitosť.
Schvaľujem cieľ zvýšiť účinnosť v súvislosti s ochranou druhov rýb, ako my všetci musíme urobiť.
Som však presvedčená, že Komisia toto dostatočne nepreskúmala.
Nedošlo k hĺbkovej analýze rizík chýb v modeli maximálneho udržateľného výnosu.
Okrem toho pre veľkú väčšinu vedeckých pracovníkov a tiež pre Organizáciu OSN pre výživu a poľnohospodárstvo bol tradičný model maximálneho udržateľného výnosu nahradený novými špičkovými postupmi, ktoré zahŕňajú ekosystém ako celok, namiesto toho, aby sa spoliehali na zastaranú koncepciu dynamiky populácie zvierat.
Model maximálneho udržateľného výnosu je tupý nástroj, založený na výlove nadbytočnej produkcie počas vysokého nárastu populácie pred dosiahnutím medze únosnosti.
Ale môže viesť k nadmernému výlovu, ak sa použije na rybné oblasti s niekoľkými druhmi rýb, lebo nie je možné získať optimálnu úroveň všetkých druhov rýb v tom istom období, alebo keď sa uplatní na pelagické druhy, ktoré sa zdržiavajú v hlbokých moriach a na otvorených vodných plochách, ako je Severné more a Atlantický oceán.
Ak sa prijme, bude mať tento model súčasne za následok kolaps zásob a trhu.
Naliehavo žiadam komisára, aby zvolil bezpečný, odborný a na dôkazoch založený prístup.
Pán komisár, sám ste povedali, že by ste nemali byť zaujatý voči odbornej diskusii.
Súhlasím s vami.
Zvoľte odborný a na dôkazoch založený prístup a ešte raz preskúmajte tento návrh namiesto toho, aby ste, bez urážky, tancovali, aj keď oneskorene, ako píska Medzinárodná rada pre výskum mora.
v mene skupiny PSE. - (SK) Pani predsedajúca, pán komisár, pán predseda Výboru pre rybné hospodárstvo, chcel by som začať gratuláciou spravodajkyni k jej vynikajúcej práci, ako aj blahoprianím Komisii k jej oznámeniu, ktoré spĺňa jednu z požiadaviek, ktoré sama schválila na svetovom samite v Johannesburgu v roku 2002 a ktoré sú identické s prvými ôsmimi cieľmi, ktoré boli na tejto konferencii navrhnuté.
Európska komisia z týchto ôsmich cieľov už určite väčšinu dosiahla, avšak pánovi komisárovi by som chcel pripomenúť, že sa píše rok 2007 s cieľmi naplánovanými na rok 2015 na samite, ktorý sa konal v roku 2002.
Skutočnosť, že v tejto fáze ešte stále diskutujeme o tomto oznámení nepôsobí ako dostatočne rýchla reakcia na objem výziev, ktorým čelíme.
Teší ma, čo pán komisár povedal vzhľadom na potrebu nového modelu správy, a keďže v správe sa kladie dôraz na koncept správy ekosystému, domnievam sa, že sme na správnej ceste.
Avšak, ak sa na tento koncept maximálneho udržateľného výnosu pozrieme ako na radikálne nový koncept, mýlime sa, keďže tento koncept, ktorý je teoretickým konceptom, bol vždy na pozadí stanovovania všetkých kvót a celkových povolených výlovov, ktoré mohli byť stanovené len na základe tohto konceptu.
Problémom je, že uplatňovanie tohto konceptu prináša množstvo problémov, ktoré okrem iného, veľmi dobre vystihla naša spravodajkyňa a naša kolegyňa pani Doylová a nemôžeme našu činnosť založiť len na slepom uplatňovaní konceptu, ale musíme sa snažiť zefektívniť ho, preskúmať jeho nedostatky a pozitívne výsledky a nie úprimne veriť, že týmto oznámením sa to dosiahlo. Musíme využiť všetky dodatočné prostriedky, aby sme sa posunuli ďalej.
Toto je výzva, ktorej čelí Komisia, ktorá nám ako dúfame skoro prinesie dobré správy.
mene skupiny ALDE. - (EN) Vážená pani predsedajúca, mrzí ma, že toto je jedna z príležitostí, kedy ma teší, že Parlament má v tejto oblasti tak málo právomocí, najmä keď existuje skutočná možnosť, že táto správa môže byť zaradená do zajtrajšieho hlasovania.
Ak áno, môže sa stať, že niekto povie: "Nuž, Parlament vyzval Komisiu, aby sa opätovne zaoberala svojimi návrhmi."
Nechcem, aby došlo k takémuto verejnému gestu, chcem, aby Komisia vedela, že existuje aspoň pár poslancov, ktorí vonkoncom nesúhlasia s tým, čo sa tu navrhuje.
Správa Komisie z roku 2006 bola slabá, úprimne povedané, bola to len cukrová vata. Sotva stála za napísanie.
Boli tam návrhy plánov, samé plány, ale návrhov na konanie tam bolo poskromne.
Čo tu však pani spravodajkyňa, Parlament, navrhuje, je podľa mňa ešte horšie.
Pozriem sa najmä na jeden odsek: "Domnieva sa, že nenastal čas navrhnúť zavedenie systému maximálneho udržateľného výnosu."
Očividne potrebujeme viac analýz.
Nuž, kým Komisia chce plány, my chceme jednoducho o plánoch viac diskutovať.
Kedy sa niečo urobí?
Ak s týmto Parlament príde zajtra, potom dúfam, že Komisia to vôbec nevezme na vedomie, pretože to pokladám za úplne nezodpovedné.
Existuje otázka, oprávnená otázka, o metodike, ktorá sa má použiť na dosiahnutie stavu maximálneho udržateľného výnosu.
Otvorene, vieme, čo je treba urobiť, no polovicu nášho času sa len hráme so slovami.
Ak dve tretiny zásob rýb sa neloví biologicky bezpečným spôsobom, potom je treba zastaviť lov, ukotviť flotily v prístavoch, rybári nesmú pracovať, možno by sa im priznala kompenzácia, a to všetko dovtedy, kým neobnovíme zásoby rýb a nedáme tak každému šancu na dlhú zdravú budúcnosť.
Musíte umožniť, aby sa obnovili zásoby rýb.
Úprimne, diskutovať o podrobnostiach ako dosiahnuť dokonalý stav maximálneho udržateľného výnosu môžeme, až budeme mať ryby a dlhodobú istotu, že máme zásoby rýb pevne zaistené.
Pán komisár, vysoko si vás cením odvtedy, čo sme sa prvýkrát stretli. Páčilo sa mi, čo ste povedali.
Mohol by som povedať dve veci?
Predovšetkým si myslím, že váš profil je príliš nízky, myslím, že váš kabinet vás drží na schôdzach v zadnej miestnosti.
Domnievam sa, že Európa potrebuje obrancu svojich rýb a zároveň s tým, ako musíte vyriešiť niektoré problémy, musíte stáť aj pred kamerami európskych televízií a hovoriť, čo je treba robiť.
Druhá vec je táto: teraz ste v treťom roku päťročného obdobia.
Bolo veľa dobrých myšlienok, ale nedostatočná práca.
Chcel by som, aby ste boli významnou osobnosťou v dejinách Európskej únie za poľutovaniahodnú spoločnú politiku rybného hospodárstva a jej reformy.
Prosím, prestaňte myslieť na seba ako na dodatok, vyjdite von a spravte niečo!
Pred piatimi rokmi som bol v Johannesburgu, kde Európska únia podpísala princíp zabezpečenia stavu maximálneho udržateľného výnosu do roku 2015.
Nehovorili sme o zavedení politiky do roku 2015, hovorili sme o tom, aby sme dostali ryby na túto úroveň do roku 2015.
Nemal by to byť len zlomok, musí to byť viac než to.
Ak to máme za osem rokov dosiahnuť, už bude pravdepodobne príliš neskoro.
Musíme začať konať, a kým sa tak nestane, sa musíte považovať za neúspešného.
Nepočúvajte Parlament, nepočúvajte ministrov, ktorí sa vás celý čas pokúšajú blokovať, jednoducho začnite konať svoju povinnosť.
v mene skupiny Verts/ALE. - (SK) Pani predsedajúca, môžem len súhlasiť s tým, čo hovorí pán Davies.
Ryby vymierajú!
Keď vymrú, rybári prídu o príjem.
Preto je oveľa rozumnejšie investovať do budúcnosti prostredníctvom zavedenia maximálneho udržateľného výnosu namiesto maximálneho dostupného výnosu, ktorý Únia doteraz uplatňovala.
Ten je úplne neudržateľný!
Potom môžeme diskutovať o vedeckých nedostatkoch v metódach a skutočnosti, že možno ide o nepoužiteľný nástroj.
Avšak EÚ stanovuje nízku infláciu ako celkový cieľ hospodárskej politiky, pričom ide o neskutočne nepoužiteľný nástroj, ktorý však nie je rovnakým spôsobom kritizovaný.
V takýchto prípadoch ide o oveľa použiteľnejší nástroj a chcel by som za to poďakovať pánovi komisárovi.
Uvedomili ste si, že táto politika je úplne nesprávna, úplne neúspešná a teraz sa to snažíme napraviť.
Neskôr budeme diskutovať o probléme s odhadzovaním a kombinácia opatrení by mohla možno začať tieto problémy riešiť.
Avšak, keď hovoríme o sociálno-hospodárskych hodnoteniach, musíme si stanoviť dlhšiu časovú perspektívu.
To je silou môjho pozmeňujúceho a doplňujúceho návrhu.
Bez toho, môžete hneď povedať: "Ach áno, tí rybári dnes nechcú nič robiť."
Zobrať prácu rybárom všetkých budúcich generácií je, keď už nič iné, slabé sociálno-hospodárske hodnotenie.
V rámci všeobecných pripomienok k základným bodom obsiahnutým v diskutovanej správe, ktorá má nesmierny význam pre odvetvie rybolovu, sa domnievame, že je dôležité zdôrazniť rozdiely v dlhodobom a krátkodobom uplatňovaní zásady udržateľnosti v odvetví rybolovu.
To znamená, že v rámci dlhodobých plánov sa snažíme o určenie cieľov alebo tém, s cieľom dosiahnuť stabilnú situáciu po relatívne dlhšom časovom období, pričom krátkodobé opatrenia vychádzajú z návrhov vypracúvaných ročne, s cieľom upraviť v krátkom časovom období, mieru úmrtnosti rýb až, kým sa nedosiahne úroveň stanovená ako dlhodobý cieľ.
Pokiaľ ide o dlhodobý cieľ pre rybné hospodárstvo, základný cieľ stanovený v Johannesburgu by mohol byť prijatý, a tým cieľom je dosiahnutie maximálneho udržateľného výlovu zdrojov rýb.
Je však potrebné zdôrazniť, že s cieľom formulovať cieľ maximálneho udržateľného výnosu, je potrebné vypracovať vedeckú analýzu na určenie miery úmrtnosti rýb, pri ktorej je zaručený maximálny výlov, ktoré rybolovné zdroje môžu poskytnúť udržateľným spôsobom.
Na tento účel je podstatné zohľadniť prírodné charakteristiky každého rybolovného zdroja, ako aj povahu a typ metód rybolovu.
S cieľom zhodnotiť úroveň, ktorá je vhodná ako ukazovateľ pre dlhodobý cieľ, je potrebné preskúmať prognózy, ktoré vypracovali vedci, z čoho vyplýva, že tieto prognózy musia byť založené na spoľahlivých informáciách, že ich prijmú riadiaci pracovníci a akceptujú ich a že ich budú dodržiavať rybári, pričom budú vždy, a to vždy by som chcel zdôrazniť, chrániť sociálno-hospodársku situáciu v odvetví rybolovu a rybolovných spoločenstiev.
Prakticky je cieľom odhadnúť mieru dlhodobého výlovu a príslušnej miery úmrtnosti rýb.
Na tento účel musíme vybrať kritérium pre udržateľnosť a určiť úroveň rybolovu, ktorá vedie k úrovni maximálneho udržateľného výlovu.
A tu sa začína skutočná diskusia.
Pokiaľ ide o mieru úmrtnosti rýb na dlhodobé hospodárenie so zásobami vo výlučných hospodárskych oblastiach členských štátov, boli navrhnuté rôzne hodnoty.
Rôzni vedci sa domnievajú, že ako mieru úmrtnosti rýb je vhodnejšie stanoviť hodnotu F0.1 ako napríklad hodnotu FMSY, ktorú nepovažujú za primeranú.
Bolo by potrebné poznamenať, že hodnota FMSY, ktorá je mierou úmrtnosti rýb, by sa nemala zamieňať s hodnotou MSY, ktorá je úrovňou výlovu.
A na záver súhlasím, že je nevyhnutné, aby opatrenia zamerané na udržateľnosť dopĺňalo hodnotenie sociálno-hospodárskych následkov a nákladov, ktoré predstavuje ich vykonávanie.
mene skupiny IND/DEM. - (EN) Vážená pani predsedajúca, nestáva sa často, aby člen Strany za nezávislosť Spojeného kráľovstva gratuloval v tomto Parlamente spravodajkyni.
V tomto prípade urobím vzácnu výnimku.
Organizácia OSN pre výživu a poľnohospodárstvo odhaduje, že 70 % výlovu rybích druhov na tejto planéte už dosiahol alebo prekročil maximálny udržateľný výnos.
Spoločná politika rybného hospodárstva so škandálnym problémom odhadzovania, ktorý z nej pramení, najviac prispela k tomu, čo je potenciálne závažnou ekologickou katastrofou, ktorá hrozí najmä v Severnom mori.
V osemdesiatych rokoch rybári varovali kanadskú vládu, že treska obyčajná bola lovená až príliš nadmerne.
Vláda varovania ignorovala a do roku 1992 sa lov tresky obyčajnej úplne zrútil.
Zdá sa, že podobná situácia nastáva v európskych vodách.
Spravodajkyňa spomína nedostatočnú analýzu a nevhodné riešenia ponúknuté v oznámení Komisie, ktoré opakovane opisuje ako prehnane zjednodušujúce.
Komisia bola nedávno kritizovaná za spôsob, akým zhromažďuje a interpretuje štatistiky v oblasti námorných otázok.
Na nedávnej tlačovej konferencii sa vláda Spojeného kráľovstva odvolala na "absenciu potrebných informácií o tom, aké by mali byť vhodné ciele."
Interpretácia maximálneho udržateľného výnosu zo strany Komisie je založená na zastaraných modeloch a dogmatických ekologických konceptoch.
Jasne ukazuje túžbu, za každú cenu získať ďalšie kompetencie.
Strata našich zásob rýb je príliš vysoká cena a ja ďakujem spravodajkyni za čestnosť, keď odsúdila oznámenia Komisie.
Určite to o niečom svedčí, keď aj eurofilná parlamentná skupina kráča v stopách Strany za nezávislosť Spojeného kráľovstva.
Vlastne, skôr či neskôr to pochopí každý!
Pani predsedajúca, pán komisár, správy, ktoré predložili naši dvaja kolegovia vrátane správy od pani Fragovej sa týkajú tohto neriešiteľného problému rybolovu, neriešiteľného preto, že zásoby rýb sú obmedzené a dopyt sa neustále zvyšuje.
V konečnom dôsledku politika rybného hospodárstva nie je SPP.
Od roku 1968 a Sicca Mansholta robila Komisia 40 rokov strategickú chybu v SPP, ktorá dosiahla rozmerov zločinu proti ľudskosti, keďže ľudstvo potrebuje obilniny a mlieko a nie je ich dostatok, čo dokazuje zvyšovanie cien.
Politika rybného hospodárstva je iná.
Chyby, ktoré robí Komisia jednoducho vyplývajú z jej štandardných, technokratických priestupkov, avšak nie zo strategického zločinu.
Hospodárenie s rybolovnými zdrojmi prostredníctvom celkových povolených výlovov, kvót, nástroja FIFG, viacročných orientačných programov (MAGP) zlyhalo.
Komisia právne upravovala všetko: siete, tonáže, silu flotily, množstvo jednotiek a nakoniec, ako nám hovorí spravodajkyňa, máme menej rybárov, menej tresky a dokonca aj menej tuniaka modroplutvého v Stredozemnom mori, čo spôsobilo hnev rybárov v júni a v júli.
V oblasti, z ktorej pochádzam napríklad v prístave Sète alebo Le Grau-du-Roi rybári, ktorí využívajú tzv. siete thonaille na lov rýb, čo je tradičný spôsob lovu rýb do malých sietí pri pobreží, protestovali, že od júla nemôžu loviť.
Napriek všetkým kontrolám, všetkému ničeniu, všetkým sankciám, možno jedného dňa na rybárov pripevnia elektronické čipy, aby ich mohli sledovať, sú zdroje ohrozené, ako nám hovorí spravodajkyňa.
Spoločná politika rybného hospodárstva zlyhala a prečo?
Pretože ide o celosvetový problém: problém s rybami v Číne, Indonézii, na Filipínach a v Peru.
Podobne ako v prípade viniča, ktorý vytrhávame, pričom ostatný svet ho sadí, podobne ničíme lode, zatiaľ čo Spojené štáty stavajú viac, ako Rusko, Island a Nórsko zvyšujú veľkosť motorov na svojich plavidlách.
Môžete stanoviť ukazovatele, typu maximálnemu udržateľného výnosu, avšak ak váš sused loví viac, to že vy lovíte menej nezlepší stav vašich zásob.
Okrem toho, pretože poľnohospodárstvo alebo vodné hospodárstvo nie je skutočným riešením, buď kvôli rybiemu mäsu, je rybné hospodárstvo dokonalou ukážkou, že úroveň Spoločenstva je príliš vysoká v prípade lovu rýb pri pobreží, kde by rozhodnutie malo byť prijaté na miestnej úrovni, alebo príliš nízka v prípade lovu rýb na mori.
V týchto prípadoch sa buď veľmi rýchlo dostaneme na svetovú úroveň za pomoci vedcov, alebo na konci dvadsiateho prvého storočia budeme chodiť do kina hľadať posledných Nemov.
(EN) Vážená pani predsedajúca, vítam a podporujem túto správu a chválim pani spravodajkyňu za jej prácu.
Roky sme diskutovali o udržateľnom rybnom hospodárstve, a toľko isto rokov o byrokratických kontrolách.
No zásoby rýb nie sú v podstate o nič väčšie a rybárov je omnoho menej a omnoho chudobnejších.
Je ťažké vyhnúť sa záveru, že politika rybného hospodárstva do dnešného dňa bola vlastne beznádejným zlyhaním.
Rybári o tom hovoria už roky, ale doteraz ich Komisia nepočúvala, a zdá sa, že ani pán Davies, ktorý, ako sa zdá, sa usiluje ešte o väčšie zlyhanie.
Celkový povolený výlov (TAC) a kvóty ako kľúčový nástroj na kontrolu boli katastrofou, z ktorej vzišiel škandál týkajúci sa odhadzovania a pre mnohých rybárov znamenal takmer chudobu.
Napriek tomu ešte aj v rámci nového navrhovaného modelu maximálneho udržateľného výnosu sa stále nachádza toto chybné prekrývanie systému kvót TAC so systémom rybolovnej intenzity.
Musia sa oddeliť.
Nemôžeme mať obidva.
Všetci chceme udržateľné rybné hospodárstvo, ale to znamená aj udržateľnosť pre rybárov.
Znamená to zabrániť odhadzovaniu.
Znamená to zjednodušiť technické opatrenia a znamená to zahrnúť flexibilitu.
Dosiahnime to čo najskôr.
(EN) Vážená pani predsedajúca, za posledné roky som nie vždy súhlasil s našou spravodajkyňou, pani Fragovou Estévezovou, ale s väčšou časťou správy môžem súhlasiť.
Hovorí, že systém Spoločenstva sťažil kontroly a podporil odhadzovanie.
Hovorí, že víta oznámenie Komisie uznávajúce, že súčasná politika riadenia rybného hospodárstva zlyhala.
Poznamenáva, že bude ťažké prijať model maximálneho udržateľného výnosu pre rybárske oblasti s viacerými druhmi rýb, ktorý sa určite vzťahuje na väčšinu toho, čo robia škótski rybári.
Poznamenáva, že pre pelagické druhy je tento model nevhodný.
Nesúhlasím so slovami "eliminovaná diskriminácia" a zajtra budem žiadať o hlasovanie po častiach, aby sme toto vynechali, pretože z minulých diskusií s našou spravodajkyňou viem, že je to zákon útočiaci na relatívnu stabilitu, ktorá musí ostať, ak máme spoločnú politiku rybného hospodárstva.
Súhlasím však aj so predchádzajúcimi poznámkami pána komisára, keď povedal, že sa musíme vybrať správnym smerom.
Po všetkých tých rokoch bolesti, ktorá bola priamo spôsobená výsledkom spoločnej politiky rybného hospodárstva, by sme už mali byť ďalej.
(SK) Pani predsedajúca, v rámci tohto minútového príspevku by som chcela hovoriť v mene poľských rybárov, ktorí tvrdia, že zavedené nariadenie týkajúce sa zákazu výlovu tresky je pre poľských rybárov diskriminačným, najmä vzhľadom na všeobecne známe údaje o výlove iných krajín.
Rybári dúfajú, že formulácia nariadenia vyplynula z nevedomosti na strane Európskej komisie týkajúcej sa skutočného rozsahu rybolovu v Baltickom mori vykonávaného jednotlivými krajinami.
Nepožadujú len, aby bolo nariadenie anulované, ale aj aby bol vymenovaný osobitný nezávislý výbor pod záštitou Európskeho parlamentu, ktorého úlohou by bolo prešetrenie a vysvetlenie zásad a metód kalkulácie počtu rýb v Baltickom mori po rozšírení Únie v roku 2004 a na vysvetlenie rozsahu nezrovnalostí.
(EN) Vážená pani predsedajúca, len málo z nás bude namietať proti dôležitosti presadiť dlhodobú udržateľnosť komerčných zásob rýb.
EÚ podpísala záväzok predložený na Svetovom samite o udržateľnom rozvoji v Johannesburgu v roku 2002 na dosiahnutie maximálneho udržateľného výnosu (MSY) v rybnom hospodárstve najneskôr do roku 2015.
Je nevyhnutné, aby sme otvorili diskusiu o spôsoboch, ako dosiahnuť cieľ znižovať vplyv rybného hospodárstva na ohrozené druhy. Správa pani Fragovej Estévezovej je dôležitou súčasťou tohto procesu.
Podstata rybolovu s nízkym úhynom rýb a budovania veľkých zásob ikier boli tiež posúdené v správe "Net Benefits" vypracovanej strategickým oddelením predsedu vlády Spojeného kráľovstva.
Ako Škótka veľmi dobre viem, akým tlakom čelia zraniteľné druhy rýb, ako napríklad treska obyčajná, a o to viac poznám aj praktické ťažkosti pri zavádzaní plánov riadenia v zmiešaných rybárskych oblastiach ako napríklad pri škótskom pobreží.
Ťažkosti nás nezbavujú povinnosti konať.
Som rád, že Komisia uznala dôležitosť účasti zainteresovaných strán a to, že regionálne poradné rady (RAC) by mali byť súčasťou navrhovaného procesu, aby sa v tejto veci dosiahol pokrok.
Niektoré z regionálnych poradných rád už začali zvažovať dlhodobé riadenie a otázku maximálneho udržateľného výnosu (MSY) a bude dôležité, aby sa stratégia rozvinula v partnerstve so zainteresovanými stranami.
V tejto fáze sa nesmieme nechať zviesť diskutovaním o technickej stránke toho, čo maximálny udržateľný výnos predstavuje a ako by sa mal uplatňovať.
Dôležitejšie je zamerať sa na vyváženie možností rybolovu s dostupnými zásobami rýb pre udržateľnejšiu budúcnosť.
(SK) Dámy a páni, pred piatimi rokmi na samite o trvalo udržateľnom rozvoji v Johannesburgu sme prijali záväzok chrániť zásoby rýb a rýchlo ich obnovovať na úroveň, ktorá zabezpečuje maximálny udržateľný výnos.
V rámci zmeny správneho systému, ktorý sa pripravuje, sa stanovujú výrazne ambicióznejšie ciele v porovnaní so súčasnou bezpečnou úrovňou a zásadou prevencie.
Výhody a nevýhody zmeny sa však musia starostlivo zvážiť.
Európska únia potrebuje flexibilný systém na hospodárenie so zásobami rýb a nástroje na rýchlu reakciu.
Do dlhodobých plánov musia byť tiež začlenené ustanovenia na rozumné avšak flexibilné ročné úpravy.
Európska komisia predpokladá, že zásoby rýb sú ovplyvnené predovšetkým výlovom, avšak počasie, predátori, cudzie druhy a človekom spôsobené problémy môžu mať tiež veľký dosah na zásoby rýb.
Dosah plynovodu medzi Ruskom a Nemeckom na životné prostredie v oblasti Baltského mora ešte nebol zhodnotený napriek tomu, že s výstavbou sa už začalo.
Chápem to ako znepokojujúcu záležitosť, že nedávno sa v Baltickom mori vyskytla medúza, druh pochádzajúci z Ameriky, ktorý priviedol zásoby rýb v Čiernom mori k takmer úplnému vyhynutiu v 80. rokoch a momentálne plieni Kaspické more.
Za jediný rok sa tento druh rozšíril z pobrežia Švédska do centra Baltického mora.
Nemôžeme sedieť so založenými rukami a čakať, kým budú zničené všetky zásoby rýb aj v Baltickom mori.
Účinky nového správneho systému je preto potrebné preskúmať predovšetkým na regionálnej, a nie na európskej úrovni, pretože flotila každého členského štátu je špecifická.
Ak máme vykonávať progresívnu politiku v oblasti rybného hospodárstva, je neskutočne dôležité zapojiť regionálne poradné orgány.
Zmena správneho systému vyžaduje obmedzenie v počte rybárskych flotíl a ich nákladu, čím predstavuje veľké straty pre naše rybárske podniky.
Európsky fond pre rybné hospodárstvo zjavne nemá dostatok prostriedkov na to, aby sa s takýmito stratami vyrovnal.
(predsedajúca prerušila rečníčku)
člen Komisie. - (EN) Vážená pani predsedajúca, v prvom rade mi dovoľte spomenúť nehodu, ktorú spomenula pani Fragová Estévezová a pani Miguélezová Ramosová.
Aj ja cítim znepokojenie a žiaľ nad stratou života a dúfam, že sa stratení rybári dostanú do bezpečia.
Dovoľte mi vyjadriť sa k niektorým bodom predloženým v tejto rozprave, ktoré sa ukázali byť prinajmenšom dosť odlišné, diametrálne odlišné v tom, ako sa pohnúť dopredu.
Ako už bolo povedané, z rozpravy je jasné, že máme spoločný názor, že rybné hospodárstvo sa musí čo najskôr dostať na udržateľnú úroveň.
Neznamená to, že naše návrhy sú drastický a okamžitý krok.
Skôr si dávame za cieľ dostať sa k maximálnemu udržateľnému výnosu (MSY) postupným a flexibilným spôsobom.
Na každom kroku opätovne zhodnotíme a prehodnotíme ciele, ktoré sme si dali, a ak to bude potrebné, prispôsobíme ich meniacej sa situácii.
Prístup maximálneho udržateľného výnosu (MSY) nám, inými slovami, poskytuje smer a nie nevyhnutne pevný cieľ.
Zopakujem, že prístup maximálneho udržateľného výnosu (MSY) poháňa riadenie rybného hospodárstva správnym smerom, od nadmerného využívania k podmienkam vyššieho a stabilnejšieho výlovu a nižším nákladom.
Tento prístup by mal byť prispôsobivý, aby sme, ako sa dozvedáme viac a ako sa environmentálne a ekosystémové podmienky menia, mohli k prístupu použiť nové poznatky.
Bol vznesený argument, že maximálny udržateľný výnos nefunguje, nie je vhodný pre pelagické druhy a že je zastaranou koncepciou.
Dovoľte mi povedať, že v Európe a v ďalších častiach sveta existujú stratégie riadenia rybného hospodárstva , ktoré boli úspešné.
Aj keď táto koncepcia nie je nová, neznamená to, že je zastaraná.
Dôležitým bodom je, že pokiaľ určuje cestu pre riadenie rybného hospodárstva a je dostatočne flexibilný, aby umožňoval pravidelné kontroly, má dobré šance na úspech.
Dobrými príkladmi úspechu sú napríklad zásoby tresky tmavej, tresky jednoškvrnnej a makrely obyčajnej, ktoré sú všeobecne stabilné a výnosné.
Dovoľte mi zdôrazniť jeden bod.
Účelom tohto návrhu nie je pokutovať rybárov, ktorí sa nepochybne musia mnohokrát prispôsobiť. Návrh skôr hľadá spôsoby, ako dosiahnuť cieľ a vyberá sa smerom, kde sektor funguje v stabilnejšom a výnosnejšom prostredí.
Ako som uviedol vo svojom úvodnom prejave, Európsky fond pre rybné hospodárstvo umožňuje členským štátom rozvíjať opatrenia týkajúce sa prispôsobenia kapacity a rybolovnej intenzity v kontexte dlhodobých plánov vrátane sociálnych a hospodárskych ustanovení zahŕňajúcich vhodné využívanie verejných financií vo svojich operačných programoch.
Ďalšia vznesená námietka sa vzťahuje na skutočnosť, že maximálny udržateľný výnos v zmiešaných rybárskych oblastiach nebude fungovať, pretože, ak sa zameriame na to, aby sme pri jednom druhu dosiahli maximálny udržateľný výnos, môžeme sa dostať do situácie, v ktorej ďalšie druhy lovené v tejto zmiešanej rybárskej oblasti budú málo využívané.
Myslím, že v tejto situácii a väčšiny zmiešaných rybárskych oblastí musíme byť realistickí.
Príslušné druhy sú rovnako využívané na úrovni, ktorú nie je možné udržať.
Je zrejmé, že použitie prístupu maximálneho udržateľného výnosu v prípade zmiešaných rybárskych oblastí bude náročné a každý prípad sa musí preskúmať osobitne.
Problém zmiešaných rybárskych oblastí však existuje a ak ho nebudeme riešiť, nenastane nijaké zlepšenie a nebude možné podniknúť kroky správnym smerom.
Pokiaľ ide o diskusiu, dovoľte mi povedať, že Komisia je za zapojenie zainteresovaných strán a diskusiu.
Od prijatia cieľa maximálneho udržateľného výnosu na samite v Johannesburgu sa už viedli viaceré diskusie.
Na týchto diskusiách sa zúčastnili členské štáty, vedeckí pracovníci a regionálne poradné rady, ktoré sa tiež zaoberajú našimi návrhmi a hľadajú spôsob najlepšieho smerovania.
Diskusie o plánoch sa uskutočnia v neskoršej etape po tom, čo pripravíme posúdenie vplyvov, oslovíme priemysel a zostavíme naše osobitné návrhy.
Teším sa na trvalý dialóg s vami o týchto plánoch.
Rozprava sa skončila.
Hlasovanie sa uskutoční vo štvrtok, 6. septembra 2007.
Program rokovania na nasledujúci deň: pozri zápisnicu
Otvorenie zasadnutia
(Rokovanie sa začalo 10.00 hod.)
(IT) Pán predsedajúci, dámy a páni, Európa dnes stratila jedného zo svojich najväčších umelcov.
Maestro Luciano Pavarotti zomrel dnes ráno v Modene. Myslím si, že je správne vzdať hold tomuto veľkému mužovi umenia a kultúry, ktorý priniesol európsku hudbu celému svetu.
Jeho odchod je obrovskou stratou pre celú Európsku úniu.Považujem za vhodné, že sme si na pána Luciana Pavarottiho spomenuli v tomto Parlamente.
Revízia spotrebiteľského acquis (rozprava)
Nasledujúcim bodom je správa pani Patriovej v mene Výboru pre vnútorný trh a ochranu spotrebiteľa o Zelenej knihe o revízii spotrebiteľského acquis.
členka Komisie. - Pán predseda, som naozaj veľmi rada, že tu dnes môžem byť, aby som s vami prediskutovala veľmi dôležité otázky, ktoré otvorila Zelená kniha o revízii spotrebiteľského acquis .
Rada by som začala čo najsrdečnejším poďakovaním pani Patrieovej, všetkým tieňovým spravodajcom vo Výbore pre vnútorný trh a ochranu spotrebiteľa i pani Wallisovej, všetkým, ktorí poskytli svoje názory Výboru pre právne veci.
Príprava tejto náročnej správy bola skvelou tímovou prácou a veľmi úzkou spoluprácou..
Nehovorím to iba zo zdvorilosti. Myslím to ako úprimné uznanie usilovnej práce Parlamentu.
Osem posudzovaných smerníc na ochranu spotrebiteľa je zameraných na zmluvnú stránku predaja alebo poskytovania služieb.
Týchto osem smerníc sa zaoberá, napríklad predajom tovaru spotrebiteľom, zmluvami uzavretými na diaľku, podomovým predajom a nekalými zmluvnými podmienkami.
Všetky sú však založené na minimálnej harmonizácii, čím nás nechávajú v spleti vnútroštátnych predpisov, postavených na vrchole noriem Spoločenstva.
Táto roztriešťenosť noriem je pre spotrebiteľov mätúca a pre podniky nákladná.
To je dôvodom, prečo Komisia začala 8. februára 2007 veľkú konzultáciu - Zelenú knihu o revízii spotrebiteľského acquis.
Cieľom revízie je zjednodušiť a upraviť existujúce predpisy znížením nejednotnosti noriem.
To by nakoniec malo zvýšiť dôveru spotrebiteľov vo vnútorný trh a umožniť podnikom, predovšetkým malým a stredným, jednoduchšie obchodovanie v rámci EÚ.
Tento postup nám umožní prispieť ku skutočne integrovanému maloobchodnému trhu EÚ, čo poskytne spotrebiteľom nižšie ceny i viac možností výberu a bude i výrazným stimulom hospodárskeho rastu a zamestnanosti.
Som rada, že sa Komisia a Európsky parlament zhodujú na spoločnom smerovaní v prístupe k tejto veľmi dôležitej a náročnej otázke.
Vaša podpora bude významným momentom pre pokračovanie v našej práci a pre konkrétne návrhy.
Po prijatí správy Európskeho parlamentu k zelenej knihe bude výsledok konzultácií publikovaný na internetovej stránke Generálneho riaditeľstva Európskej komisie pre zdravie a ochranu spotrebiteľa.
To sa uskutoční v októbri.
Už teraz vám však môžem poskytnúť náčrt výsledkov v niektorých kľúčových otázkach.
Predovšetkým, Komisia víta podporu Parlamentu pre zmiešaný prístup k revízii, pozostávajúci z kombinácie horizontálnych aspektov úpravy nástrojov, ktoré majú viaceré rôzne smernice spoločné, a zachovávajúci špecifické aspekty v sektorových smerniciach.
Môžem vás už teraz informovať, že tento zmiešaný prístup podporuje veľká väčšina subjektov zainteresovaných v problematike zelenej knihy.
Čo sa týka harmonizácie, Komisia víta súhlas Parlamentu s cieľom úplnej harmonizácie, t.j. úplnej harmonizácie kľúčových aspektov smerníc na ochranu spotrebiteľa, ktoré sú potrebné na vytvorenie vnútorného trhu pre podniky a spotrebiteľov.
Túto podporu úplnej harmonizácie spotrebiteľského acquis - alebo cieľ úplnej harmonizácie - zdieľa väčšina subjektov, najmä podniky a členské štáty.
Napriek tomu minimálne pravidlá zostanú zachované vo viacerých oblastiach.
Komisia sa zhoduje s Parlamentom, že v týchto oblastiach by sa mala uplatňovať klauzula o vzájomnom uznávaní, aby sa zabezpečilo, že dodatočné požiadavky vznesené členskými štátmi nevytvoria neopodstatnené bariéry vnútornému trhu.
O viacerých špecifických otázkach, ako je harmonizácia práva odstúpiť od zmluvy v celom acquis, definícia dodávky tovaru alebo zostavenie šedej a čiernej listiny nekalých zmluvných podmienok na úrovni EÚ, väčšina respondentov k zelenej knihe vyjadrila názory, ktoré sú do veľkej miery v súlade so správou, o ktorej sa dnes má hlasovať.
Na záver by som sa vám chcela poďakovať za vášzáväzok pomáhať európskym občanom, aby si mohli užívať všetky výhody vnútorného trhu.
Teším sa na spoluprácu s vami pri plnení našich spoločných cieľov a pri vytváraní vnútorného trhu pre občanov.
spravodajkyňa stanoviska Výboru pre právne veci. - Pán predsedajúci, rada by som v mene Výboru pre právne veci začala poďakovaním pani Patrieovej za jej spoluprácu na tejto správe.
Výbor pre právne veci, samozrejme, veľmi víta zelenú knihu a je vďačný za to, že Komisia počkala na názor Parlamentu.
Slovom, ktoré prestupuje celý názor môjho výboru, je súdržnosť a potreba súdržnosti.
Vnímame to vo veľkej miere ako časť agendy "lepšej tvorby práva", o ktorej sa v tomto Parlamente rokovalo začiatkom tohto týždňa, ale tiež ako súdržnosť v rámci legislatívy vnútorného trhu a v celej oblasti občianskeho a obchodného práva, pričom zmluvné právo je vo veľkej miere jej neoddeliteľnou súčasťou.
Na úvod musím povedať, že niektorí z nás, ktorí sme sa touto záležitosťou zaoberali vo Výbore pre právne veci, asi začali ľutovať zánik toho, čím bol v predchádzajúcom legislatívnom období náš spoločný Výbor pre právne veci a vnútorný trh.
Je dobré, že sa spotrebiteľským záležitostiam aj teraz venuje rovnaký výborAle asi je hanbou, že sme stratili zameranie na vnútorný trh a občianske i obchodné právo.
To jednoznačné zacielenie sa akosi roztrieštilo.
V minulosti sme my, Parlament, veľmi rýchlo obvinili Komisiu z nedostatku spoločného myslenia a teraz nesmieme my sami zaviniť tie isté problémy.
Preto má Výbor pre právne veci tak jasno v tom, že pri práci na tejto revízii musíme mať na zreteli širší kontext zmluvného práva i občianskeho a obchodného práva ako celku.
V tejto súvislosti musím, pravdaže, poukázať na prácu na spoločnom referenčnom rámci, týkajúcom sa zmluvného práva.
Mnoho práce sa urobilo v minulosti a náš výbor dúfa, že mnoho práce spravíme aj v budúcnosti.
To je základná myšlienka názoru, ktorý prezentujeme.
Projekt zmluvného práva je jadrom lepšej tvorby práva a táto revízia acquis by mala byť jeho klenotom.
Sú navzájom neoddeliteľne zviazané a aj keď sú členské štáty v otázke celého projektu zmluvného práva zdržanlivé, tento Parlament zdržanlivý nie je a nebude ani v budúcnosti a od Komisie očakáva spoločné pokračovanie v práci.
So spotrebiteľským právom je to, samozrejme, veľmi zložité.
Všetci sme sa vyjadrili, že chceme viac harmonizácie, a zdá sa, že k tomu smeruje aj väčšina reakcií, ktoré sme dostali.
Ale aby náš vnútorný trh fungoval, spotrebiteľské právo musí byť pre občanov veľmi ľahko prístupné a zrozumiteľné.
Obe strany obchodnej dohody musia rozumieť svojim právam a povinnostiam.
Vo vnútroštátnych súvislostiach sa spotrebiteľské právo v priebehu rokov vyvíjalo, niekedy zrejme ako výsledok skúseností na vnútroštátnej úrovni - nanešťastie často zlých skúseností - a tiež v rámci určitého kultúrneho kontextu.
To znamená, že spotrebiteľské právo, ktoré všetci poznáme vo svojom vnútroštátnom prostredí, je právo istým spôsobom rezonujúce medzi nami a našimi občanmi.
Ľudia ho akceptujú a vedia, o čom je.
Ale ako dosiahnuť rovnakú rezonanciu, rovnaké porozumenie, rovnakú prístupnosť na európskej úrovni?
To je cieľ, o ktorý sa musíme usilovať u akéhokoľvek horizontálneho nástroja, ak máme poskytnúť spotrebiteľom v rámci vnútorného trhu dôveru, ktorá im zjavne zatiaľ stále chýba na to, aby vnútorný trh využívali oveľa viac.
Z toho, čo som povedal, je teraz jasné, že my, ako výbor, sa snažíme presvedčiť, že spotrebiteľské acquis pracuje spoločne s ďalšími európskymi právnymi nástrojmi, konkrétne s nástrojmi medzinárodného práva súkromného, ako Rím I.
Nemôžeme donekonečna viesť boj o to, čí zákon sa bude uplatňovať.
Preto potrebujeme projekt zmluvného práva, spoločný celkový prehľad.
Potrebujeme horizontálny nástroj a potrebujeme úsilie o to, čo niektorí nazvali "modrou zástavou", ktorá nám poskytne európske podmienky obchodu i európske spotrebiteľské a zmluvné ustanovenia, ktoré skutočne urobia náš vnútorný trh funkčným.
v mene skupiny PPE-DE. - (DE) Vážený pán predsedajúci, pani komisárka, dámy a páni, tiež by som rád začal poďakovaním pani Patriovej za dobrú spoluprácu a za jej prácu na tejto správe.
Domnievam sa, že z nášho pohľadu sme mohli plne podporiť výstupy práce výboru.
Ochrana spotrebiteľa je mimoriadne dôležitá, najmä pre skupinu PPE-DE.
Mám tri minúty, tak mi dovoľte uviesť pár kľúčových slov.: V prvom rade je úplne správne, ako už povedala pani Wallisová, že je potrebná revízia spoločného myslenia, súdržnosti rôznych smerníc ako súčasť agendy "lepšieho zákonodarstva" a do istej miery aj posilnenie spoločných prvkov s cieľom dosiahnuť systematickú revíziu.
V tejto súvislosti však nechceme vidieť žiadne rozšírenie smerom k zákonu o spotrebiteľských zmluvách. Toto úsilie tiež musí byť veľmi úzko koordinované s prácou na spoločnom referenčnom rámci, ktorý treba tiež brať do úvahy.
Z nášho pohľadu je dôležitá aj súdržnosť s ustanoveniami nariadenia Rím I, t.j. s použiteľnými ustanoveniami medzinárodného práva súkromného.
Čo sa týka jednotlivých smerníc, úplne súhlasím s prístupom minimálnej harmonizácie a s tým, čo povedala pani Patriová. Ale to nevylučuje možnosť, že jednotlivé oblasti by mali byť regulované tam, kde je to možné.
K tomu by sa však malo pristupovať opatrne, berúc do úvahy kultúrne charakteristiky a podmienky v jednotlivých členských štátoch; inak by bola výsledkom preregulovanosť.
Rád by som iba upriamil pozornosť k pozmeňujúcemu a doplňujúcemu návrhu číslo 4, ktorý predložila socialistickou skupinou. Uvádza sa v ňom, že v rámci harmonizácie nemôže byť v členskom štáte zrušené žiadne regulačné ustanovenie.
To by znamenalo, že ak prebehne harmonizácia, inými slovami, ak sa na konci všetko zráta, potom výsledok bude opačný ako ten po akom ste celkom správne volali, pani komisárka, konkrétne po prehľadnej a jednoduchej legislatíve, ktorá slúži každému.
Namiesto nej môže byť výsledkom preregulovanosť, a to nie je to, čo chceme.
Všeobecnejšie povedané, Komisia vzniesla viacero otázok k jednotlivým smerniciam, niekedy veľmi vážnych, ktoré si vyžadujú dôkladné preskúmanie a na ktoré sme odpovedali jednotlivo.
Predovšetkým odmietame hromadné žaloby: nechceme v Európe americké podmienky.
Odmietame aj zodpovednosť výrobcu alebo obmedzenie zmluvnej slobody, keď treba individuálne dohodnuté podmienky alebo cenu prehodnotiť v rámci štandardných podmienok a spôsobov podnikania a ustanovení o zneužívaní.
