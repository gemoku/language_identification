Saistībā ar Parlamenta rezolūcijām veiktie pasākumi (sk. protokolu)
Dokumentu iesniegšana (sk. protokolu)
Rakstiskas deklarācijas (Reglamenta 116. pants) (sk. protokolu)
Padomes nosūtītie nolīgumu teksti (sk. protokolu)
Parlamenta sastāvs (sk. protokolu)
Komiteju un delegāciju sastāvs (sk. protokolu)
Turpmākās darbības patentu jomā (iesniegtie rezolūcijas priekšlikumi) (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 23.55)
Sēdes atklāšana
(" συνεδρίαση αρχίζει στις 9 π.μ.)
Dokumentu iesniegšana (sk. protokolu)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
1.
EK un Bulgārijas nolīgums: Bulgārijas līdzdalība Eiropas Narkotiku un narkomānijas uzraudzības centra darbībās (balsojums)
2.
EK un Rumānijas nolīgums: Rumānijas līdzdalība Eiropas Narkotiku un narkomānijas uzraudzības centra darbībās (balsojums)
3.
EK un Turcijas nolīgums: Turcijas līdzdalība Eiropas Narkotiku un narkomānijas uzraudzības centra darbībās (balsojums)
4.
EK un Singapūras nolīgums par atsevišķiem gaisa satiksmes pakalpojumu aspektiem (balsojums)
5.
EK un Austrālijas nolīgums par atsevišķiem gaisa satiksmes pakalpojumu aspektiem (balsojums)
6.
EK un Jaunzēlandes nolīgums par noteiktiem gaisa transporta pakalpojumu aspektiem (balsojums)
7.
EK un Urugvajas nolīgums par atsevišķiem gaisa satiksmes pakalpojumu aspektiem (balsojums)
8.
EK un Maldivu Republikas nolīgums par atsevišķiem gaisa satiksmes pakalpojumu aspektiem (balsojums)
9.
Eiropas satelītu radionavigācijas programmu vadība (balsojums)
10.
Kvalitātes prasības ūdeņiem, no kuriem iegūst čaulgliemjus (kodificēta versija) (balsojums)
11.
Maldinoša un salīdzinoša reklāma (kodificēta versija) (balsojums)
12.
Autortiesību un dažu blakustiesību aizsardzības ilgums (kodificēta versija) (balsojums)
13.
Nomas un patapinājuma tiesības un autortiesību blakustiesības intelektuālā īpašuma jomā (kodificēta versija) (balsojums)
14.
Kalifornijas bruņuts ierobežošana (balsojums)
15.
Glikoze un laktoze (kodificēta versija) (balsojums)
16.
Eiropas Parlamenta Reglamenta 3. un 4. panta grozīšana (balsojums)
19.
NACE 2. red. ekonomiskās darbības statistiskā klasifikācija un atsevišķas statistikas jomas (balsojums)
20.
Kopienas ārkārtas finansiāla palīdzība Kosovai (balsojums)
21.
Eiropas Rekonstrukcijas aģentūra (balsojums)
25.
Dzīvnieku aizsardzība un labturība 2006.-2010. gadā (balsojums)
26.
Turpmākais darbs pēc ziņojuma par konkurenci profesionālo pakalpojumu jomā (balsojums)
Balsojumu labojumi un nodomi balsot (sk. protokolu)
Parlamenta sastāvs (sk. protokolu)
Lēmumi attiecībā uz atsevišķiem dokumentiem (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
(Se levanta la sesión a las 12.10 horas)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Prezidentūras paziņojums (sk. protokolu)
Eiropas Savienības un Krievijas attiecības pēc žurnālistes Annas Poļitkovskas slepkavības (iesniegtie rezolūciju priekšlikumi)
Dokumentu iesniegšana (sk. protokolu)
Lūgumraksti (sk. protokolu)
Apropriāciju pārvietojumi (sk. protokolu)
Padomes nosūtītie nolīgumu teksti (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Rakstiskas deklarācijas (Reglamenta 116. pants) (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 22.20)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
ANO: M2 un M3 kategorijas transportlīdzekļu vispārīgās konstrukcijas apstiprināšana (balsojums)
2.
Bulgārijas un Rumānijas pievienošanās: Eiropas Kopienu ierēdņu iecelšanai amatā (balsojums)
3.
Kopuzņēmuma "Galileo” statūtu grozījumi (balsojums)
4.
Norvēģijas finansiālā līdzdalība Eiropas Narkotiku un narkomānijas uzraudzības centra (EMCDDA) darbā (balsojums)
5.
Pieprasījums atcelt deputāta Bogdan Golik imunitāti (balsojums)
6.
Pieprasījums aizstāvēt deputāta Mario Borghezio imunitāti un privilēģijas (balsojums)
7.
Budžeta grozījuma Nr. 3/2006 projekts (balsojums)
8.
Budžeta grozījuma Nr. 5/2006 projekts (balsojums)
9.
Eiropas Savienības un Dienvidāfrikas stratēģiskā partnerība (balsojums)
10.
Finanšu instruments videi (LIFE +) (balsojums)
11.
Atbalsta programma audiovizuālajā nozarē (MEDIA 2007) (balsojums)
12.
Programma "Kultūra" (2007.-2013. g.) (balsojums)
13.
Kopienas civilās aizsardzības mehānisms (balsojums)
14.
Direktīvas "Pārredzamība" īstenošanas līdzekļi (2. līmenis) (balsojums)
15.
Direktīvas "Prospectus" īstenošanas līdzekļi (2. līmenis) (balsojums)
16.
Imigranšu loma un vieta Eiropas Savienībā (balsojums)
17.
Kopienas līdzekļu atgūšana (balsojums)
That concludes the vote.
Balsošanas laiks
The next item is the vote.
(For the results and other details on the vote: see Minutes)
Balsojumu labojumi un nodomi balsot (sk. protokolu)
(The sitting was suspended at 12.35 and resumed at 15.00)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Parlamenta sastāvs (sk. protokolu)
Nākamās sesijas darba kārtība (sk. protokolu)
Sēdes slēgšana
(Posiedzenie zostało zamknięte o godz. 23.50.)
Sēdes atklāšana
(Se abre la sesión a las 9.05 horas)
Politisko grupu sastāvs (sk. protokolu)
3.
Programma "Jaunatne darbībā" (2007.-2013. g.) (balsojums)
4.
Rīcības programma mūžizglītības jomā (balsojums)
5.
Programma "Eiropa pilsoņiem" (2007.-2013. g.) (balsojums)
6.
Perfluoroktāna sulfonātu tirgū laišanas un lietošanas ierobežojumi (balsojums)
9.
Šengenas informācijas sistēmas (SIS II) izveide, pārvaldība un izmantošana (lēmums) (balsojums)
10.
Eiropas Savienības un Krievijas attiecības pēc žurnālistes Annas Poļitkovskas slepkavības (balsojums)
11.
Krūts vēzis (balsojums)
Iepriekšējās sēdes protokola apstiprināšana (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 00.10)
Sēdes atklāšana
(Posiedzenie zostało otwarte o godz. 10.05)
Dokumentu iesniegšana (sk. protokolu)
2.
2007. gada vispārējā budžeta projekts (III iedaļa) (balsojums)
4.
Kopienas attālākajos reģionos reģistrētās zvejas flotes (balsojums)
6.
Moldova (Piedņestra) (balsojums)
7.
Gruzija (Dienvidosetija) (balsojums)
8.
Bīstamo atkritumu eksportēšana uz Āfriku (balsojums)
9.
Vides krimināltiesiskā aizsardzība (balsojums)
10.
Eiropas un Vidusjūras valstu asociācijas nolīgums starp EK un Sīriju (balsojums)
11.
Eiropas Savienības stratēģija Nairobi konferencē par klimata pārmaiņām (balsojums)
12.
Integrēta Eiropas rīcības programma iekšējo ūdensceļu transportam "Naiades” (balsojums)
Balsošanas laiks
Pasamos al turno de votaciones.
(Para los resultados y otros detalles de la votación: véase el Acta)
Balsojumu labojumi un nodomi balsot (sk. protokolu)
(La sesión, suspendida a las 13.50 horas, se reanuda a las 15.05 horas)
Komiteju un delegāciju sastāvs (sk. protokolu)
Padomes kopējo nostāju paziņošana (sk. protokolu)
Iepriekšējās sēdes protokola apstiprināšana (sk. protokolu)
1.
Tibeta (balsojums)
2.
Rios Montt lieta (balsojums)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Je déclare interrompue la session du Parlement européen.
(La séance est levée à 16h25)
Apropriāciju pārvietojumi (sk. protokolu)
Lūgumraksti (sk. protokolu)
Padomes nosūtītie nolīgumu teksti (sk. protokolu)
Rakstiskas deklarācijas (Reglamenta 116. pants) (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Dokumentu iesniegšana (sk. protokolu)
Lēmumi attiecībā uz atsevišķiem dokumentiem (sk. protokolu)
Komiteju un delegāciju sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
2007. finanšu gada vispārējā budžeta projekts (grozījumu projektu iesniegšanas termiņš) (sk. protokolu)
Nākamās sēdes darba kārtība (sk. protokolu)
Sēdes slēgšana
(The sitting was closed at 22.45)
Sēdes atklāšana
(Die Sitzung wird um 9.00 Uhr eröffnet.)
Dokumentu iesniegšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
Tiešā atbalsta shēmas saskaņā ar KLP un atbalsts lauku attīstībai no Eiropas Lauksaimniecības fonda lauku attīstībai (ELFLA) (balsojums) (balsojums)
2.
EK un Kanādas nolīgums par sadarbību augstākās izglītības, apmācības un jaunatnes jomā (balsojums)
3.
EK un ASV nolīgums augstākās izglītības un profesionālās izglītības jomā (balsojums)
4.
Sociālās drošības sistēmas darbiniekiem un viņu ģimenēm, kas pārvietojas Kopienā (balsojums)
5.
Svešzemju sugu un sugu, kas atrodas ārpus to dabiskās izplatības areāla, izmantošana akvakultūrā (balsojums)
6.
Zivsaimniecības un akvakultūras produktu tirgu kopīga organizācija (balsojums)
7.
Pieeja informācijai, sabiedrības dalību lēmumu pieņemšanā un iespēju griezties tiesu iestādēs saistībā ar vides jautājumiem (balsojums)
8.
Atbrīvojums no pievienotās vērtības nodokļa un akcīzes nodokļa precēm, kuras ieved personas, kas ieceļo no trešām valstīm (balsojums)
9.
Trešais Kopienas ieguldījums Černobiļas aizsardzības fondā (balsojums)
11.
ELFLA atbalsts lauku attīstībai (balsojums)
12.
Pieprasījums aizstāvēt deputāta Gabriele Albertini imunitāti (balsojums)
13.
Pieprasījums aizstāvēt deputāta Gabriele Albertini imunitāti (balsojums)
14.
Pieprasījums aizstāvēt deputāta Gérard Onesta imunitāti (balsojums)
15.
Kopienas jūras vides politika (balsojums)
16.
Dzīvsudrabu saturošas mērierīces (balsojums)
18.
Kopuzņēmuma izveide Eiropas gaisa satiksmes vadības sistēmas (SESAR) īstenošanai (balsojums)
Nous interrompons à présent les votes pour faire place à la séance solennelle.
2.
Jūras vides stratēģija (balsojums)
3.
Hipotekārais kredīts (balsojums)
Nous en avons à présent terminé avec les votes.
Balsošanas laiks (turpinājums)
Balsojumu labojumi un nodomi balsot (sk. protokolu)
(La séance, suspendue à 13h10, est reprise à 15h10)
Iepriekšējās sēdes protokola apstiprināšana (sk. protokolu)
Nākamās sesijas darba kārtība (sk. protokolu)
Sēdes slēgšana
(La séance est levée à 24 heures)
Sēdes atklāšana
(Se abre la sesión a las 9.05 horas)
Rakstiskas deklarācijas (iesniegšana) (sk. protokolu)
2.
Vispārējo preferenču sistēma Eiropas Savienībā (balsojums)
1.
Pakalpojumi iekšējā tirgū (balsojums)
Se cierra el turno de votaciones.
Balsošanas laiks (turpinājums)
Continuamos con el turno de votaciones.
Balsojumu labojumi un nodomi balsot (sk. protokolu)
(La sesión, suspendida a las 13.10 horas, se reanuda a las 15.00 horas)
Iepriekšējās sēdes protokola apstiprināšana (sk. protokolu)
Politisko grupu sastāvs (sk. protokolu)
Nākamās sēdes darba kārtība (sk. protokolu)
Sēdes slēgšana
(Zasedání skončilo ve 23:30)
Padomes kopējo nostāju paziņošana (sk. protokolu)
3.
Konvencija par bioloģisko un toksīna ieroču (BTWC), klasterbumbu un konvenciālo ieroču aizliegumu (balsojums)
4.
Baltijas jūras reģiona stratēģija attiecībā uz Ziemeļu dimensiju (balsojums)
7.
Sievietes starptautiskajā politikā (balsojums)
Iepriekšējās sēdes protokola apstiprināšana (sk. protokolu)
Nākamās sesijas darba kārtība (sk. protokolu)
Debates par cilvēktiesību, demokrātijas un tiesiskuma principu pārkāpumiem (debates)
1.
Etiopija (balsojums)
2.
Bangladeša (balsojums)
3.
Irāna (balsojums)
Tím je hlasování ukončeno.
Pieprasījums aizstāvēt deputāta neaizskaramību (sk. protokolu)
Pieprasījums atcelt deputāta neaizskaramību (sk. protokolu)
Komiteju un delegāciju sastāvs (sk. protokolu)
Apropriāciju pārvietojumi (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Přerušuji zasedání Evropského parlamentu.
(Zasedání skončilo v 17:05)
Iepriekšējās sēdes protokola apstiprināšana (sk. protokolu)
Dokumentu iesniegšana (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas (iesniegšana) (sk. protokolu)
Padomes nosūtītie nolīgumu teksti (sk. protokolu)
Apropriāciju pārvietojumi (sk. protokolu)
Darba kārtība (sk.protokolu)
Pilnvaru pārbaude (sk. protokolu)
Parlamenta sastāvs (sk. protokolu)
Padomes kopējo nostāju paziņošana (sk. protokolu)
Nākamās sēdes darba kārtība (sk. protokolu)
Sēdes slēgšana
(La séance est levée à 0h25)
Sēdes atklāšana
(Se abre la sesión a las 9.00 horas)
Dokumentu iesniegšana (sk. protokolu)
Aktīvās vielas farmācijā (rakstiska deklarācija) (sk. protokolu)
1.
Tehnisko prasību un administratīvo procedūru saskaņošana civilās aviācijas jomā (balsojums)
2.
Tehniskās prasības attiecībā uz iekšējo ūdensceļu kuģiem (balsojums)
3.
EK un Kaboverdes Republikas zvejniecības partnerattiecību nolīgums (balsojums)
4.
Kopienas garantija Eiropas Investīciju bankai (balsojums)
5.
Reglamenta 139. panta jaunā redakcija - Pārejas noteikums par valodu lietojumu (balsojums)
9.
Rumānijas pievienošanās (balsojums)
11.
EK Septītā amatprogramma (2007.-2013. g.), pētījumu rezultātu izplatīšana (balsojums)
12.
Pirotehnisko izstrādājumu laišana tirgū (balsojums)
13.
Eiropas integrētās sociālās aizsardzības statistikas sistēma (ESSPROS) (balsojums)
14.
Noteikumi līdzdalībai EAK Septītajā pamatprogramma (2007.-2011. g.), pētījumu rezultātu izplatīšana (balsojums)
15.
Īpašā programmu "Cilvēki” (no 2007. līdz 2013. gadam) (EK Septītā pamatprogramma pētniecības, tehnoloģiju attīstības un demonstrējumu pasākumiem) (balsojums)
16.
Īpašā programma "Idejas" (no 2007. līdz 2013. gadam) (EK Septītā pētniecības, tehnikas attīstības un demonstrēšanas pamatprogramma) (balsojums)
17.
Īpašā programma "Spējas" (EK Septītā pētniecibas, tehnikas attīstības un demonstrēšanas pamatprogramma 2007.-2013.g.) (balsojums)
18.
Īpašā programma "Sadarbība" (EK Septītā pētniecības, tehnikas attīstības un demonstrēšanas pamatprogramma 2007.-2013.g.) (balsojums)
19.
Īpašā programma, kas izpildāma ar Kopīgā pētniecības centra tiešām darbībām (EK pētniecības, tehnoloģiju attīstības un demonstrējumu pasākumu septītajai pamatprogrammai (2007.-2013. gadam)) (balsojums)
20.
Īpašā programma, kas izpildāma ar Kopīgā pētniecības centra tiešām darbībām (Eiropas Atomenerģijas kopienas (Euratom) Septītā pamatprogramma (2007 - 2011)) (balsojums)
22.
Brīvības, drošības un tiesiskuma telpa (balsojums)
25.
Laiks palielināt apgriezienus - uzņēmējdarbības un izaugsmes veicināšana (balsojums)
That concludes the vote.
Balsojumu labojumi un nodomi balsot (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
I declare adjourned the session of the European Parliament.
(The sitting was closed at 12.20 p.m.)
Parlamenta sastāvs (sk. protokolu)
Pieprasījums aizstāvēt deputāta neaizskaramību (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Dokumentu iesniegšana (sk. protokolu)
Rakstiskas deklarācijas (Reglamenta 116. pants) (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Lūgumraksti (sk. protokolu)
Padomes nosūtītie nolīgumu teksti (sk. protokolu)
Lēmumi attiecībā uz atsevišķiem dokumentiem (sk. protokolu)
Nākamās sēdes darba kārtība (sk. protokolu)
Sēdes slēgšana
(Posiedzenie zostało zamknięte o godz.23.45)
Sēdes atklāšana
(Zasedání začalo v 9:00)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
Dokumentu iesniegšana (sk. protokolu)
Apropriāciju pārvietojumi (sk. protokolu)
	Komisijas 2007. gada darba un likumdošanas programma (iesniegtie rezolūcijas priekšlikumi) (sk. protokolu)
	Krievijas un Eiropas Savienības galotņu tikšanās (iesniegtie rezolūcijas priekšlikumi) (sk. protokolu)
Balsošanas laiks
2.
Rumānijas pārstāvja iecelšana Revīzijas palātas locekļa amatā (balsojums)
3.
Islandes un Norvēģijas līdzdalības aspekti Eiropas Aģentūrā operatīvās sadarbības vadībai pie dalībvalstu ārējām robežām (balsojums)
5.
Konkrētu pārnēsājamu, sūkļveidīgu encefalopātu profilakse, kontrole un izskaušana (balsojums)
6.
Datu sniegšana par dalībvalstīs krastā izkrautajiem zvejniecības produktiem (balsojums)
7.
Nepilngadīgo personu un cilvēka cieņas aizsardzība saistībā ar Eiropas audiovizuālajiem un informācijas pakalpojumiem (balsojums)
8.
Programma "Muita 2013" (balsojums)
9.
Elektroniska vide muitā un tirdzniecībā (balsojums)
10.
Lauku saimniecību struktūras apsekojumi (balsojums)
11.
Līdzekļu atguves dienestu sadarbība (balsojums)
12.
Izdevumi veterinārijas jomā (balsojums)
13.
Gruntsūdeņu aizsardzība pret piesārņojumu (balsojums)
14.
Attīstības sadarbības un ekonomiskās sadarbības finansēšanas instruments (balsojums)
15.
Kopienas muitas kodekss (balsojums)
16.
Barības maisījumu aprite (balsojums)
17.
Kopienas statistika par ārvalstu saistīto uzņēmumu struktūru un darbību (balsojums)
20.
Finanšu instruments sadarbībai ar industrializētām valstīm un teritorijām un citām valstīm un teritorijām ar augstu ienākumu līmeni (balsojums)
Notre séance de vote est close.
Balsošanas laiks (turpinājums)
Nous reprenons à présent l'Heure des votes.
Balsojumu labojumi un nodomi balsot (sk. protokolu)
(La séance, suspendue à 13h05, est reprise à 15 heures)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Nākamās sesijas darba kārtība (sk. protokolu)
Sēdes slēgšana
(The sitting was closed at 23.40)
Sēdes atklāšana
(Se abre la sesión a las 9.05 horas)
Dokumentu iesniegšana (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Politisko grupu sastāvs (sk. protokolu)
2.
Direktīvas 67/548/EEK par bīstamām vielām (REACH) grozīšana (balsojums)
3.
Bulgāru un rumāņu valodas iekļaušana Eiropas Kopienu Tiesas reglamentā minētajā tiesvedības valodu sarakstā (balsojums)
4.
Bulgāru un rumāņu valodas iekļaušana tiesvedības valodās, kas noteiktas Eiropas Kopienu Pirmās instances tiesas reglamentā (balsojums)
5.
Eiropas starpkultūru dialoga gads (2008.g.) (balsojums)
6.
Finanšu regula, ko piemēro Eiropas Kopienu vispārējam budžetam (balsojums)
7.
Budžeta grozījuma projekts 6/2006 (balsojums)
10.
Mehānisko transportlīdzekļu tipa apstiprinājums attiecībā uz emisiju un piekļuve transportlīdzekļa remonta informācijai (balsojums)
13.
Periods pievienotās vērtības nodokļa piemērošanai radio un televīzijas apraides pakalpojumiem un dažiem elektroniski sniegtiem pakalpojumiem (balsojums)
14.
Komisijas 2007. gada darba un likumdošanas programma (balsojums)
Direktīvas 85/611/EEK (par normatīvo un administratīvo aktu koordināciju attiecībā uz pārvedamu vērtspapīru kolektīvo ieguldījumu uzņēmumiem (PVKIU)) ieviešana (balsojums)
Iepriekšējās sēdes protokola apstiprināšana (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 23.25).
Sēdes atklāšana
(Die Sitzung wird um 9.05 Uhr eröffnet.)
Dokumentu iesniegšana (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
2.
2007. finanšu gada vispārējā budžeta projekts ar Padomes iesniegtajiem grozījumiem (visas iedaļas) (balsojums)
3.
Iepriekšējas izskatīšanas un apspriešanās procedūra attiecībā uz atsevišķiem noteikumiem, ko dalībvalstis ieplānojušas transporta jomā (kodificēta versija) (balsojums)
4.
Kontroles pasākumu atcelšana, ko veic uz dalībvalstu robežām (autoceļu un iekšējo ūdensceļu transports) (kodificēta versija) (balsojums)
5.
Tādas statistiskās informācijas nosūtīšana, uz kuru attiecas konfidencialitāte (kodificēta versija) (balsojums)
6.
Statistikas datu, kas raksturo nozveju Atlantijas okeāna ziemeļaustrumu daļā, iesniegšana (kodificēta versija) (balsojums)
7.
Kopienas kritēriji noteiktu dzīvnieku slimību izskaušanai un uzraudzībai (kodificēta versija) (balsojums)
8.
EK un Paragvajas nolīgums par atsevišķiem gaisa satiksmes pakalpojumu aspektiem (balsojums)
9.
Pētniecības un attīstības darbības automatizētu ražošanas sistēmu jomā (nolīgums starp EK un Austrāliju, Kanādu, EBTA valstīm Norvēģiju un Šveici, Koreju, Japānu un Amerikas Savienotajām Valstīm) (balsojums)
10.
Pagaidu shēma cukura rūpniecības restrukturizācijai sakarā ar paplašināšanos (balsojums)
11.
"Narkotiku apkarošana un informēšana par tām” (2007.-2013. g.) (balsojums)
12.
"Civiltiesības" (2007.-2013. g.) (balsojums)
13.
Eiropas Bēgļu fonda izveide (2008.-2013. g.) (balsojums)
14.
Prasības par dubultkorpusu vai līdzvērtīgu konstrukciju attiecībā uz vienkārša korpusa naftas tankkuģiem (balsojums)
15.
Eiropas fonda izveide trešo valstu valstspiederīgo integrācijai (2007.-2013. g.) (balsojums)
17.
Komiteju skaitliskais sastāvs (balsojums)
18.
Eiropas Dzimumu līdztiesības institūts (balsojums)
19.
Autovadītāja apliecības (pārstrādāts variants) (balsojums)
21.
Eiropas Parlamenta reglamenta grozīšana (komitejas, kvestori) (balsojums)
24.
Pediatrijā lietojamās zāles (balsojums)
26.
"Pamattiesības un pilsonība" (2007.-2013. g.) (balsojums)
27.
"Krimināltiesības" (2007.-2013. g.) (balsojums)
28.
Īpaša programma "Novērst un apkarot noziedzību" (2007.-2013. g.) (balsojums)
29.
Otrās paaudzes Šengenas Informācijas sistēmas (SIS II) izstrāde (regula) (balsojums)
30.
Otrās paaudzes Šengenas Informācijas sistēmas (SIS II) izstrāde (lēmums) (balsojums)
32.
Vīza dalībvalstu ārējo robežu šķērsošanai (balsojums)
34.
Datu aizsardzība saistībā ar policijas sadarbību krimināllietās (balsojums)
Balsošanas laiks
El punto siguiente es el turno de votaciones.
Balsojumu labojumi un nodomi balsot (sk. protokolu)
(La seduta, sospesa alle 13.00, è ripresa alle 15.00)
Iepriekšējās sēdes protokola apstiprināšana (sk. protokolu)
1.
Situācija Fidži salās (balsojums)
2.
ANO spēku līdzdalība seksuālu pārkāpumu gadījumos Libērijā un Haiti (balsojums)
3.
Mjanmara (Birma) (balsojums)
4.
Hagas Vērtspapīru konvencija (balsojums)
Nous en avons à présent terminé avec l'Heure des votes.
Komiteju un delegāciju sastāvs (sk. protokolu)
Pilnvaru pārbaude (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Je déclare interrompue la session du Parlement européen.
(La séance est levée à 16h35)
Dokumentu iesniegšana (sk. protokolu)
Nākamo sēžu datumi (sk. protokolu)
Parlamenta sastāvs (sk. protokolu)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Pilnvaru pārbaude (sk. protokolu)
Dokumentu iesniegšana (sk. protokolu)
Rakstiskas deklarācijas un mutiski jautājumi (iesniegšana) (sk.protokolu)
Lūgumraksti (sk. protokolu)
Padomes nosūtītie nolīgumu teksti (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Nākamās sēdes darba kārtība (sk. protokolu)
Sēdes slēgšana
(Se levanta la sesión a las 19.45 horas)
Eiropas Parlamenta priekšsēdētāja vietnieku ievēlēšana (termiņš kandidatūru iesniegšanai) (sk. protokolu)
(Die Sitzung wird um 12.40 Uhr unterbrochen und um 15.00 Uhr wiederaufgenommen).
Eiropas Parlamenta kvestoru ievēlēšana (termiņš kandidatūru iesniegšanai) (sk. protokolu)
(Die Sitzung wird um 15.25 Uhr unterbrochen und um 18.00 Uhr wiederaufgenommen).
Nākamās sēdes darba kārtība (sk. protokolu)
Sēdes slēgšana
(Die Sitzung wird um 18.15 Uhr geschlossen.)
Sēdes atklāšana
(Die Sitzung wird um 9.35 Uhr eröffnet.)
Dokumentu iesniegšana (sk. protokolu)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Komiteju sastāvs (termiņš grozījumu iesniegšanai) (sk. protokolu)
(La seduta, sospesa alle 19.00, è ripresa alle 21.00)
Nākamās sēdes darba kārtība (sk. protokolu)
Sēdes slēgšana
(Die Sitzung wird um 23.25 Uhr geschlossen.)
Dokumentu iesniegšana (sk. protokolu)
Iepriekšējās sēdes protokola apstiprināšana (sk. protokolu)
Izmeklēšanas komiteja saistībā ar sabiedrības "Equitable Life Assurance Society” sabrukumu (pilnvaru termiņa pagarināšana) (sk. protokolu)
Prezidentūras paziņojums (sk. protokolu)
1.
Komiteju sastāvs (balsojums)
2.
Partnerattiecību nolīgums starp Āfrikas, Karību jūras reģiona un Klusā okeāna valstu grupas locekļiem un EK ("Kotonū nolīgums") (balsojums)
4.
To vilcienu vadītāju sertifikācija, kuri vada lokomotīves un vilcienus Kopienas dzelzceļu sistēmā (balsojums)
6.
Ārpuslīguma saistībām piemērojami likumi ("Roma II”) (balsojums)
8.
Septītais un Astotais ikgadējais ziņojums par ieroču eksportu (balsojums)
Balsojumu labojumi un nodomi balsot (sk. protokolu)
Komiteju un delegāciju sastāvs (sk. protokolu)
Pieprasījums atcelt deputāta neaizskaramību (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Dichiaro interrotta la sessione del Parlamento europeo.
(La seduta è tolta alle 13.00)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Pieprasījums aizstāvēt deputāta imunitāti (sk. protokolu)
Komiteju locekļu iecelšana (Priekšsēdētāju konferences priekšlikums) (sk. protokolu)
Dokumentu iesniegšana (sk. protokolu)
Padomes nosūtītie nolīgumu teksti (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Rakstiskas deklarācijas (Reglamenta 116. pants) (sk. protokolu)
Darba kārtība (sk.protokolu)
1.
Nominācijas Parlamentārajās komitejās (balsojums) (sk. protokolu)
Balsošanas laiks
Nākamās sēdes darba kārtība (sk. protokolu)
Sēdes slēgšana
(La seduta è tolta alle 24.00)
Sēdes atklāšana
(The sitting was opened at 09.05)
Dokumentu iesniegšana (sk. protokolu)
Iepriekšējās sēdes protokola apstiprināšana (sk. protokolu)
1.
Pasažieru pasargāšana no nenostiprinātas bagāžas (balsojums)
2.
Mehānisko transportlīdzekļu apstiprināšana attiecībā uz to vadītāja priekšējo redzamības lauku (balsojums)
3.
Nolīgums starp EK un Korejas Republiku par sadarbību zinātnes un tehnikas jomā (balsojums)
4.
Ilgtspējības iekļaušana attīstības sadarbības politikās (balsojums)
5.
Budžeta grozījumu projekts Nr.1/2007 (balsojums)
7.
Partnerattiecību nolīgums zivsaimniecības nozarē starp Eiropas Kopienu un Gabonas Republiku (balsojums)
10.
Noilguma termiņi pārrobežu strīdos attiecībā uz personu traumām un nāves gadījumiem (balsojums)
12.
ES attiecibas ar Klusā okeāna salām - stratēģija nostiprinātām partnerattiecībām (balsojums)
13.
Eiropas privātsabiedrības statūti (balsojums)
Damit ist die Abstimmungsstunde beendet.
Balsojumu labojumi un nodomi balsot (sk. protokolu)
Deputātam uzticēts uzdevums (sk. protokolu)
Komiteju un delegāciju sastāvs (sk. protokolu)
Lēmumi attiecībā uz atsevišķiem dokumentiem (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Dokumentu iesniegšana (sk. protokolu)
Lēmumi attiecībā uz atsevišķiem dokumentiem (sk. protokolu)
Parlamenta sastāvs (sk. protokolu)
Komiteju un delegāciju sastāvs (sk. protokolu)
Rakstiskas deklarācijas (Reglamenta 116. pants) (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Lūgumraksti (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Nākamās sēdes darba kārtība (sk. protokolu)
Sēdes slēgšana
(Posiedzenie zostało zamknięte o godz. 22.05)
Sēdes atklāšana
(Die Sitzung wird um 10.05 Uhr eröffnet.)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
Direktīvas 68/89/EEK attiecībā uz neapstrādāto kokmateriālu klasifikāciju atcelšana (balsojums)
5.
Telpiskās informācijas infrastruktūra Eiropas Kopienā (INSPIRE) (balsojums)
7.
Tematiskā stratēģija atkritumu pārstrādei (balsojums)
8.
Sieviešu loma Turcijas sabiedriskajā, ekonomiskajā un politiskajā dzīvē (balsojums)
Ciò conclude il turno di votazioni.
Balsošanas laiks
Balsojumu labojumi un nodomi balsot (sk. protokolu)
(La seduta, sospesa alle 13.10, è ripresa alle 15.00)
Iepriekšējās sēdes protokola apstiprināšana (sk. protokolu)
(Das Protokoll der vorangegangenen Sitzung wird genehmigt.)
Prezidentūras paziņojums (sk. protokolu)
(A sessão, suspensa às 19h05, é reiniciada às 21h00)
Klimata pārmaiņas (iesniegtie rezolūcijas priekšlikumi) (sk. protokolu)
PNR, SWIFT (iesniegtie rezolūcijas priekšlikumi) (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta a mezzanotte)
Sēdes atklāšana
(La seduta è aperta alle 9.00)
2.
Finansiāla palīdzība makroekonomikas līmenī Moldovai (balsojums)
3.
Tehniski pasākumi tālmigrējošo zivju sugu noteiktu krājumu saglabāšanai (balsojums)
4.
Driftertīkli (balsojums)
6.
Revīzijas palātas īpašais ziņojums Nr. 6/2005 par Eiropas transporta tīklu (balsojums)
10.
Eiropas Savienības politika frekvenču spektra pārvaldības jomā (balsojums)
Nous en avons terminé avec les votes.
Balsošanas laiks (turpinājums)
L'ordre du jour appelle la suite de l'Heure des votes.
Balsojumu labojumi un nodomi balsot (sk. protokolu)
(La séance, suspendue à 14 heures, est reprise à 15 heures)
Iepriekšējās sēdes protokola apstiprināšana (sk. protokolu)
Nākamās sesijas darba kārtība (sk. protokolu)
Sēdes slēgšana
(The sitting closed at 23.15)
Sēdes atklāšana
(La seduta è aperta alle 10.00)
Dokumentu iesniegšana (sk. protokolu)
1.
Akcionāru balsstiesību izmantošana (balsojums)
2.
Budžeta atbalsts jaunattīstības valstīm (balsojums)
3.
ES rīcības plāna īstenošana attiecībā uz nelikumīgu, nedeklarētu un neregulētu zveju (balsojums)
4.
Valstu stratēģijas dokumenti, konkrēti Malaizijai, Brazīlijai un Pakistānai (balsojums)
5.
EK un Krievijas nolīgums par atvieglotu īstermiņa vīzu izsniegšanu (balsojums)
6.
Eiropas Kopienas un Krievijas Federācijas nolīgums par atpakaļuzņemšanu (balsojums)
8.
Vīna tirgus kopīgās organizācijas reforma (balsojums)
10.
Eiropas ekonomikas stāvoklis - iepriekšējs ziņojums par ekonomikas politikas vispārējām pamatnostādnēm (balsojums)
12.
EIB 2005. gada ziņojums (balsojums)
Iepriekšējās sēdes protokola apstiprināšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (debates)
1.
Ķīnas valdības un Dalailamas sūtņu dialogs (balsojums)
Komiteju un delegāciju sastāvs (sk. protokolu)
Lēmumi par atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 16.25)
Dokumentu iesniegšana (sk. protokolu)
Rakstiskas deklarācijas (Reglamenta 116. pants) (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Padomes nosūtītie nolīgumu teksti (sk. protokolu)
Lūgumraksti (sk. protokolu)
Apropriāciju pārvietojumi (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Parlamenta sastāvs (sk. protokolu)
Komiteju un delegāciju sastāvs (sk. protokolu)
Politisko grupu sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Parlamentu sadarbības delegāciju skaits un skaitliskais sastāvs (grozījumu iesniegšanas termiņš) (sk. protokolu)
Nākamās sēdes darba kārtība (sk. protokolu)
Sēdes slēgšana
(Se levanta la sesión a las 23.10 horas)
Gadskārtējās sesijas slēgšana
Declaro cerrado el periodo de sesiones 2006-2007 del Parlamento Europeo.
Gadskārtējās sesijas atklāšana
Ich erkläre die Sitzungsperiode 2007-2008 des Europäischen Parlaments für eröffnet.
Dokumentu iesniegšana (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
Eiropas Lauksaimniecības virzības un garantiju fonda finansēšana (balsojums)
2.
Atkāpe no Regulas (EK) Nr. 2597/97 attiecībā uz Igaunijā ražotu dzeramo pienu (balsojums)
3.
Padomes Regulas (EK) Nr. 2040/2000 par budžeta disciplīnu atcelšana (balsojums)
4.
Piesardzīga novērtējuma veikšana attiecībā uz līdzdalības iegūšanu un palielināšanu finanšu nozarē (balsojums)
5.
Korporatīvā sociālā atbildība: jauna partnerība (balsojums)
7.
Likumīgu mūzikas tiešsaistes pakalpojumu autortiesību un blakustiesību kolektīvais pārrobežu pārvaldījums (2005/737/CE) (balsojums)
L'Heure des votes est terminée.
Nākamās sēdes darba kārtība (sk. protokolu)
Sēdes slēgšana
(" συνεδρίαση διακόπτεται στις 11.20 μ.μ.)
Sēdes atklāšana
(Die Sitzung wird um 9.00 Uhr eröffnet.)
2.
Parlamentu sadarbības delegāciju skaits un sastāvs (balsojums)
4.
Tādas gaļas tirdzniecība, kas iegūta no liellopiem, kuru vecums nepārsniedz divpadsmit mēnešus (balsojums)
5.
ILO 2006. gada Konsolidētās jūrniecības darba konvencijas ratifikācija (balsojums)
6.
Vispārējas nozīmes sociālie pakalpojumi Eiropas Savienībā (balsojums)
7.
Eiropas Kopienas un tās dalībvalstu, no vienas puses, un Amerikas Savienoto Valstu, no otras puses, gaisa satiksmes nolīguma noslēgšana (balsojums)
Balsojumu labojumi un nodomi balsot (sk. protokolu)
(La sesión, suspendida a las 13.10 horas, se reanuda a las 15.00 horas)
Iepriekšējās sēdes protokola apstiprināšana (sk. protokolu)
Parlamentu sadarbības delegāciju locekļu saraksts (Priekšsēdētāju konferences priekšlikums) (sk.protokolu)
C hepatīts (rakstiska deklarācija) (sk.protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 23.40)
Dokumentu iesniegšana (sk. protokolu)
1.
Parlamentu sadarbības delegāciju nominācijas (balsojums)
2.
Kopienas rīcība attiecībā uz pārrobežu veselības aprūpes nodrošināšanu (balsojums)
6.
Bosnija un Hercegovina (balsojums)
8.
Sarunas attiecībā uz asociācijas nolīguma noslēgšanu starp Eiropas Savienību un Vidusameriku (balsojums)
11.
Salu, kā arī dabas un ekonomikas faktoru ietekme uz reģionālo politiku (balsojums)
12.
Pašvaldību un attīstības sadarbība (balsojums)
Damit ist die Abstimmungsstunde beendet.
Iepriekšējās sēdes protokola apstiprināšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (debates)
2.
Kambodža (balsojums)
3.
Nigērija (balsojums)
4.
Uzbrukums Gaļinai Kozlovai, organizācijas Mari Uchem administrācijas padomes loceklei un literārā žurnāla Ontšõko galvenajai redaktorei (balsojums)
L'Heure des votes est close.
Lēmumi attiecībā uz atsevišķiem dokumentiem (sk. protokolu)
Padomes kopējo nostāju paziņošana (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
Dokumentu iesniegšana (sk. protokolu)
Rakstiskas deklarācijas (Reglamenta 116. pants) (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Darba kārtība (sk.protokolu)
Nākamās sēdes darba kārtība (sk. protokolu)
Sēdes slēgšana
(Se cierra la sesión a las 00.05 horas)
Sēdes atklāšana
Politisko grupu sastāvs (sk. protokolu)
Dokumentu iesniegšana (sk. protokolu)
Padomes nosūtītie nolīgumu teksti (sk. protokolu)
(Die Sitzung wird um 9.10 Uhr eröffnet.)
Iepriekšējās sēdes protokola apstiprināšana (sk. protokolu)
2.
Kopienas līdzdalība Eiropas Investīciju fonda kapitāla palielinājumā (balsojums)
3.
Pieprasījums aizstāvēt Giuseppe Gargani deputāta imunitāti (balsojums)
6.
Karoga valstij noteikto prasību ievērošana (balsojums)
7.
Kuģu īpašnieku civiltiesiskā atbildība un finanšu garantijas (balsojums)
9.
Drošība futbola spēļu laikā (balsojums)
10.
Kosovas nākotne un ES loma (balsojums)
11.
Eiropas Savienības pašu resursu nākotne (balsojums)
12.
2008. gada budžeta pamatnostādnes (balsojums)
13.
Profesionālā futbola nākotne Eiropā (balsojums)
14.
Jauno dalībvalstu integrēšanās KLP (balsojums)
Se cierra el turno de votaciones.
Balsojumu labojumi un nodomi balsot (sk. protokolu)
Padomes kopējo nostāju paziņošana (sk. protokolu)
Parlamentāro delegāciju sastāvs (sk. protokolu)
Parlamenta sastāvs (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Dokumentu iesniegšana (sk. protokolu)
Padomes nosūtītie nolīgumu teksti (sk. protokolu)
Lēmumi attiecībā uz atsevišķiem dokumentiem (sk. protokolu)
Mutiski jautājumi un rakstiskās deklarācijas (iesniegšana) (sk. protokolu)
Rakstiskas deklarācijas (Reglamenta 116. pants) (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Parlamenta sastāvs (sk. protokolu)
Komiteju un delegāciju sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Finansiālo interešu deklarācija (sk. protokolu)
Nākamās sēdes darba kārtība (sk. protokolu)
Sēdes slēgšana
(Posiedzenie zostało zamknięte o godz. 00.05)
Sēdes atklāšana
(La seduta è aperta alle 9.00)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
Eiropas Kopienas un Malaizijas nolīgums par atsevišķiem gaisa pārvadājumu aspektiem (balsojums)
- Relazione: Costa
3.
Tarifa kvotas niedru jēlcukura importam Bulgārijā un Rumānijā (balsojums)
- Relazione: Graefe zu Baringdorf
4.
Pieprasījums atcelt imunitāti deputātam Vural Öger (balsojums)
- Relazione: Speroni
5.
2005. gada budžeta izpildes apstiprināšana: IV iedaļa, Eiropas Kopienu Tiesa (balsojums)
- Relazione: Caspary
6.
2005. gada budžeta izpildes apstiprināšana: V iedaļa, Revīzijas palāta (balsojums)
- Relazione: Caspary
7.
2005. gada budžeta izpildes apstiprināšana: VI iedaļa, Eiropas ekonomikas un sociālo lietu komiteja (balsojums)
- Relazione: Caspary
8.
2005. gada budžeta izpildes apstiprināšana: VIII A iedaļa, Eiropas ombuds (balsojums)
- Relazione: Caspary
9.
2005. gada budžeta izpildes apstiprināšana: VIII B iedaļa, Eiropas datu aizsardzības uzraudzītājs (balsojums)
- Relazione: Caspary
10.
2005. gada budžeta izpildes apstiprināšana: sestais, septītais, astotais un devītais Eiropas Attīstības fonds (EAF) (balsojums)
- Relazione: Camre
11.
2005. gada budžeta izpildes apstiprināšana: Eiropas Profesionālās izglītības attīstības centrs (balsojums)
- Relazione: Herczog
12.
2005. gada budžeta izpildes apstiprināšana: Eiropas Dzīves un darba apstākļu uzlabošanas fonds (balsojums)
- Relazione: Herczog
13.
2005. gada budžeta izpildes apstiprināšana: Eiropas Rasisma un ksenofobijas uzraudzības centrs (balsojums)
- Relazione: Herczog
14.
2005. gada budžeta izpildes apstiprināšana: Eiropas Narkotiku un narkomānijas uzraudzības centrs (balsojums)
- Relazione: Herczog
15.
2005. gada budžeta izpildes apstiprināšana: Eiropas Vides aģentūra (balsojums)
- Relazione: Herczog
16.
2005. gada budžeta izpildes apstiprināšana: Eiropas Aģentūra drošībai un veselības aizsardzībai darbā (balsojums)
- Relazione: Herczog
17.
2005. gada budžeta izpildes apstiprināšana: Eiropas Savienības iestāžu Tulkošanas centrs (balsojums)
- Relazione: Herczog
18.
2005. gada budžeta izpildes apstiprināšana: Eiropas Zāļu novērtēšanas aģentūra (balsojums)
- Relazione: Herczog
19.
2005. gada budžeta izpildes apstiprināšana: Eurojust (balsojums)
- Relazione: Herczog
20.
2005. gada budžeta izpildes apstiprināšana: Eiropas Izglītības fonds (balsojums)
- Relazione: Herczog
21.
2005. gada budžeta izpildes apstiprināšana: Eiropas Jūras drošības aģentūra (balsojums)
- Relazione: Herczog
22.
2005. gada budžeta izpildes apstiprināšana: Eiropas Aviācijas drošības aģentūra (balsojums)
- Relazione: Herczog
23.
2005. gada budžeta izpildes apstiprināšana: Eiropas Pārtikas nekaitīguma iestāde (balsojums)
- Relazione: Herczog
24.
2005. gada budžeta izpildes apstiprināšana: Eiropas Slimību profilakses un kontroles centrs (balsojums)
- Relazione: Herczog
25.
2005. gada budžeta izpildes apstiprināšana: Eiropas Tīkla un informācijas drošības aģentūra (balsojums)
- Relazione: Herczog
33.
2005. gada budžeta izpildes apstiprināšana: VII iedaļa, Reģionu komiteja (balsojums)
- Relazione: Caspary
34.
2005. gada budžeta izpildes apstiprināšana: Eiropas Rekonstrukcijas aģentūra (balsojums)
- Relazione: Herczog
35.
HIV/AIDS apkarošana Eiropas Savienībā un kaimiņvalstīs laikposmā no 2006. līdz 2009. gadam (balsojums)
- Relazione: Andrejevs
Ciò conclude il turno di votazioni.
Balsojumu labojumi un nodomi balsot (sk. protokolu)
(La seduta, sospesa alle 13.20, è ripresa alle 15.05)
Iepriekšējās sēdes protokola apstiprināšana (sk. protokolu)
Jautājuma nepieņemamība (homofobija Eiropā) (sk. protokolu)
(A sessão, suspensa às 19h35, é reiniciada às 21h00)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 23.45)
Sēdes atklāšana
(La séance est ouverte à 9h00)
1.
Nacionālo kontu datu nosūtīšana (balsojums)
- Rapport García-Margallo y Marfil
(Certains députés continuent de protester et de demander la parole)
2.
Daudzpusēja vienošanās par vienoto Eiropas gaisa telpu (ECAA) (balsojums)
- Rapport Lichtenberger
(Après le vote, le tumulte s'amplifie)
2.
Pamatnolīgums par daudzpusēju vides programmu kodolrūpniecības jomā Krievijas Federācijā un tā protokols par prasībām, tiesvedību un zaudējumu atlīdzināšanu (balsojums)
- Rapport Remek
Balsošanas laiks (turpinājums)
1.
Plūdu izvērtēšana un pārvaldība (balsojums)
- Recommandation Seeber
Balsošanas laiks (turpinājums)
6.
Ostas valsts kontrole (balsojums)
- Rapport Vlasto
7.
Organizācijas, kas pilnvarotas veikt kuģu pārbaudes un apsekojumus (balsojums)
- Rapport de Grandes Pascual
9.
Pagaidu komiteja par klimata izmaiņām (balsojums)
- Proposition de décision
10.
Zaudējumu atlīdzināšanas prasības par EK konkurences noteikumu pārkāpšanu un dominējošā stāvokļa ļaunprātīgu izmantošanu (Zaļā grāmata) (balsojums)
- Rapport Sánchez Presedo
11.
Daudzpusējs nolīgums par Eiropas Kopējās gaisa telpas izveidi (balsojums)
- Proposition de résolution
12.
Tematiskā stratēģija dabas resursu ilgtspējīgai izmantošanai (balsojums)
- Rapport Liotard
Balsošanas laiks (turpinājums)
Labojumi iepriekšējo sēžu balsojumos (sk. protokolu)
(La seduta, sospesa alle 14.00, è ripresa alle 15.00)
Iepriekšējās sēdes protokola apstiprināšana (sk. protokolu)
Nākamās sēdes darba kārtība (sk. protokolu)
Sēdes slēgšana
(La séance est levée à 23h25)
Dokumentu iesniegšana (sk. protokolu)
Apropriāciju pārvietojumi (sk. protokolu)
Padomes kopējo nostāju paziņošana (sk. protokolu)
(La sesión, suspendida a las 11.20 horas, se reanuda a las 12.00 horas)
1.
Ar direktīvu par veselības aizsardzību un drošību darbā praktisko īstenošanu saistīto ziņojumu vienkāršošana un racionalizācija (balsojums)
- Bericht: Figueiredo
2.
Papildu izmaksu kompensēšana, kuras radušās Azoru salu, Madeiras, Kanāriju salu, Francijas Gviānas un Reinjonas departamentu zvejniecības produktu tirdzniecībā 2007.-2013. gadā (balsojums)
- Bericht: Freitas
3.
Lēmuma 2004/585/EK, ar ko izveido reģionālās konsultatīvās padomes atbilstīgi kopējai zivsaimniecības politikai, grozīšana (balsojums)
- Bericht: Attwooll (0078/2007)
4.
Sieviešu ar invaliditāti stāvoklis Eiropas Savienībā (balsojums)
- Bericht: Herranz García
5.
Pamatinformācija par pirktspējas paritātēm (balsojums)
- Bericht: Bowles
6.
Robežu apsardzes ātrās reaģēšanas vienības (balsojums)
- Bericht: Deprez
7.
Zivsaimniecības resursu saglabāšana un ilgtspējīga izmantošana (balsojums)
- Bericht: Gklavakis
8.
Galileo (balsojums)
- Entschließungsantrag:
12.
Valsts finanses EMS 2006. gadā (balsojums)
- Bericht: Lauk
Damit ist die Abstimmungsstunde beendet.
Iepriekšējās sēdes protokola apstiprināšana (sk. protokolu)
Darba kārtība (sk.protokolu)
Debates par cilvēktiesību, demokrātijas un tiesiskuma principu pārkāpumiem (debates)
1.
Nesenā demonstrāciju apspiešana Krievijā (balsojums)
- Joint motion for a resolution:
2.
Žurnālista Alan Johnston nolaupīšana Gazā (balsojums)
- Joint motion for a resolution:
3.
Cilvēktiesību situācija Filipīnās (balsojums)
- Joint motion for a resolution:
4.
Zimbabve (balsojums)
- Joint motion for a resolution:
Balsošanas laiks
(For the results and other details on the vote: see Minutes)
Balsojumu labojumi un nodomi balsot (sk. protokolu)
Parlamenta sastāvs (sk. protokolu)
Komiteju un delegāciju sastāvs (sk. protokolu)
Pilnvaru pārbaude (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
I declare adjourned the session of the European Parliament.
(The sitting closed at 17.00)
Pagaidu komitejas par klimata izmaiņām sastāvs (termiņš grozījumu iesniegšanai) (sk. protokolu)
Finansiālo interešu deklarācija (sk. protokolu)
Rakstiskas deklarācijas (iesniegšana) (sk. protokolu)
Rakstiskas deklarācijas (Reglamenta 116. pants) (sk. protokolu)
Padomes nosūtītie nolīgumu teksti (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Eiropas tiesību aktu par darba ņēmēju informāciju un konsultāciju stiprināšana (iesniegtie rezolūcijas priekšlikumi) (sk. protokolu)
Nākamās sēdes darba kārtība (sk. protokolu)
Sēdes slēgšana
(" συνεδρίαση λήγει στις 11.25 μ.μ.)
Sēdes atklāšana
(La seduta è aperta alle 9.05)
Dokumentu iesniegšana (sk. protokolu)
Padomes nosūtītie nolīgumu teksti (sk. protokolu)
Apropriāciju pārvietojumi (sk. protokolu)
Iepriekšējās sēdes protokola apstiprināšana (sk. protokolu)
1.
Kopienas likumdošanas vienkāršošana (grozījumi Reglamentā) (balsojums)
- Informe: Reynaud
3.
Noteikumi par fasētu produktu nominālajiem daudzumiem (balsojums)
- Recomendación: Toubon
4.
Autorūpniecība: mehānisko transportlīdzekļu, piekabju un sistēmu saskaņota apstiprināšana (direktīvas grozīšana) (balsojums)
- Recomendación: Harbour
5.
Kopienā reģistrēto smago kravas transportlīdzekļu spoguļu modernizēšana (balsojums)
- Informe: Costa
6.
Pagaidu komitejas par klimata izmaiņām sastāvs (balsojums)
Propuestas de la Conferencia de Presidentes
9.
Āfrikas rags: ES politiski reģionālās partnerattiecības mieram, drošībai un attīstībai (balsojums)
- Informe: Kaczmarek
10.
"Euratom" novērtēšana - Eiropas atomenerģijas politikas 50 gadi (balsojums)
- Informe: Maldeikis
11.
Vides aizsardzība pret radiāciju pēc militārās lidmašīnas katastrofas Grenlandē (Lūgumraksts Nr. 720/2002) (balsojums)
- Informe: Wallis
12.
Mājokļu politika un reģionālā politika (balsojums)
- Informe: Andria
13.
Turpmākās reģionālās politikas devums ES inovācijas iespējām (balsojums)
- Informe: Janowski
Balsojumu labojumi un nodomi balsot (sk. protokolu)
Pieprasījums aizstāvēt deputāta neaizskaramību (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Videi nekaitīga ūdeņraža ekonomikas ieviešana un trešā rūpnieciskā revolūcija Eiropā (rakstiska deklarācija) (sk. protokolu)
Dokumentu iesniegšana (sk. protokolu)
Padomes nosūtītie nolīgumu teksti (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Rakstiskas deklarācijas (Reglamenta 116. pants) (sk. protokolu)
Lūgumraksti (sk. protokolu)
Apropriāciju pārvietojumi (sk. protokolu)
Finansiālo interešu deklarācija (sk. protokolu)
Nākamās sēdes darba kārtība (sk. protokolu)
Sēdes slēgšana
(Se levanta la sesión a las 22.10 horas)
Sēdes atklāšana
(La seduta è aperta alle 9.00)
	Sesiju kalendārs (sk. protokolu)
Dokumentu iesniegšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
EK un Krievijas nolīgums par zvejniecību un dzīvo jūras resursu saglabāšanu Baltijas jūrā (balsojums)
- Rapport: Morillon
2.
Finanšu instruments videi (LIFE +) (balsojums)
- Rapport: Isler Béguin
3.
Īpašā Daphne III programma "Cīņa pret vardarbību" (balsojums)
- Recommandation: Gröner
5.
Vides kvalitātes standarti ūdens resursu politikas jomā (balsojums)
- Rapport: Laperrouze
7.
Zvejniecības partnerattiecību nolīgums starp EK, no vienas puses, un Dāniju un Grenlandi, no otras puses (balsojums)
- Rapport: Post
8.
EUROLAT pastāvīgā delegācija (balsojums)
- Décision:
10.
Bioloģiskās daudzveidības samazināšanas apturēšana līdz 2010. gadam (balsojums)
- Rapport: Adamou
Balsojumu labojumi un nodomi balsot (sk. protokolu)
(La séance, suspendue à 12h50, est reprise à 15h05)
Iepriekšējās sēdes protokola apstiprināšana (sk. protokolu)
EUROLAT pastāvīgās pārstāvniecības sastāvs (sk. protokolu)
Saistībā ar Parlamenta nostājām un rezolūcijām veiktie pasākumi (sk. protokolu)
Nākamās sēdes darba kārtība (sk. protokolu)
Sēdes slēgšana
(Posiedzenie zostało zamknięte o godz. 23.55)
Sēdes atklāšana
(Se abre la sesión a las 9.00 horas)
Dokumentu iesniegšana (sk. protokolu)
1.
Kopienas finansiālā atbalsta piešķiršana Eiropas transporta un enerģētikas tīklu jomā (balsojums)
- Report: Mauro
3.
Ekonomikas partnerattiecību, politikas koordinācijas un sadarbības nolīguma starp EK un Meksiku Otrais papildprotokols, lai ņemtu vērā Bulgārijas un Rumānijas pievienošanos ES (balsojums)
- Report: Markov
5.
EUROLAT pastāvīgās pārstāvniecības sastāvs (balsojums)
7.
Struktūrpolitikas ietekme un sekas uz ES kohēziju (balsojums)
- Report: Pleguezuelos Aguilar
8.
Eiropas Savienības atbalsts tirdzniecībai (balsojums)
- Report: David Martin
11.
Pienācīgas kvalitātes nodarbinātības veicināšana (balsojums)
- Report: Panayotopoulos-Cassiotou
That concludes the vote.
Balsošanas laiks
The next item is the vote.
(For the results and other details on the vote: see Minutes)
Balsojumu labojumi un nodomi balsot (sk. protokolu)
(The sitting was suspended at 13.10 and resumed at 15.00)
Iepriekšējās sēdes protokola apstiprināšana (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 24.00)
Dokumentu iesniegšana (sk. protokolu)
Apropriāciju pārvietojumi (sk. protokolu)
1.
Kopīga lauksaimniecības tirgu organizācija (balsojums)
- Bericht: Busk
4.
Siuācija Nigērijā (balsojums)
- Entschließungsantrag
5.
Faunas un floras sugu, kas ir uz iznīkšanas robežas starptautiskā tirdzniecība (balsojums)
- Entschließungsantrag
1.
Zināšanu izmantošana praksē: plaša mēroga inovācijas stratēģija Eiropas Savienībā (balsojums)
- Bericht: Gierek
2.
Stratēģiskas koncepcijas izstrāde cīņai pret organizēto noziedzību (balsojums)
- Bericht: Newton Dunn
4.
Igaunija (balsojums)
- Entschließungsantrag
Balsošanas laiks (turpinājums)
Balsojumu labojumi un nodomi balsot (sk. protokolu)
(La sesión, interrumpida a las 12.45 horas, se reanuda a las 15.00 horas)
Iepriekšējās sēdes protokola apstiprināšana (sk. protokolu)
Darba kārtība (sk.protokolu)
Debates par cilvēktiesību, demokrātijas un tiesiskuma principu pārkāpumiem (debates)
Nous en avons à présent terminé avec les votes.
Pilnvaru pārbaude (sk. protokolu)
Parlamenta sastāvs (sk. protokolu)
Pieprasījums aizstāvēt deputāta neaizskaramību (sk. protokolu)
Komiteju un delegāciju sastāvs (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Lēmumi attiecībā uz atsevišķiem dokumentiem (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Je déclare interrompue la session du Parlement européen.
(La séance est levée à 16 h 25)
Iepriekšējās sēdes protokola apstiprināšana (sk. protokolu)
Dokumentu iesniegšana (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Rakstiskas deklarācijas (Reglamenta 116. pants) (sk. protokolu)
Pieprasījums aizstāvēt deputāta neaizskaramību (sk. protokolu)
Saistībā ar Parlamenta rezolūcijām veiktie pasākumi (sk. protokolu)
Padomes nosūtītie nolīgumu teksti (sk. protokolu)
Lēmumi attiecībā uz atsevišķiem dokumentiem (sk. protokolu)
Komiteju un delegāciju sastāvs (sk. protokolu)
Nākamās sēdes darba kārtība (sk. protokolu)
Sēdes slēgšana
(Posiedzenie zostało zamknięte o godz. 00.05)
Sēdes atklāšana
(" συνεδρίαση αρχίζει στις 9.40 π.μ.)
Dokumentu iesniegšana (sk. protokolu)
Iepriekšējās sēdes protokola apstiprināšana (sk. protokolu)
1.
EK-Krievijas Nolīgums: Partnerības un sadarbības nolīguma protokols (balsojums)
- Informe: Saryusz-Wolski
2.
Ziemeļrietumu Atlantijas zvejniecības organizācijas pārvaldes apgabalā piemērojamie saglabāšanas un izpildes pasākumi (balsojums)
- Informe: Capoulas Santos
4.
Solidaritātes fondu mobilizācija: plūdi Ungārijā un Grieķijā (balsojums)
- Informe: Böge
5.
Budžeta grozījuma Nr. 2/2007 projekts (balsojums)
- Informe: Elles
6.
Budžeta grozījuma Nr. 3/2007 projekts (balsojums)
- Informe: Elles
7.
Vitamīnu, minerālvielu un dažu citu vielu pievienošana pārtikai (balsojums)
- Informe: Scheele
8.
Uzturvērtības un veselības norādes pārtikai (balsojums)
- Informe: Poli Bortone
9.
Vīzu informācijas sistēma (VIS) (balsojums)
- Informe: Ludford
10.
Pārrobežu sadarbības pastiprināšana, jo īpaši terorisma un pārrobežu noziegumu apkarošanā (Prīmes līgums) (balsojums)
- Informe: Correia
12.
Personas datu aizsardzība (balsojums)
- Informe: Roure
13.
Daudzgadu plāns Baltijas jūras mencu krājumiem un šo krājumu zvejniecībai (balsojums)
- Informe: Chmielewski
15.
Stratēģija un reģionālās programmas Mercosur un Latīņamerikai (balsojums)
- Propuesta de resolución:
17.
ANO Cilvēktiesību padome (balsojums)
- Propuesta de resolución:
19.
Eiropas Paralmenta ieņēmumu un izdevumu provizoriskais stāvoklis 2008. finanšu gadam (balsojums)
- Informe: Itälä
Se cierra el turno de votaciones.
Balsojumu labojumi un nodomi balsot (sk. protokolu)
Komiteju un delegāciju sastāvs (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Pilnvaru pārbaude (sk. protokolu)
Komiteju sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Dokumentu iesniegšana (sk. protokolu)
Rakstiskas deklarācijas (Reglamenta 116. pants) (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Lūgumraksti (sk. protokolu)
Padomes nosūtītie nolīgumu teksti (sk. protokolu)
Nākamās sēdes darba kārtība (sk. protokolu)
Sēdes slēgšana
(Die Sitzung wird um 23.00 Uhr geschlossen.)
Sēdes atklāšana
(Die Sitzung wird um 9.05 Uhr eröffnet)
Dokumentu iesniegšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
Grozījumu iesniegšanas termiņš (sk. protokolu)
1.
Darba ņēmēju aizsardzība to darba devēja maksātnespējas gadījumā (kodificēta versija) (balsojums)
- Rapport Wallis
2.
Piesārņojuma integrēta novēršana un kontrole (kodificēta versija) (balsojums)
- Rapport Wallis
3.
Divriteņu vai trīsriteņu mehānisko transportlīdzekļu vadības ierīču, signalizatoru un indikatoru identifikācija (kodificēta versija) (balsojums)
- Rapport Wallis
4.
Ar patērētāju interešu aizsardzību saistītie aizliegumi (kodificēta versija) (balsojums)
- Rapport Wallis
5.
Lauksaimniecības vai mežsaimniecības riteņtraktoru stūres iekārta (kodificēta versija) (balsojums)
- Rapport Wallis
6.
Lauksaimniecības vai mežsaimniecības riteņtraktoru maksimālais projektētais ātrums un kravas platformas (kodificēta versija) (balsojums)
- Rapport Wallis
7.
Lauksaimniecības vai mežsaimniecības traktori (kodificēta versija) (balsojums)
- Rapport Wallis
8.
Lauksaimniecības un mežsaimniecības riteņtraktoru redzamības lauks un priekšējā stikla tīrītāji (kodificēta versija) (balsojums)
- Rapport Wallis
10.
Dalībvalstu tiesību aktu par preču zīmēm tuvināšana (kodificēta versija) (balsojums)
- Rapport Mayer
11.
Darba ņēmēju aizsardzība pret risku saistībā ar azbesta iedarbību (kodificēta versija) (balsojums)
- Rapport Mayer
12.
Kopienas garantija Eiropas Investīciju bankai (kodificēta versija) (balsojums)
- Rapport Wallis
13.
Minimālās prasības cūku aizsardzībai (kodificēta versija) (balsojums)
- Rapport Wallis
14.
Liellopu sugu tīršķirnes vaislinieki (kodificēta versija) (balsojums)
- Rapport Mayer
15.
Kopienas preču zīme (kodificēta versija) (balsojums)
- Rapport Mayer
16.
Inkubējamo olu un mājputnu cāļu ražošana un tirdzniecība (kodificēta versija) (balsojums)
- Rapport Mayer
17.
Eiropas Lauksaimniecības garantiju fonda finansēšanas sistēmā ietilpstošo darījumu pārbaudes (kodificēta versija) (balsojums)
- Rapport Mayer
18.
Savstarpējā palīdzība prasījumu piedziņā (kodificēta versija) (balsojums)
- Rapport Mayer
19.
Eiropas Kopienas un Santomes un Prinsipi Zivsaimniecības partnerattiecību nolīgums (balsojums)
- Rapport Capoulas Santos
20.
Eiropas Kopienas un Kiribati partnerattiecību nolīgums zivsaimniecības nozarē (balsojums)
- Rapport Morillon
21.
Pieprasījums aizstāvēt Mario Borghezio deputāta imunitāti (balsojums)
- Rapport Gargani
22.
Stipro alkoholisko dzērienu definīcija, nosaukums, noformējums un etiķetēšana (balsojums)
- Rapport Schnellhardt
23.
Kaķu un suņu kažokādas (balsojums)
- Rapport Svensson
24.
Eiropas politikas izstrāde platjoslas pakalpojumu jomā (balsojums)
- Rapport Hökmark
Balsojumu labojumi un nodomi balsot (sk. protokolu)
(La séance, suspendue à 12 h 55, est reprise à 15 heures)
Iepriekšējās sēdes protokola apstiprināšana (sk. protokolu)
(Das Protokoll der gestrigen Sitzung wird genehmigt.)
Nākamās sēdes darba kārtība (sk. protokolu)
Sēdes slēgšana
(Se levanta la sesión a las 23.10 horas)
Sēdes atklāšana
(" συνεδρίαση αρχίζει στις 9.00 π.μ.)
2.
Metāliska dzīvsudraba eksporta aizliegums un droša glabāšana (balsojums)
- Bericht: Papadimoulis
4.
Papildu pensijas tiesību pārvedamības uzlabošana (balsojums)
- Bericht: Oomen-Ruijten
5.
Vienotās valūtas ieviešana Kiprā 2008. gada 1. janvārī (balsojums)
- Bericht: Langen
6.
Vienotās valūtas ieviešana Maltā 2008. gada 1. janvārī (balsojums)
- Bericht: Langen
7.
Galileo (balsojums)
- Entschliessungsantrag: Galileo
8.
Specifiskas problēmas to tiesību aktu transponēšanā un īstenošanā, kuri attiecas uz valsts iepirkumu, un to saistība ar Lisabonas programmu (balsojums)
- Bericht: McCarthy
11.
Eiropas Parlamenta konsultāciju metodes uzlabošana Euro zonas paplašināšanas procedūrās (balsojums)
- Entschliessungsantrag: Euro-Zone
Parlamenta sastāvs (sk. protokolu)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
Nākamās sēdes darba kārtība (sk. protokolu)
Sēdes slēgšana
(Se levanta la sesión a las 23.25 horas)
Sēdes atklāšana
(A sessão tem início às 10h00)
Dokumentu iesniegšana (sk. protokolu)
Apropriāciju pārvietojumi (sk. protokolu)
3.
No sodu reģistriem iegūtās informācijas apmaiņa dalībvalstu starpā (balsojums)
- Relazione: Díaz de Mera García Consuegra
4.
Reģionālā stratēģija un Āzijas daudzgadu indikatīvā programma (balsojums)
- Proposta di risoluzione:
6.
Ieroču tirdzniecības līgums (balsojums)
- Proposta di risoluzione:
9.
Par sasniegto progresu sarunās attiecībā uz pamatlēmumu par rasisma un ksenofobijas apkarošanu (balsojums)
- Relazione: Roure
10.
Patvērums: praktiskā sadarbība, kopējā Eiropas patvēruma sistēmā pieņemto lēmumu kvalitāte (balsojums)
- Relazione: Pirker
Balsojumu labojumi un nodomi balsot (sk. protokolu)
Padomes kopējo nostāju paziņošana (sk. protokolu)
Sesiju kalendārs (sk. protokolu)
Ciò conclude il turno di votazioni.
(La seduta, sospesa alle 13.05, è ripresa alle 15.00)
Iepriekšējās sēdes protokola apstiprināšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (debates)
2.
Cilvēktiesības Etiopijā (balsojums)
- Joint motion for a resolution
3.
Mjanma (balsojums)
- Joint motion for a resolution
Balsošanas laiks
The next item is the vote.
(For the results and other details on the vote, see Minutes.)
Balsojumu labojumi un nodomi balsot (sk. protokolu)
Komiteju un delegāciju sastāvs (sk. protokolu)
Lēmumi attiecībā uz atsevišķiem dokumentiem (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
I declare adjourned the session of the European Parliament.
(The sitting was closed at 16.10)
Iepriekšējās sēdes protokola apstiprināšana (sk. protokolu)
Nākamo sēžu datumi (sk. protokolu)
Iepriekšējās sēdes protokola apstiprināšana (sk. protokolu)
Parlamenta sastāvs (sk. protokolu)
Komiteju sastāvs (sk. protokolu)
Koplēmuma procedūrā pieņemto tiesību aktu parakstīšana (sk. protokolu)
Dokumentu iesniegšana (sk. protokolu)
Rakstiskas deklarācijas un mutiski jautājumi (iesniegšana) (sk. protokolu)
Padomes nosūtītie nolīgumu teksti (sk. protokolu)
Rakstiskas deklarācijas (Reglamenta 116. pants) (sk. protokolu)
Lūgumraksti (sk. protokolu)
2008. gada sesijas grafiks
Nākamās sēdes darba kārtība (sk. protokolu)
Sēdes slēgšana
La séance est levée à 23h45.
Sēdes atklāšana
(Se abre la sesión a las 9.00 horas)
Dokumentu iesniegšana (sk. protokolu)
Apropriāciju pārvietojumi (sk. protokolu)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
1.
Eiropas Parlamenta priekšsēdētāja vietnieka ievēlēšana (balsojums)
2.
Pieprasījums apspriesties ar Reģionu komiteju - Brīvprātīguma nozīme ekonomiskās un sociālās kohēzijas veicināšanā (Reglamenta 118. pants) (balsošana)
3.
Protokola noslēgšana Eiropas un Vidusjūras reģiona valstu nolīgumam, ar ko izveido asociāciju starp Eiropas Kopienu un Alžīriju, lai ņemtu vērā 2004. gada 1. maija paplašināšanos (balsojums)
- Recommendation: Jacek Saryusz-Wolski
4.
Protokols Partnerības un sadarbības nolīgumam starp EK un Moldovu (Bulgārijas un Rumānijas pievienošanās ES) (balsojums)
- Report: Jacek Saryusz-Wolski
5.
Protokols Partnerības un sadarbības nolīgumam starp EK un Ukrainu (Bulgārijas un Rumānijas pievienošanās ES) (balsojums)
- Report: Jacek Saryusz-Wolski
6.
Partnerības un sadarbības nolīguma Protokola starp EK un Armēniju noslēgšana, lai ņemtu vērā Bulgārijas un Rumānijas pievienošanos ES (balsojums)
Report: Jacek Saryusz-Wolski
7.
Partnerības un sadarbības nolīguma Protokola starp EK un Azerbaidžānu noslēgšana, lai ņemtu vērā Bulgārijas un Rumānijas pievienošanos ES (balsojums)
Report: Jacek Saryusz-Wolski
8.
Partnerības un sadarbības nolīguma Protokola starp EK un Gruziju noslēgšana, lai ņemtu vērā Bulgārijas un Rumānijas pievienošanos ES (balsojums)
- Report: Jacek Saryusz-Wolski
9.
Bulgārijas un Rumānijas pievienošanās 1995. gada 26. jūlija Konvencijai par informācijas tehnoloģijas izmantošanu muitas vajadzībām (balsojums)
Report: Jean-Marie Cavada
11.
Vērtspapīru kolektīvo ieguldījumu uzņēmumi (Komisijai piešķirtās ieviešanas pilnvaras) (balsojums)
Report: Pervenche Berès
13.
Jauna preču statistiskā klasifikācija atbilstoši saimniecības nozarēm (CPA) (balsojums)
Report: Guntars Krasts
16.
Apvienoto Nāciju Organizācijas Konvencija par līnijpārvadātāju konferenču rīcības kodeksu (Padomes Regulas (EEK) Nr. 954/79 atcelšana) (balsojums)
Report: Corien Wortmann-Kool
17.
Zvejas darbību kontrole Antarktikas ūdeņos (balsojums)
Report: Rosa Miguélez Ramos
18.
Bulgārijas un Rumānijas pievienošanās 1995. gada 26. jūlija Eiropola konvencijai (balsojums)
Report: Genowefa Grabowska
19.
Bulgārijas un Rumānijas pievienošanās 2000. gada 29. maija Konvencijai par Eiropas Savienības dalībvalstu savstarpēju palīdzību krimināllietās (balsojums)
Report: Genowefa Grabowska
20.
Bulgārijas un Rumānijas pievienošanās 1998. gada 17. jūnija Konvencijai par vadītāja tiesību atņemšanu (balsojums)
Report: Genowefa Grabowska
21.
Bulgārijas un Rumānijas pievienošanās 1997. gada 26. maija Konvencijai par cīņu pret korupciju, kurā iejauktas Eiropas Kopienu amatpersonas vai ES dalībvalstu amatpersonas (balsojums)
Report: Jörg Leichtfried
22.
"Kļūdu labojumi” Reglamentā (Reglamenta jauns 204.a pants) (balsojums)
Report: Richard Corbett
23.
Reglamenta piemērošana vai interpretācija (Reglamenta 201. panta grozījums) (balsojums)
Report: Richard Corbett
24.
Apspriešanās par Alessandra Mussolini deputātes imunitāti (balsojums)
Report: Klaus-Heiner Lehne
25.
Pieprasījums aizstāvēt Ashley Mote deputāta imunitāti (balsojums)
Report: Francesco Enrico Speroni
26.
Budžeta grozījuma Nr. 4/2007 projekts (balsojums)
Report: James Elles
27.
Revīzijas palātas Īpašais ziņojums Nr. 9/2006 par Komisijas, Parlamenta un Padomes rakstiskās tulkošanas izdevumiem (balsojums)
Report: Alexander Stubb
28.
Tiesību aktos noteikto administratīvo izmaksu samazināšana (balsojums)
Report: Jan Mulder
29.
Tiesību akti, kas piemērojami ārpuslīgumiskām saistībām ("ROMA II") (balsojums)
Report: Diana Wallis
30.
Kopienas rīcības programma (2007.-2013. gadam), joma "Veselība" (balsojums)
Recommendation for second reading: Antonios Trakatellis
31.
Dzīvsudrabu saturošas mērierīces (balsojums)
Recommendation for second reading: Sornosa Martínez
33.
Pārtikas piedevas (balsojums)
Report: Åsa Westlund
34.
Pārtikas fermenti (balsojums)
Report: Avril Doyle
35.
Aromatizētāji un pārtikas produktu sastāvdaļas ar aromatizētāju īpašībām (balsojums)
Report: Mojca Drčar Murko
37.
Eiropas kritisko infrastruktūru uzskaite, klasifikācija un aizsardzība (balsojums)
Report: Jeanine Hennis-Plasschaert
Balsošanas laiks
The next item is the vote.
(For the results and other details on the vote, see Minutes.)
Valdību konferences sasaukšana (grozījumu iesniegšanas termiņš) (sk. protokolu)
Balsojumu labojumi un nodomi balsot (sk. protokolu)
(The sitting was suspended at 13.15 and resumed at 15.05)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
Nākamās sēdes darba kārtība (sk. protokolu)
Sēdes slēgšana
(La seduta è tolta alle 24.00)
Sēdes atklāšana
(Die Sitzung wird um 9.05 Uhr eröffnet.)
Padomes nosūtītie nolīgumu teksti (sk. protokolu)
PNR nolīgums ar Amerikas Savienotajām Valstīm (iesniegtie rezolūcijas priekšlikumi) (sk. protokolu)
1.
2008. gada sesijas grafiks (balsojums)
3.
Akciju sabiedrību apvienošanās un sadalīšana (balsojums)
- Informe: Kauppi
5.
Kopienas politika ūdens resursu jomā (Komisijai piešķirtās ieviešanas pilnvaras) (balsojums)
- Informe: Lienemann
6.
Nolietoti transportlīdzekļi (Komisijai piešķirtās izpildes pilnvaras) (balsojums)
- Informe: Florenz
7.
Elektrisko un elektronisko iekārtu atkritumi (Komisijai piešķirtās ieviešanas pilnvaras) (balsojums)
- Informe: Florenz
8.
Bīstamu vielu izmantošana elektriskās un elektroniskās iekārtās (Komisijai piešķirtās ieviešanas pilnvaras) (balsojums)
- Informe: Florenz
9.
Ekodizaina prasības attiecībā uz enerģiju patērējošiem ražojumiem (Komisijai piešķirtās ieviešanas pilnvaras) (balsojums)
- Informe: Ries
Balsojumu labojumi un nodomi balsot (sk. protokolu)
(La sesión, suspendida a las 14.25 horas, se reanuda a las 15.05 horas)
Iepriekšējās sēdes protokola apstiprināšana (sk. protokolu)
Komiteju un delegāciju sastāvs (sk. protokolu)
Nākamās sēdes darba kārtība (sk. protokolu)
Sēdes slēgšana
(The sitting closed at 23.35)
Sēdes atklāšana
(Se abre la sesión a las 9.30 horas)
Dokumentu iesniegšana (sk. protokolu)
Budžeta kalendārs (sk. protokolu)
1.
Kopienas statistikas programma no 2008. līdz 2012. gadam (balsojums)
- Bericht: Becsey
4.
Dzelzceļa pasākumu pirmā kopuma ieviešana (balsojums)
- Bericht: Cramer
6.
Rīcība sirds-asinsvadu slimību apkarošanā (balsojums)
- Entschließungsantrag
8.
Euro zona (2007) (balsojums)
- Bericht: Rosati
9.
Eiropas Centrālā banka (2006) (balsojums)
- Bericht: Mitchell
10.
Palestīna (balsojums)
- Gemeinsamer Entschließungsantrag
13.
Līgums par intelektuālā īpašuma tiesībām, kas saistītas ar tirdzniecību (TRIPS) un zāļu pieejamību (balsojums)
- Entschließungsantrag
14.
Demokrātiskā pārbaude saskaņā ar attīstības sadarbības instrumentu (balsojums)
- Entschließungsantrag
Balsojumu labojumi un nodomi balsot (sk. protokolu)
Iepriekšējās sēdes protokola apstiprināšana (sk. protokolu)
Debates par cilvēktiesību, demokrātijas un tiesiskuma principu pārkāpumiem (debates)
Komiteju un delegāciju sastāvs (sk. protokolu)
Pirmajā lasījumā pieņemto Parlamenta nostāju apstiprināšana Padomē (Reglamenta 66. pants) (sk. protokolu)
Lēmumi par atsevišķiem dokumentiem (sk. protokolu)
Apropriāciju pārvietojumi (sk. protokolu)
Rakstiskas deklarācijas, kas ir iekļautas reģistrā (Reglamenta 116. pants) (sk. protokolu)
Sēdē pieņemto tekstu nosūtīšana (sk. protokolu)
Nākamo sēžu datumi (sk. protokolu)
Sesijas pārtraukšana
Ogłaszam przerwę w sesji Parlamentu Europejskiego.
(Posiedzenie zostało zamknięte o godz.16.20)
Sesijas atsākšana
Pasludinu ceturtdien, 2007. gada 12. jūlijā atliktās sesijas atsākšanu.
Priekšsēdētāja paziņojums
Jūs visi bijāt pelnījuši brīvdienas.
Jūs visi izskatāties labi atpūtušies un es ceru, ka Jūs visi tagad vēlaties atgriezties pie mūsu darba Eiropas jautājumos.
Baidos, ka man jāsāk ar dažiem skumjiem jaunumiem.
Kopš mūsu iepriekšējā tikšanās brīža šajās telpās, mēs ar dziļām sērām esam uzzinājuši par divu lielisku eiropiešu - Gaston Thorn un Raymond Barre - nāvi, viņi abi bija izcili cilvēki, kuri sevi veltīja kalpošanai savām valstīm kā izcils premjerministri un Eiropas Komisijas dalībnieki.
Gaston Thorn desmit gadus, no 1959. līdz 1969. gadam, bija Eiropas Parlamenta loceklis.
No 1969. gada līdz 1974. gadam viņš bija Luksemburgas Ārlietu ministrs un tad 1974. gadā kļuva par šīs valsts premjerministru, paliekot amatā līdz 1979. gadam.
Laikā no 1981. līdz 1985. gadam viņš bija Eiropas Komisijas priekšsēdētājs.
Viņa vadībā Eiropas Kopienas apsprieda Spānijas un Portugāles pievienošanās noteikumus, uzsāka kopīgo zivsaimniecības politiku un panāca risinājumu strīdīgajos jautājumos par Kopienas budžeta līdzekļiem un tās finansējumu nākotnē.
Raymond Barre bija Eiropas Komisijas viceprezidents no 1967. līdz 1973. gadam un Francijas premjerministrs no 1976. līdz 1981. gadam.
Kā Ekonomikas un finanšu lietu ministrs viņš iesniedza sākotnējos priekšlikumus Eiropas ekonomikas un monetārās savienības radīšanai Barre plāna ietvaros 1969. un 1970. gadā.
Abi vīri nenogurstoši strādāja pie Eiropas integrācijas līdz savu mūžu beigām, veicot īpaši nozīmīgu un praktisku ieguldījumu, atbalstot šo procesu, kurā tolaik bieži bija ļoti grūti apstākļi.
Pagājušajā nedēļas nogalē Altiero Spinelli būtu svinējis savu 100. dzimšanas dienu.
Kā viens no pašreizējo Eiropas institūciju arhitektiem Altiero Spinelli desmit gadus bija šī Parlamenta loceklis.
Man bija liels gods strādāt kopā ar viņu septiņus no šiem desmit gadiem līdz viņa nāvei 1986. gadā.
Viņa desmit gadu laikā Eiropas Parlamenta locekļa statusā, un it īpaši Institūciju lietu komitejas priekšsēdētāja statusā, viņam bija galvenā loma, virzot uz priekšu ambiciozus darba kārtības jautājumus par institucionālo reformu.
Viņa Eiropas Savienības dibināšanas līguma projekts, kuru Eiropas Parlaments 1984. gadā pieņēma ar būtisku balsu vairākumu, radīja pamatu vairākām būtiskām izmaiņām, kuras ieviesa sekojošās Līguma reformas, tajā skaitā būtisku Eiropas Parlamenta likumdošanas varas paplašināšanos.
Vasaras brīvdienu laikā mēs bijām liecinieki vairākām dabas katastrofām: no dramatiskiem plūdiem Apvienotajā Karalistē līdz karstuma viļņiem Vidusjūras austrumos un nesenajiem traģiskajiem ugunsgrēkiem Grieķijā.
Šie gadījumi vairākiem cilvēkiem Eiropā ir radījuši lielas ciešanas.
Grieķijā vairāk nekā 60 cilvēku nomira ievērojamo ugunsgrēku rezultātā.
Pilnīgi piemēroti, lai šī traģēdija būtu mūsu šīs pēcpusdienas dienas kārtības pirmais nozīmīgais jautājums, un es esmu drošs, ka es runāju visu šajā zālē esošo vārdā, izsakot mūsu visdziļāko līdzjūtību šo un citu traģisko gadījumu upuriem.
Mūsu līdzjūtība tiek arī izteikta to vairāk nekā 500 cilvēku radiniekiem, kuri 15. augustā gāja bojā zemestrīcē Peru, un tūkstošiem, kuri kopš mūsu iepriekšējās tikšanās, ir zaudējuši dzīvības bezjēdzīgajā vardarbībā Irākā.
Neskaitāmo bēgļu nožēlojamais stāvoklis, kuri joprojām mirst, cenšoties ar laivu šķērsot Vidusjūru un Atlantiju, lai nonāktu Eiropas Savienībā, mums arī sagādā skumjas un bažas.
Mums visiem saglabājas pienākums atrast risinājumus, lai izbeigtu šīs traģēdijas.
Es jūs lūgšu piecelties minūti ilgam klusuma brīdim mirušo piemiņai.
(Parlamenta sēžu zālē esošie piecēlās un ievēroja minūti ilgu klusuma brīdi)
Iepriekšējās sēdes protokola apstiprināšana: skat. protokolu
Dokumentu iesniegšana: skat. protokolu
Parlamenta sastāvs: skat. protokolu
Komiteju un delegāciju sastāvs: skat. protokolu
Koplēmuma procedūrā pieņemto tiesību aktu parakstīšana: skat. protokolu
Padomes kopējo nostāju paziņošana: skat. protokolu
Padomes nosūtītie nolīgumu teksti: skat. protokolu
Lūgumraksti: skat. protokolu
Apropriāciju pārvietojumi: skat. protokolu
Rakstiskas deklarācijas un mutiski jautājumi (iesniegšana): skat. protokolu
Saistībā ar Parlamenta nostājām un rezolūcijām veiktie pasākumi: skat. protokolu
Darba kārtība: skat. protokolu
Vienas minūtes runas par politiski svarīgiem jautājumiem
Nākamais ir vienas minūtes runas par politiski svarīgiem jautājumiem atbilstoši Reglamenta 144. pantam.
Priekšsēdētāja kungs, starptautiskais terorisms ir globalizācijas ēnas puse.
Teroristi ļaunprātīgi izmanto tādas mūsu valstu sniegtās demokrātiskās brīvības kā brīva pārvietošanās, plašsaziņas līdzekļu klāsts un pilsoņu tiesības, lai iedvešot bailes un vēršot vardarbību pret nevainīgiem cilvēkiem, sasniegtu savus mērķus.
Šīs problēmas risināšanai ir nepieciešams pilnībā atklāt un izprast terorisma apslēptos mehānismus, tostarp tā reliģiskās, sabiedriskās un pat civilizācijas saknes.
Mums demokrātiskajās valstīs šajā jomā ir handikaps.
Kamēr mēs cenšamies glābt dzīvības, teroristi vēlas radīt pēc iespējas lielākus zaudējumus, cerot, ka spēs manipulēt ar emocijām, kas rodas, redzot televizoros rādītos asinspirts skatus.
Mums jāspēj atšķirt terorists-pašnāvnieks no viņa vai viņas vervētāja.
Ļoti bieži teroristu-pašnāvnieku nevada naids, kas raksturīgs viņa vai viņas savervētājam, bet gan mūžīgas laimes apsolījums pēc varonīgās nāves, ko politiskiem mērķiem izmanto vervētājs.
Profilakse ir labāka nekā nepieciešamība reaģēt uz notikušo.
Šajā sakarībā mums ir jāpanāk pareizais līdzsvars starp tūlītēju un ilgtermiņa nepieciešamību cīnīties pret terorismu.
Tādēļ mums ir jāstiprina mūsu valstu izlūkdienestu, policijas un tiesu sadarbība, vienlaicīgi risinot terorisma strukturālos cēloņus, it īpaši tajās valstīs, no kurām nāk visvairāk cilvēku, kas piedalās šādos noziegumos.
(RO) Priekšsēdētāja kungs! Desmit gadus pēc politieslodzījuma Moldovas Republikas Ilaşcu grupas dalībnieki nesen tika uzaicināti Eiropas Parlamentā un tika uzklausīti Cilvēktiesību apakškomisijā.
Adrian Ivanţoc, Tudor Petru Popa un Alexandru Leşko ar asarām acīm runāja par Transnistrian cietumos pārciestajām mocībām, un par tur notikušajiem atkārtotajiem aizskārumiem un cilvēktiesību pārkāpumiem.
Viņi aicināja Eiropas Kopienu vairāk darboties, lai atrisinātu reģionālo konfliktu ar mērķi iedzīvināt visus starptautiskos līgumus, it īpaši tos, kas paredz atsaukt Krievijas armiju no Transnistria.
Lai šīs leģitīmās cerības pārvērstu realitātē, Eiropas Parlamentam jāapvienojas un arī jāpaļaujas uz Helsinku Cilvēktiesību komiteju, ierosinot faktiskos pasākumus, lai atbalstītu Moldovas NVO, arī jāveicina un jāatbalsta avīžu un žurnālu izdošana šajā reģionā un Nistru labajā krastā jāizveido raidtīkls, lai nodrošinātu, ka Moldovas nacionālie radio un TV kanāli varētu tikt uztverti.
Un beidzot, bet ne mazāk svarīgi, ir vēlme radikāli mainīt to, kā apspriest Transnistrian problēmu.
Eiropas Savienībai un arī Rumānijai kā Savienības dalībniecei jāmaina novērotāja statuss pret pilnvērtīga dalībnieka statusu.
(PL) Priekšsēdētāja kungs! Pirms dažiem mēnešiem Eiropas Parlaments pieņēma rezolūciju, nosodot ksenofobiju un nacionālisma veicināšanu Eiropā.
Šajā dokumentā noteiktie pasākumi dažām valstīm, ieskaitot Poliju, bija nepamatoti bargi un nesamērīgi ar problēmu.
Protams, ka ar rasu naidu saistītie jautājumi jārisina tiešām ļoti nopietni.
Tāpēc esmu pārsteigts, ka Eiropas Komisija neveic noteiktas darbības pret fašistiskām partijām, kas dažās valstīs ir noteicošas.
Ir arī valstis, kur šādu partiju pārstāvji atrodas vēlētos amatos pašvaldību līmenī.
Šo partiju uzbrukuma vienības uz ielām aizskar ārvalstniekus un izsaka publiskas sūdzības par robežu labošanu.
Šī ir nopietna problēma, kas galvenokārt skar tā sauktās vecās Savienības valstis.
Attiecīgajām valstīm sen vajadzēja tikt galā ar problēmu, ja jau Kopienas līderi ar pirkstu norāda uz jaunajām dalībvalstīm par nenozīmīgos starpgadījumos.
- (ES) Priekšsēdētāja kungs! 12. augustā Gibraltāra jūras šaurumā notika sadursme starp New Flame kravas kuģi un Torm Gertrud naftas tankeri.
Šis ir devītais negadījumus vienā no pasaules noslogotākajām kuģu līnijām, kuru izmanto vairāk nekā 100 000 kuģu gadā.
Negadījums norāda uz aizvien lielāku nepieciešamību radīt ostu dienestu uzraudzību un kontroli starp Spānijas Karalisti, Apvienoto Karalisti un Gibraltāru.
Tas, ka nav šāda veida kuģošanas kontroles, apdraud dzīvības un loģiski rada draudus vietējai videi.
Šobrīd mēs vēl nezinām, un es uzskatu, ka Eiropas Komisijai vajadzētu prasīt zināt, ko veda nogrimušais kravas kuģis: 27 000 tonnas metāllūžņu, iespējams - kaitīgu, saindētu metāllūžņu.
Es uzskatu, ka svarīgākais ir, lai Parlaments un Eiropas Komisija mudinātu Spānijas, Apvienotās Karalistes un Gibraltāra valsts iestādes izveidot šo kuģošanas uzraudzības un kontroles iestādi.
Priekšsēdētāja kungs, es vēlētos vērst uzmanību uz inovācijām Eiropas jūras aizsardzībā.
Sestdien Skotija kļuva par pirmo zemi Eiropā, kas īstenoja brīvprātīgu zvejas vietu slēgšanas shēmu ar mērķi aizsargāt mencu krājumus.
Cerams, ka šī shēma, kas tika izstrādāta pēc jaunās Skotijas valdības un zvejniecības nozares kopējas iniciatīvas, būs par paraugu nākotnes jūras aizsardzības projektiem.
Saprotu, ka Skotijas valdība ir iesaistījusies kopīgā darbā ar saviem Dānijas un Norvēģijas kolēģiem, kas vēlas mācīties no šī projekta pieredzes.
Kopējā zivsaimniecības politika līdz šim Skotijai nav bijusi nekas cits kā tikai un vienīgi katastrofa, un es esmu stingri pārliecināts, ka zivsaimniecības nākotne nav centralizētā kontrolē no Briseles, bet gan tiešā sadarbībā starp zivsaimniecībā iesaistītām nācijām.
Skotijas valdība un zivsaimniecības nozare ir jāslavē par šādu inovatīvu pieeju šim jautājumam.
Ceru, ka laikā līdz decembra Padomes sēdei to brīvprātīgie centieni būs ņemti vērā, atzīti un atalgoti.
(PL) Priekšsēdētāja kungs! Nacistu invāzija Polijā 1939. gada 1. septembrī bija vēl viens pret manu dzimteni izdarīts vardarbības akts.
Vairāk nekā seši miljoni poļu sešos gados gāja bojā notiekošā kara laikā.
Tie bija 17% no Polijas iedzīvotājiem, kas tajā laikā bija 35 miljoni cilvēku.
Pēc divām nedēļām, 1939. gada 17. septembrī arī Padomju Savienība uzbruka Polijai atbilstoši Molotova - Ribentropa Paktam.
Vairāk nekā 22 000 poļu intelektuālās elites zaudēja savas dzīvības, ar šāvieniem pakausī, ko izdarīja padomju spēki, kas tad okupēja manu dzimteni uz daudziem gariem gadiem.
Tas izskaidro, kāpēc miljoniem manu tautiešu bija tik cerību pilni, kad mēs atguvām savu neatkarību.
Neraugoties uz daudziem jaukiem vārdiem un Savienības lozungiem par vienlīdzīgām tiesībām un pat nediskrimināciju, tomēr atsevišķi vācu politiķi un Vācijas mediju nodaļas pastāvīgi uzbrūk manai dzimtenei, Polijas iedzīvotājiem, Polijas valdībai, katoļu medijiem, īpaši Radio Maryja.
Tas pierāda, ka joprojām pastāv agresīvi anti-Polijas uzskati.
Polijā notikušās invāzijas gadadienā un dzīvo un mirušo grupas vārdā, es aicinu izbeigt šo vardarbību, kuru var izskaidrot kā mēģinājumu sasniegt mērķus, kurus nebija izspējams sasniegt kara laikā.
Paldies!
Samierināšanai vienmēr ir nozīmīga loma Eiropā.
(RO) Priekšsēdētāja kungs! Mana uzstāšanās attiecas uz rumāņu tiesībām Serbijā un Bulgārijā.
Danubes upes labā krasta teritoriju Serbijas ziemeļrietumos un Bulgārijas ziemeļrietumos, ieskaitot apgabalu no Ratan kalniem līdz Danubei, un no Morāvijas ielejas līdz Timoka ielejai Serbijā, un Vidin [Vidin] reģionu līdz Lomai [Lom] Bulgārijā galvenokārt apdzīvo rumāņi.
Viņi ir mazākumā, ap 300 000 cilvēku, kas dzīvo vairāk nekā 130 mazos un vidējos ciemos un 20 mazpilsētās.
Viņi nav atzīti par nacionālo minoritāti, viņi negūst labumu no baznīcas dievkalpojumiem un izglītības dzimtajā valodā.
Rumāņu valodu nemāca viņu skolās.
Rumāņu valoda, literatūra un vēsture tiek mācīta daļēji slepenos apstākļos, privātmājās.
Vienīgā rumāņu baznīca Mălăiniţa drīz tiks nojaukta.
Helsinku Komiteja par cilvēktiesībām Serbijā ir pievērsusi uzmanību tur dzīvojošo rumāņu iedzīvotāju bezcerīgajai, un viņu tiesībām saglabāt savu nacionālo identitāti.
Tāpēc es aicinu Eiropas institūcijas steidzami izmeklēt šo situāciju un iejaukties, lai Serbijā un Bulgārijā tiktu cienītas rumāņu mazākuma tiesības.
(RO) Priekšsēdētāja kungs! Eiropas Savienības Līguma 29. pants sauc terorismu par smagu noziegumu.
Eiropas Savienības Līgumā darbības, kas apdraud cilvēku dzīvības, kas veicina vardarbību un kuru mērķis ir iebiedēt iedzīvotājus, tiek kvalificētas par teroristiskiem nodarījumiem.
Tas, ko mēs redzējām Budapeštā, izveidojot Ungāru sargus, var tikt ietverts šajā definīcijā.
Tajā gadījumā Ungārijas sargu līderis izteica dažus patiešām šokējošus paziņojumus, izsakot savas bažas par Slovākiju un Rumāniju, divām valstīm ar ungāru kopienu, kas varētu uzbrukt Ungārijai.
Es domāju, ka šādas organizācijas un ekstrēmistu darbības veicina separātistu kustību minoritāšu vidū, kuras jau ir autonomi tendētas un šāda situācija neatbilst pienācīgai ES dalībvalsts rīcībai.
Šādas organizācijas ir jālikvidē un tādai izturēšanās, kādu pauda Ungārijas sargi, līdzīga izturēšanās būtu jāaizliedz un likumā noteiktā kārtībā jāsoda.
Es uzdrošinos aicināt ES institūciju vadītājus skaidri nosodīt šādu izturēšanos un lūgt Pamattiesību aģentūru sagatavot ziņojumu par faktiem un uzraudzīt situāciju, ar kuru saskārās Ungārijā dzīvojošās minoritātes.
(FR) Priekšsēdētāja kungs! Mūsu dažādajās valstīs vairākas dramatiskas situācijas liek mums atgriezties pie mūsu Eiropas pienākumiem.
Tā ir manas valsts gadījumā, kad kravas kuģis ir bija zvejnieka nāves cēlonis.
Tas ved mūs pie kuģošanas drošības un tagad franči zina, kur atrodas Kiribati Salu Republika.
Es aicinātu jūs paskatīties atlantā: tā nav ļoti labi zināma, bet tas ir ērtības karogs.
Eiropas Savienībai steidzami vajadzētu stingrāk izturēties pret ērtības karogiem, paātrināt Erika III likumdošanas paketi, radīt "Erika IV” paketi par jūrnieku apmācības un darba apstākļu sociālajiem jautājumiem, un vienlaicīgi veidot labāku koordinācijas darbu mūsu valstu rīcībai Starptautiskajā jūrniecības organizācijā.
Šis ir vecs jautājums, kas ik pa brīdim paceļ galvu, tomēr vairākas drāmas mums liek pie tā atgriezties.
Es jūs aicinu, komisār, un kungu vai dāmu, kas nepiedaloties pārstāv Padomi, spert soli šajā virzienā.
(RO) Priekšsēdētāja kungs! 2007. gada 18. oktobrī Eiropas Komisija atzīmēs ES Dienu pret cilvēku tirdzniecību.
Es gribētu apsveikt šo iniciatīvu, kas pievērsīs Eiropas pilsoņu uzmanību šim sensitīvajam un lielākajai daļai - nezināmajam jautājumam, kurā katru gadu ir ap divarpus miljonu upuru.
Tāpēc es atkal gribētu pievērst uzmanību tam, ka, lai iegūtu labus rezultātus cīņā pret šo fenomenu, dalībvalstīm efektīvāk vajadzētu koordinēt savus centienus.
Šobrīd to neatļauj valstu likumi.
Tagad dalībvalstīm ir pieejama 2005. gada Eiropas Padomes Konvencija par rīcību pret cilvēku tirdzniecību, kas ir plašākais tiesiskais līdzeklis šī fenomena apkarošanā.
Tomēr līdz šim brīdim tikai 18 no 27 dalībvalstīm ir parakstījušas šo Konvenciju un tikai 3 dalībvalstis ir to ratificējušas.
Tāpēc es uzdrošinos lūgt Eiropas Komisiju pieprasīt Padomei tiesības Eiropas Kopienu grupas vārdā parakstīt Konvenciju par rīcību pret cilvēku tirdzniecību. Priekšsēdētāja kungs!
Cilvēku tirdzniecība ir smags cilvēktiesību pārkāpums.
Tagad mums jāpāriet no vārdiem pie darbiem.
Ir pienācis laiks rīkoties, lai būtu vieglāk sodīt tirgotājus, un aizsargāt upuru tiesības.
Šie upuri mūsdienu Eiropā tiek pārdoti un tālākpārdoti, pret viņiem izturas kā pret vergiem; Eiropā, par kuru mēs lepni sakām, ka tā pamatojas uz cilvēktiesību ievērošanu.
(PL) Priekšsēdētāja kungs! Es gribētu sākt ar patiesas līdzjūtības izteikšanu visu Grieķijas un citās valstīs notikušo dabas katastrofu upuru radiniekiem.
Mana sirds asiņo par šiem cilvēkiem.
Mani pašu pirms 10 gadiem skāra postoši plūdi, tāpēc labi saprotu, kas tajā ietverts.
Diemžēl dabas katastrofas turpinās notikt.
Tāpēc it īpaši nepieciešams izveidot Eiropas Ātrās reaģēšanas spēkus.
Es noteikti atbalstu šādu spēku radīšanu pēc iespējas ātrāk.
Savādi, ka mēs praktiski neiebilstam pret virkni Eiropas aģentūru izveidi, lai gan tagad pastāv milzums daudz šāda veida iestāžu.
Toties, kad uz spēles ir cilvēku dzīvības, mēs vienmēr izsakām neskaitāmas atrunas.
Pienācis laiks to izbeigt un izveidot Eiropas vienības, kas līdzinātos tā sauktajām ANO zilajām beretēm, bet valkātu sarkanas vai baltas.
Šīm vienībām būtu uzdevums mūs aizsargāt no esošajiem dabas, nevis cilvēku uzbrukumu apdraudējumiem.
(HU) Dzīve ātri ir pierādījusi profesionāli pamatotu argumentu patiesību, pret kuriem es kopā ar saviem kolēģiem Eiropas Parlamentā esmu cīnījusies ar Eiropas Komisiju un tās lēmumu izbeigt kukurūzas iejaukšanos.
Komisija bija nobažījusies, ka iejaukšanās sistēma nevarēs tikt uzturēta kukurūzas pārpalikuma dēļ, lai gan tirgus tendences par to neliecināja.
Komisija par EUR 101 to nopirka un tagad par dubultu cenu pārdod, un tādējādi gūst ievērojamu peļņu no pilnīgas kukurūzas iejaukšanās, kamēr Eiropu ir skāris sausums un lopkopjiem trūkst labības.
Tas paceļ jautājumu par Savienības uzticamību: joprojām ir pieejami krājumi, bet daudznacionāli spekulanti iepērk piegādes, kamēr godīgi lopkopji nevar dabūt pietiekami daudz lopbarības saviem lopiem.
Tas vājina uzticību Eiropas Komisijai un Eiropas Savienībai.
Priekšsēdētāja kungs!
Dārgie kolēģi! Rumānijas valdība nolēma, ka 2007. gada 25. novembris būs Eiropas Parlamenta vēlēšanu diena.
Kāds varētu teikt, ka šajā dienā mēs atbalstīsim vēsturisku brīdi.
Rumānijas pilsoņiem būs iespējams tieši balsot par Eiropas Parlamenta locekļiem.
Šī diena būs pārbaudījums mūsu nopietnībai un mūsu kā ES dalībvalsts rīcībai.
Rumānijā vēlēšanu kampaņa būs iespēja īstenot diskusijas par interesantiem jautājumiem par Eiropas Savienību: ES nākotni, Līgumu par konstitūciju, nākamo paplašināšanos, iekšējo reformu, Eiropas iestāšu efektivitāti, brīvu piekļuvi darba tirgum.
Par šiem jautājumiem notiks debates vēlēšanu kampaņā, nevis par politizētiem jautājumiem, kas nav ietverti pilsoņu ikdienas darba kārtībā: gaidāmās vēlēšanas, neuzticības kustība, nepamatoti politiski uzbrukumi.
Lai uzlabotu priekšvēlēšanu laika debašu kvalitāti un vēlēšanu kampaņu, es aicinu pieredzējušos Eiropas Parlamenta locekļus, neatkarīgi no jūsu politiskās pārliecības, apmeklēt Rumāniju priekšvēlēšanu laikā, lai ietvertu Eiropas Parlamenta kampaņas darba kārtības jautājumos tos Eiropas jautājumus, par kuriem jādebatē konsekventā un nopietnā veidā gan Rumānijā, gan citās Eiropas valstīs.
(FR) Priekšsēdētāja kungs! Es vēlos Jūs informēt par Agrigentē, Sicīlijā, šobrīd notiekošo tiesas prāvu pār septiņiem Tunisijas zvejniekiem, kurus apsūdz nelikumības imigrācijas atbalstīšanā, lai gan 8. augustā viņi izglāba 44 cilvēkus, tajā skaitā 11 sievietes, no kurām divas bija grūtniecības stāvoklī, un divus bērnus.
Tagad viņus apsūdz nelikumības imigrācijas atbalstīšanā, un tas notiek uz Eiropas zemes.
Es uzskatu, ka šobrīd notiekošo solidaritātes noziegumu, ko parāda šī tiesas prāva, Parlamentam vajadzētu nosodīt.
Šo piektdien uz Agrigenti vajadzētu arī aizbraukt delegācijai, un es varu vienīgi mudināt deputātus un viņu vadītāju, priekšsēdētāja kungu, izteikt savu atbalstu šiem septiņiem Tunisijas zvejniekiem.
Priekšsēdētāja kungs, Freedom Drivers šonedēļ atgriežas Parlamentā.
Freedom Drivers ir cilvēki ar invaliditāti, kas lielā mērā atkarīgi no citiem un kas, tāpat kā visi citi cilvēki, vēlas baudīt pārvietošanās brīvību, ko simbolizē Eiropa.
Viņi ir ieradušies pieprasīt tādus tiesību aktus, kas viņiem ļautu izmantot šo pārvietošanās brīvību.
Viņi izskaidros šķēršļus, ar ko nākas saskarties.
Daudzus no šiem šķēršļiem esam radījuši mēs, un to novēršanai ir jābūt šī Parlamenta uzdevumam to tautu un cilvēku labā, kurus mēs pārstāvam.
Es Jums, komisār, atgādinu, ka šis ir jau trešais gads, kad viņi šeit ierodas, un nekas daudz nav mainījies.
Jā, mēs esam uzlabojuši gaisa satiksmes pasažieru tiesības, taču nekā vairāk mums nav, ko viņiem teikt.
Kad mēs varētu sagaidīt ilgi gaidīto direktīvu par cilvēkiem ar invaliditāti, kas reāli regulētu vienlīdzības nodrošināšanu cilvēkiem ar invaliditāti?
(SK) Pirms pievienošanās Savienībai daži Centrāleiropas iedzīvotāji domāja, ka dalība Savienībā atrisinās visas mūsu problēmas.
Tas nenotika.
Lai gan Savienība tika radīta, lai nodrošinātu mieru Eiropā, man jāpasvītro situācijas radikalizācija Ungārijā.
Tā sauktās "Ungārijas gvardes” dalībnieki nodeva zvērestu.
Tās līderi runā par visiem ungāriem kopīgām robežām un tās Dibināšanas līgumā noteikta obligāta apmācība rīkoties ar ieročiem.
Viņi nēsā uniformas un bauda iepriekšējās valdības ministra atbalstu.
Slovāku - ungāru attiecības nesen ir pasliktinājušās.
Pirms dažiem mēnešiem Ungārijas premjerministrs atteicās tikties ar savu slovaku kolēģi, un ir atjaunojušās sarunas par Otrā Pasaules Kara iznākumu pārskatīšanu.
Es aicinu Ungārijas valdību spert soļus pret paramilitāro gvardi un to likvidēt.
Mēs, slovaki, savā valstī esam atzinuši par nelikumīgu līdzīgu radikālo organizāciju.
Kaut kam tādam nav vietas 21. gadsimta Eiropā.
Mūsu kopējās interesēs ir samierināšana un savstarpēja atvainošanās: tādu, piemēram, pirms gada Ostrihomā īstenoja slovaku un ungāru bīskapi.
Tā praksē izskatās pateikt "nē” ekstrēmismam.
Priekšsēdētāja kungs, mani kolēģi un es nesen bijām liecinieki ļoti dīvainam gadījumam Frankfurtes Lidostas 1.B terminālī.
Pasažieriem, kas ar aviokompānijas Bulgaria Air reisu devās uz Sofiju, bija jāiziet divas pilnīgi vienādas drošības pārbaudes pēc kārtas.
Jautājot termināļa darbiniekiem, kādēļ pasažieriem bija divas reizes jāstāv garā rindā, lai izietu vienas uz tās pašas drošības pārbaudes procedūras, es saņēmu absurdu skaidrojumu, ka Frankfurtes Lidosta ir pārslogota un atkārtotās pārbaudes bijušas nepieciešamas tādēļ, ka no citurienes ieradušies papildu pasažieri.
Uzticams ziņu avots vēlāk mani informēja, ka šīs dubultās pārbaudes 1.B terminālī tiek veiktas noteiktās nedēļas dienās lidojumiem uz šādām ES dalībvalstīm: Bulgāriju, Poliju un Rumāniju.
Priekšsēdētāja kungs, es sagaidu, ka Komisija reaģēs uz šo praksi, jo tā ir saistīta ne tikai ar gaisa satiksmes pasažieru tiesībām, bet arī ar Eiropas pilsoņu cilvēktiesībām.
(RO) Līgumā par pievienošanos Eiropas Savienībai Rumānija apņēmās līdz šī gada beigām organizēt Eiropas Parlamenta vēlēšanas.
Diemžēl Rumānijas valdība atlika sākotnējo Eiropas Parlamenta vēlēšanu datumu, tas ir - 13. maiju līdz 25. novembrim.
Analītiķi teic, ka galvenais iemesls šai atlikšanai bija atsevišķu politisko partiju, tai skaitā - valdošo partiju, bailes par šo vēlēšanu iznākumu.
Sens rumāņu sakāmvārds vēsta: "tu vari skriet, bet nevari noslēpties”.
Rumānijas valdība ne tikai baidās no šīm vēlēšanām, bet diemžēl arī no sievietēm.
Valdībā nav sieviešu un tas ES dalībvalstīm ir kaut kas īpašs.
No pašreizējiem 35 Rumānijas deputātiem Eiropas Parlamentā 12 ir sievietes.
Pēc novembra vēlēšanām politiskajām partijām jāspēj pārmainīt dzimumu īpatsvaru un tām jāieceļ Eiropas Parlamentā vismaz 18 sievietes.
Es gribētu jūs pārliecināt, ka Demokrātu partija - kā Eiropas Tautas pārtikas dalībniece - rīkosies šādā veidā.
Tāpēc es gribētu atgādināt Rumānijas premjerministram, ka no 2007. gada 1. janvāra Rumānija ir Eiropas Savienības daļa, un ka 2007. gads ir Eiropas gads par iespēju vienlīdzību.
(PL) Priekšsēdētāja kungs! Pagājušo piektdien Polijas arodbiedrības biedriem no Gdaņskas kuģu būvētavas notika demonstrācija Eiropas Komisijas galvenās ēkas Briselē priekšā.
Jūlijā Eiropas Komisija izdeva ultimātu, dodot Polijai vienu mēnesi laika, kurā iesniegt plānus, kā samazināt kuģu būvētavas ražošanas kapacitāti.
Komisija aicināja slēgt divus no trim Gdaņskas eliņiem, ja kuģu būvētava negrib atmaksāt valsts atbalstu, kuru tā saņēma no Polijas valdības kopš 2004. gada 1. maija.
ES komisārs apgalvoja, ka Komisijas nodoms ir modernizēt kuģu būvētavu, nevis to slēgt.
Patiesībā šāda drastiska ražošanas kapacitātes samazināšana ar divu no trim eliņu slēgšanu padarītu uzņēmumu par nerentablu.
Praktiski tā rezultātā tiktu zaudētas vairākas darba vietas un visbeidzot - notiktu kuģu būvētavas sabrukums.
Gdaņskas kuģu būvētava tomēr nav vienkārši parasts kuģu būvētavas uzņēmums, kas nodarbina vairākus darbiniekus.
Tas ir arī viens no nozīmīgākajiem mūsdienu Polijas un mūsu savienotās Eiropas vēstures simboliem, proti, Solidarity kustības rašanās vieta.
Eiropas Parlamentam vajadzētu aicināt Eiropas Komisiju meklēt šai situācijai piemērotu risinājumu, tādu, kas dotu priekšroku uzņēmumam un tās strādniekiem.
Savā lomā kā Eiropas sabiedrības balsij mums jāizsaka sava solidaritāte ar kuģu būvētavas strādniekiem un jāuzstāj uz risinājumu, kas nodrošinātu gan kuģu būvētavas stabilitāti, gan cieņu šim mūsdienu Eiropas vēstures simbolam.
Priekšsēdētāja kungs, Amnesty International ir organizācija ar nevainojamu reputāciju, kas daudzos smaga darba gados ir daudz palīdzējusi cīņā pret cilvēktiesību pārkāpumiem visā pasaulē un ir iemantojusi cieņu no visām tām pusēm, kas rūpējas par taisnīgumu, brīvību un demokrātiju.
Taču Amnesty International, kā tas jau bija sagaidāms, ir radījusi arī daudz ienaidnieku.
Viens šāds ienaidnieks ir Turcijā.
Daudzi no Amnesty International ziņojumiem attiecas uz Turciju, un tas ir aizskāris armijas kontrolēto "deep state” grupējumu šajā valstī.
Šis grupējums nesen atkal reaģēja agresīvi.
Kā jūs, iespējams, zināt, tas ar Konstantinopoles vietējo varas iestāžu palīdzību ir izdevis lēmumu par tā saukto "nelegālo līdzekļu piesaistīšanu” un vēlāk iesaldējis Amnesty International bankas kontus Turcijā.
Tas acīmredzami ir mēģinājums vājināt Amnesty International šajā valstī.
Es jūs aicinu izteikt stingru protestu Turcijas valdībai, lai norādītu, ka Parlaments nepieņems iepriekš minēto uzbrukumu Amnesty International, un ka šādi uzbrukumi būtiski kavē Turcijas progresu virzībā uz iestāšanos ES.
Priekšsēdētāja kungs, cik daudz Lielbritānijai maksā dalība Eiropas Savienībā?
Pagājušā nedēļā es publicēju savu otro gada ziņojumu par šo tematu.
Aprēķinot tiešās un netiešās izmaksas, es konstatēju, ka dalība ES Lielbritānijai maksā vismaz 60,1 miljardu Lielbritānijas mārciņu gadā bruto jeb 50,6 miljardus Lielbritānijas mārciņu gadā neto.
Tas sastāda vairāk nekā 1000 GBP bruto vai 843 GBP neto uz katru Apvienotās Karalistes vīrieti, sievieti un bērnu.
Izsakot to vēl citādi, tas ir 114 000 GBP minūtē bruto jeb 96 000 GBP minūtē neto.
Vairākums Lielbritānijas cilvēku saprot, ka tā ir milzīga naudas šķērdēšana.
Nav brīnums, ka Apvienotās Karalistes premjerministrs Gordon Brown atsakās britiem dot iespēju piedalīties referendumā par jauno reformu līgumu.
Ja viņš uzskata, ka ES ir tās naudas vērta, viņam būtu jāpieņem mans izaicinājums un jāliek veikt neatkarīgu izmaksu un labumu analīzi, lai to pierādītu.
Tas būtu apdomīgs solis.
(SK) Daudzdzīvokļu blokmājas V4 valstīs un Bulgārijā un Rumānijā tika uzceltas pirms 40 gadiem un tām vajadzīgs kapitālremonts.
No struktūrfondiem nav iespējams saņemt naudu de minimis noteikuma dēļ.
Saskaņā ar šo nosacījumu bez Eiropas Komisijas apstiprinājuma vienam labuma guvējam nav atļauts saņemt no valsts pabalstu, kas pārsniedz EUR 200 000 (aptuveni 6,8 miljonus Slovākijas kronu) trīs gadu laikā.
Blokmājas apsaimnieko tikai dažas grupas, māju kooperatīvi vai administratori.
Vidējā maksa par kapitālremontu ir 580 000 Slovākijas kronu par vienu blokmāju un aptuveni EUR 17 000 par vienu dzīvokli.
Jaunās dalībvalstis gūtu labumu, ja Komisija atsevišķos gadījumos nepiemērotu de minimis noteikumu.
Jūnija beigās šo valstu ministri vienojās izveidot ekspertu grupu, kas piedalītos sarunās ar Komisiju.
Tās uzdevums būtu vienādot likumdošanu ar ES finansējuma saņemšanas nosacījumiem blokmāju kapitālremontam saskaņā ar struktūrfondiem.
Blokmājas ir galvenā pilsētu renovācijas problēma jaunajās dalībvalstīs.
Tā kā tās ir valstī ar ļoti nolaistu stāvokli, es lūdzu Eiropas Komisiju un jūs, mani kolēģi, atbalstīt šo iniciatīvu.
Priekšsēdētāja kungs, es vēlētos vērst Parlamenta uzmanību uz traģisko ugunsgrēku Penhallow viesnīcā Newquay krastmalā, Kornvelā, manā vēlēšanu apgabalā.
Ugunsgrēkā gāja bojā trīs cilvēki: viens tādēļ, ka izlēca pa augstu logu, un divi nomira savās istabās - klīst baumas, ka viens no viņiem bijis invalīds.
Šie cilvēki varbūt nebūtu miruši, ja būtu dzīvojuši kaut kur citur Eiropas Savienībā.
Piemēram, Ungārijā šāda augstuma viesnīcai būtu jābūt aprīkotai ar ugunsdzēšanas ūdens smidzinātājiem.
Pēdējos četros gados Eiropā viesnīcās, kas nav aprīkotas ar ūdens smidzinātājiem, ir miruši 60 cilvēki; neviens Eiropā nav miris ugunsgrēkos viesnīcās, kuras ir aprīkotas ar ūdens smidzinātājiem.
Es aicinu Komisiju ņemt šo faktu vērā un iesniegt priekšlikumus attiecībā uz tiesību aktiem par ugunsdrošību viesnīcās visā Eiropas Savienībā.
(IT) Priekšsēdētāja kungs!
Dāmas un kungi! Pēdējā parlamentārā termiņa laikā mūsu Radikālās partijas kolēģis Maurizio Turco uzdeva Eiropas Komisijai dažus jautājumus par Katoļu baznīcas un tai pietuvināto uzņēmumu nodokļu privilēģijām Itālijā un Spānijā.
Komisijas atbildes uz lūgumiem sniegt informāciju nonāca Itālijā tikai pirms dažām nedēļām.
Spānijā jautājumi noveda pie PVN likumdošanas grozījumiem tā, ka šīs priekšrocības un privilēģijas tika likvidētas.
Itālijā, no otras puses, notika virkne pilnīgi nepieņemamu reakciju: daži cilvēki, ieskaitot bijušo ministru Maurizio Gasparri, gāja tiktāl, lai runātu par Bin-Ladena veida rīcību, kamēr citi runāja par antiklerikālu rasismu.
Pat Eiropas Parlamenta viceprezidents Mauro atsaucās uz Radikālās partijas ministra Bonino antikatolismo un antisociālo varu.
Manuprāt, šim Parlamentam vajadzētu būt apmierinātam ja Eiropas Komisijai uzdotajiem jautājumiem ir tik jūtams efekts, un es ticu, ka mums jāturpina mūsu atbalsts šai iniciatīvai.
- (NL) Priekšsēdētāja kungs! Jūs noteikti ziniet, ka 11. septembrī Briselē vajadzēja notikt mierīgai demonstrācijai pret Eiropas islamizāciju.
Vairāku dalībvalstu pilsoņi gribēja organizēt šo pasākumu un demonstrācijas mērķis pirmkārt un galvenokārt bija vērsties vispārīgi pie Eiropas institūcijām un it īpaši pie Parlamenta.
Tāpēc noteiktā vieta bija Luxemburgplein tieši blakus ieejai Parlamentā.
Tomēr tagad sociālists, Briseles mērs vispār aizliedza šo demonstrāciju.
Tā ir ņirgāšanās par vārda brīvību un biedrošanās brīvību.
Tas nav tik daudz Briseles vai Beļģijas iekšējais jautājums, cik jautājums, kas skar mūs - Parlamentu un tāpēc jums vajadzētu iesniegt protestu pret šīs demonstrācijas aizliegumu Briselē.
Nevar būt tā, ka mēs Eiropā ar Eiropas institūcijām veicinām demokrātiskās pamattiesības visā pasaulē, bet Briselē - Eiropas Savienības sirdī - šīs pašas pamattiesības tiek iemītas zemē.
Priekšsēdētāja kungs, es esmu šeit ar dziļu nožēlu, jo ļoti jūs apbrīnoju un cienu.
Tomēr vēlos protestēt pret faktu, ka pagājušā nedēļā Parlamenta ēkā Briselē tika pieļauta konference, kas šķietami bija veltīta mieram Tuvajos Austrumos, taču faktiski izvērtās par vienpusīgu, aizspriedumainu, neobjektīvu un nereprezentatīvu uzbrukumu Izraēlas valstij.
Baidos, ka tas bija pilnīgs pretstats tam, kas faktiski notiek šajā reģionā, kur amerikāņu aizbildniecībā risinās ļoti pacietīgas sarunas starp Izraēlas premjerministru un Palestīnas Pašpārvaldes prezidentu.
Šī konference, kā jums zināms, nebija Eiropas Parlamenta konference.
Tā notika Parlamenta ēkā, un tas organizētājiem ļāva iegūt uzticību un viņu teiktā akceptu no mūsu puses.
Jūs personīgi saņēmāt pateicību par šīs konferences atbalstīšanu.
Es domāju, ka mums vajadzētu kārtīgi visu pārdomāt pirms ko tādu atkārtojam.
Eiropas Parlamenta ēka nav satikšanās vieta jebkurai grupai, kas vēlas protestēt pret to vai citu problēmu visā pasaulē.
To noteikti nedrīkst atļaut "nolaupīt” tiem ekstrēmistiem, kas nekad neatzīs, ka mieru Tuvajos Austrumos, tāpat kā citur, var panākt tikai sarunās, nevis ar lodēm un bumbām.
Godājamais David Sumberg, tā kā jūs vērsāties pie Parlamenta priekšsēdētāja, es vispirms vēlētos jums pateikties par jūsu atzinīgajām atsauksmēm.
Tomēr, man ir jāpaskaidro, ka pastāv tādas lietas, kas ir ārpus priekšsēdētāja kompetences.
Tas bija Priekšsēdētāju konferences lēmums, un man tas bija jāpilda.
Konferenci organizēja kāda Apvienoto Nāciju Organizācijas institūcija.
Tādēļ, tā nebija šāda tāda institūcija, bet gan ANO institūcija.
Es to paskaidroju formālā vēstulē Kneseta priekšsēdētājam, un esmu paskaidrojis arī Vēstniekam.
Es kā Eiropas Parlamenta priekšsēdētājs tajā nepiedalījos un neuzņēmu nevienu no runātājiem.
Konference notika Eiropas Parlamentā, taču Eiropas Parlaments nebija par to atbildīgs.
Domāju, ka jums vajadzētu to ņemt vērā.
(DE) Tagad man jums tomēr jāatgādina, ka priekšsēdētājs, kurš vienmēr cenšas sakārtot šī parlamenta locekļus, tagad piemēro 144. pantu.
Tas noteic, ka priekšsēdētājs var izsaukt locekļus uz laiku, kas nepārsniedz 30 minūtes.
Es vienmēr esmu uzskatījis, ka tas ir minimums, kādēļ arī es vienmēr esmu bijis dāsns, interpretējot šo normu.
Tas nozīmē, ka diemžēl Sumberg kungs tagad būs pēdējais izsauktais loceklis.
Tomēr es ceru, ka mana atbilde viņam bija informatīva un ir pilnīgāk izskaidrojusi situāciju par šo gadījumu.
Tas noslēdz šo daļu.
Meža ugunsgrēki Grieķijā, to sekas un secinājumi, kas jāievēro novēršanas un trauksmes pasākumiem (debates)
Nākamā daļa ir Komisijas ziņojums par mežu ugunsgrēkiem Grieķijā, to sekām un secinājumiem, kas jāizdara novēršanas un trauksmes pasākumiem.
Komisijas loceklis. - (FR) Priekšsēdētāja kungs! Vispirms es vēlos atvainoties par mana kolēģa Stravros Dimas prombūtni, kurš vēlējās piedalīties šajās debatēs, bet nevarēja to darīt nesenās nopietnās acs operācijas dēļ.
Dāmas un kungi! Eiropas Komisija vēlas izteikt visdziļāko nožēlu par mežu ugunsgrēku nodarītajiem postījumiem Grieķijā.
Mūsu domas ir kopā ar upuriem un viņu ģimenēm.
Priekšsēdētājs Barrozo šajā nedēļas nogalē bija Grieķijā, lai pats novērtētu situāciju.
Komisāre Hübner arī apmeklēja notikumu vietu, lai novērtētu, ciktāl Eiropas fondi var tur sniegt atbalstu rekonstrukcijas darbiem, un ziņos par savu vizīti rītdienas kolēģijas sapulcē.
Komisārs Dimas, kurš bija Grieķijā sākotnējo ugunsgrēku laikā, bija liecinieks tam, ka Grieķijas ugunsdzēsējiem tika sniegta starptautiska palīdzība, un arī ziņoja Kolēģijai, lai informētu visu Komisiju par sniegto palīdzību un lai lūgtu mobilizēt pieejamos līdzekļus drīzai rekonstrukcijai.
Tā bija gan cilvēciska traģēdija, gan ekoloģiska katastrofa.
Ugunsgrēki iznīcināja cilvēku dzīvības, mājas un visas nācijas ekonomikas tīklu.
Zaudējumu apmērs ir ievērojams: ir sadeguši vismaz 180 000 hektāru zemes un izpostītas 130 pilsētas un ciemati.
Vissmagāk skartajās vietās tādās kā Peloponēsa un Grieķijas centrā un austrumos ir nopietni skarta reģionālā ekonomika.
Visi eiropieši bija šokēti par ugunsgrēka skatiem un Eiropu mudināja reaģēt un veikt pasākumus, kad Grieķija lūdza palīdzību.
Komisijas Uzraudzības un informācijas centrs spēja koordinēt 14 dalībvalstu piedāvāto palīdzību, un starptautiskā kopiena sniedza papildus ugunsdzēšanas palīdzību, tādējādi spēlējot ievērojamu lomu, novēršot ugunsgrēku izplatību.
Ar Komisijas palīdzību Grieķijas Eiropas partneri varēja piegādāt speciālistu aviācijas palīdzību ar 13 Canadair ūdens bumbvedējiem 20 helikopterus - šī informācija tiks precizēta pirmdien - un ugunsdzēsības vienības uz zemes, transportlīdzekļus un citas iekārtas.
It īpaši vērtīgu palīdzību sniedza Norvēģija, Šveice, Serbija, Krievija un Izraēla.
Misija bija visu laiku lielākā Eiropas civilā aizsardzības operācija, kas veikta dalībvalstij.
Palīdzība bija ātra un efektīva, atzīmējams piemērs Eiropas solidaritātei.
Grieķijai nodarīto zaudējums apmērs bija ārkārtēja lieluma, un tas radās šāda veida katastrofas attīstības vispārējā kontekstā.
Šī gada jūlijā un augustā Komisija saņēma vairākus starptautiskās palīdzības lūgumus: no Grieķijas, Kipras, Itālijas, Bulgārijas, Albānijas un bijušās Dienvidslāvijas Republikas Maķedonijas.
Kā likums dalībvalstu atbilde bija dāsna un tūlītēja.
Tomēr palīdzības lūgumu skaita pieaugums radīja situāciju, kas visbeidzot skāra aviācijas ugunsdzēsības operāciju darba spēju ierobežojumus.
Eiropas Savienībai vajadzēja dot priekšroku iespējai mobilizēt papildu kapacitāti un apbruņoties ar papildu ugunsdzēsības ierīcēm, vai nu griežoties pie trešajām valstīm vai privātā sektora.
Grieķijas valdība ir novērtējusi zaudējumus par aptuveni EUR 4 miljardiem vai aptuveni 2% no Grieķijas IKP.
Valdība izstrādā saskaņotu rīcības plānu, lai labotu situāciju, un ir informējusi Komisiju, ka tā plāno lūgt palīdzību no pieejamajām ES programmām.
Grieķijā nodarītais briesmīgais vides kaitējums tagad ir papildinājies ar lietusgāžu ūdens radīto risku, kas plūst upēm, lai radītu sitienu novājinātajai ekosistēmai, un augsnes eroziju, kas rada zemes nogruvumus un ūdens piesārņojumu.
Ir iznīcināts liels skaits aizsargājamo zonu, un Komisija tagad pārbauda, kā pieejamie fondi un it īpaši Life+ fonds varētu tikt mobilizēts, lai palīdzētu atjaunot iznīcinātās dzīvotnes.
Komisārs ir detalizēti apspriedis šos jautājumus un Komisija ir apņēmusies veikt visus iespējamos pasākumus, lai palīdzētu Grieķijas valdībai tikt galā ar ugunsgrēku sociālajām, vides un ekonomikas sekām.
Viens iespējamais līdzeklis, kas atbilstu Grieķijas iedzīvotāju vajadzībām, ir struktūrfondu pārprogrammēšana reģioniem un tieši skartajām programmām.
Turklāt Solidaritātes fonds varētu tikt mobilizēts, balstoties uz Grieķijas iestāžu iesniegto lūgumu.
Šajā kontekstā būtiska būs Parlamenta un Padomes sadarbība, lai pēc iespējas samazinātu Komisijas ierosinātā budžeta grozījumu pieņemšanas procesa ilgumu, ar mērķi mobilizēt šo fondu.
Attiecībā uz atbalstu, kas paredzēts attiecīgajās 2006. gada operatīvajās programmās, tiklīdz Grieķijas iestādes izteiks lūgumu izdarīt grozījumus, Komisija to pārbaudīs ar vislielāko elastīgumu esošo normatīvo aktu kontekstā.
Visi pieejamie kredīti tiks novirzīti krīzes skarto reģionu un cilvēku tūlītējām vajadzībām.
Komisija izmantos steidzamības procedūru, lai nodrošinātu steidzamu lēmumu.
2007. - 2013. gadam Komisija pieņems jaunas programmas, kā plānots oktobrī, ievērojot Grieķijas iestāžu lūgumu.
Programmas var pieņemt vēlāk, atkarībā no identificētajām vajadzībām un skartajiem reģioniem un sektoriem, balstoties uz Grieķijas iestāžu iesniegto vispārējo plānu.
Attiecībā uz Eiropas Sociālo fondu, mums jālūdz Grieķijas iestādēm ietvert būtisku "cilvēkresursu” sadaļu notiekošajā rīcības plānā.
Plānam jāaptver visas jomas: nodarbinātību, ietveršanu un veselību, izglītību un apmācību, un valsts administrācijas reformu.
Klimata pārmaiņas var radīt sausākas ziemas un karstākas vasaras, tādējādi rados ideālus ugunsgrēku apstākļus.
Tagad ir pieaugošs mežu ugunsgrēku risks un Eiropas atbildei uz šo traģēdiju arī jāņem vērā vajadzība samazināt nākamo ugunsgrēku ietekmi.
Mežu apsaimniekošana ir lielā mērā dalībvalstu atbildība.
Tas ir saprotams, jo valstu valdības atrodas labākā stāvoklī, lai administrētu pašas savu teritoriju, investētu ugunsgrēku novēršanas pasākumus un plānotu atbildes un ārkārtējiem pakalpojumiem.
Ir arī daudz iespēju, kāpēc ES drīkst sniegt atbalstu valsts atbildēm šajā jomā.
Komisija plāno sagatavot paziņojumu par mežu ugunsgrēkiem, un pārbaudīs vairākus praktiskus pasākumus, kas varētu uzlabot ugunsgrēku novēršanu un atjaunot ekonomiku un ekosistēmas.
Lai gan ES atbilde civilās aizsardzības ziņā bija iespaidīga, Komisija uzskata, ka ir laiks paaugstināt kapacitāti šajā jomā.
Tas ir aspekts, ko tā apsvēra kopš 2006. gada, un patiesībā priekšsēdētājs Barrozo jau ir lūdzis Michel Barnier par jautājumu sagatavot ziņojumu.
Mēs rūpīgi pārbaudīsim Barnier ziņojuma rekomendācijas, kas priekšlikumi tiks iesniegti.
Pamudinoši ir redzēt, ka Parlaments vienmēr ir atbalstījis pretenciozu Eiropas attīstības kapacitāti civilās aizsardzības ziņā.
Tomēr, lai veicinātu pieņem jaunus pasākumus, jābūt dalībvalstu vienbalsīgam atbalstam, un daudzkārt ir pierādījies, ka tas ir sarežģīti.
2006. gadā Komisija ierosināja izmantot Kopienas finansējumu no Civilās aizsardzības finanšu instrumenta, lai sniegtu papildus tādas civilās aizsardzības iekārtas kā aviācijas ugunsdzēsības vienības liela mēroga ugunsgrēkiem.
Tas gandrīz vārds vārdā ir tās dienas rezolūcijas 9. punkts.
Par nožēlu vairākas dalībvalstis nepievienojas šai nostājai, un sistēmu nevar īstenot.
Tā rezultātā Komisija aicina dalībvalstis ieņemt pretenciozāku pieeju, kad tām šajā jomā tiks iesniegti nākamie priekšlikumi.
PPE-DE grupas vārdā. - (EL) Priekšsēdētāja kungs! Komisārs Špidla detalizēti raksturoja mans valsts pārciesto milzīgo katastrofu.
Eiropas Komisijas priekšsēdētājs Barrozo un komisāre Hübner apmeklēja Grieķiju un citus katastrofas skartos reģionus.
Visu grieķu vārdā es gribētu izmantot šo iespēju, lai pateiktos Eiropas Savienībai, dalībvalstīm un citām valstīm par to, ka tās nekavējoties nosūtīja īpaši apmācītus ugunsdzēsējus un gaisa atbalstu, tādējādi sniedzot manai valstij vitālu palīdzību cīņā ar katastrofālajiem ugunsgrēkiem.
Es arī gribētu atzīmēt, ka līdzīgi katastrofāli ugunsgrēki (lai gan ne tāda mēroga, kādus pārcieta Grieķija) skāra visas dienvideiropas valstis, kas piedzīvoja līdzīgus apstākļus.
Mūsu galvenās rūpes tagad ir lūkoties uz nākamo posmu, kas jau ir progresā.
Pirmie ekonomiskie atbalsta pasākumi upuriem jau ir pierādījuši sevi kā efektīvi.
Dažu dienu laikā vairāki no tiem, kuriem ir tiesības saņemt naudu, lai apmierinātu savas tūlītējās vajadzības un aizstātu savas mājsaimniecības piederumus, to saņems.
Vairākiem bezpajumtniekiem ir piekļuve pagaidu mītnēm pārvietojamās mājās.
Pēc vienošanās noslēgšanas starp Grieķijas valdību un Eiropas Komisiju nelaimes skartie lauksaimnieki un lopkopji (pēdējie, es steidzot papildināt, ugunsgrēkos ir zaudējuši vairāk nekā 73 000 lopu) saņem avansa maksājumus, lai kompensētu savus labības, mājlopu kapitāla un iekārtu zaudējumus.
Es gribētu arī informēt komisāru, ka tas, ko viņš pieminēja, ir jau izdarīts: pētījums un rekonstrukcijas plāna projekts visām uguns skartajām jomām jau virzās uz priekšu.
Plāna mērķis ir ātri un efektīvi aptvert tūlītējās upuru humānās un ekonomikas vajadzības, un arī pēc iespējas ātrāk izlabot videi nodarīto kaitējumu.
Īpaša plāna daļa ir par ainavas reģenerāciju Olimpijas arheoloģiskajā vietā, kas kopā ar seno stadionu, muzeju un citām ēkām tika paglābti, pateicoties ugunsdzēsēju pārcilvēciskajām pūlēm.
Mums jāatzīst, ka Kopienas civilās aizsardzības mehānisms ir piešķīris Grieķijai vienu lielāko palīdzības apjomu, ko tas izsniedzis kopš izveides brīža 2001. gadā.
Šī palīdzība parādīja, ka sadarbības un solidaritātes principi ir Eiropas Savienības pašā sirdī.
Ar rezolūciju, par kuru mēs rīt balsosim, mūsu mērķis ir, lai Eiropas Komisija varētu ātri mobilizēt ES Solidaritātes fondu un nodrošināt visus paredzētos finanšu resursus, lai cīnītos ar vidēja un ilgtermiņa sekām.
Otrkārt, jāizveido īpašs ātras reaģēšanas mehānisms lielām dabas katastrofām; patiesībā šajā jomā ir jau paveikts zināms iepriekšējs darbs.
Mēs arī uzskatām - Špidlas kungs to pieminēja, bet, lūdzu, atļaujiet man izcelt šo punktu - ka Komisijai jāapsver neatkarīga papildus spēka radīšana, kas sastāvētu no privātām ugunsdzēsības lidmašīnām vai no Eiropas valstīm, kas nesaskaras ar nopietniem ugunsgrēku riskiem vasaras mēnešos.
Šis atbalsta spēks varētu atrasties augsta riska valstīs un būtu gatavs darbībai no 2008. gada vasaras.
Esmu drošs, ka ES būs kopā ar manu valsti un praksē parādīs, ka solidaritāte ir mūsu attiecības regulējošais pamatprincips.
Nobeigumā es vēlreiz gribētu jums pateikties par visu jūsu sniegto atbalstu.
(Aplausi)
PSE grupas vārdā. - (DE) Priekšsēdētāja kungs! Dāmas un kungi!
Man pašam nedēļas nogalē bija iespēja Grieķijā redzēt katastrofu un tās sekas. Mani kolēģi un es braucām uz dažām skartajām vietām, un man jāteic, ka es nekad savā mūžā nebiju redzējis tādu traģēdiju.
Ir cilvēki, kas šo ugunsgrēku rezultātā minūtes laikā ir zaudējuši visu, kas tiem piederējis, savas mājas un īpašumus.
Es runāju ar cilvēkiem, kuri bēga, lai glābtu dzīvības, burtiski runājot, ar tikai to, kas tiem mugurā.
Situācija ir kritiska.
Vairāku cilvēku iztikas līdzekļi ir apdraudēti, un viņiem ātri vajadzīga palīdzība.
Komisāram Špidlam tāpēc ir taisnība, sakot, ka mums vajadzīga strauja palīdzība un mums vajadzīga nebirokrātiska palīdzība.
Runājot savas grupas vārdā, kad es saku, ka mums vajadzība strauja un nebirokrātiska palīdzība, tas nenozīmē - kā daži Komisijas ierēdņi domā - divu vai trīs mēnešu laikā.
Nē, palīdzība jāsniedz tagad, uzreiz un tieši.
Cilvēkiem nevajag palīdzību divu mēnešu laikā; viņiem to vajag tagad.
Tāpēc mēs lūdzam sniegt līdzekļus tieši no Solidaritātes fonda, un ja no struktūrfondiem vai cita budžeta paliek pāri kāda nauda, arī tai jābūt pieejamai cik ātri vien iespējams.
Šīs nav mūsu pirmās debates par katastrofām.
Laiku pa laikam pēdējo desmit gadu laikā mēs te esam sēdējuši un diskutējuši, ko darīt.
Tas neattiecas vienīgi uz Grieķiju; tas attiecas arī uz cilvēkiem applūdušajās Lielbritānijas vietās, kuri līdzīgi cieta šajā vasarā, vai cilvēkiem, kurus skāra zemestrīces, un tiešām katra katastrofu vieta.
Nākamais ir svarīgs punkts: centrālistu pieeja nav derīga, kad cenšamies mīkstināt katastrofas ietekmi vietējā līmenī.
Ja ap Atēnām ir ugunsgrēki, mums vajadzīgs efektīvs vietējais ugunsdzēsības dienests, nevis katastrofu komisārs Briselē.
Tas ir galvenais punkts: katastrofu vadība jāorganizē decentralizēti.
Tāpēc Eiropas Savienības valdībām jāizveido pašām savas infrastruktūras savās valstīs, pamatojoties uz saviem vietējiem apstākļiem un savā jurisdikcijā.
Šī infrastruktūra ir vajadzīga, lai veiktu strauju un efektīvu rīcību vietējā līmenī, kad rodas plūdi vai ugunsgrēki.
Eiropas Savienībai jāizmanto tās rīcībā esošās iespējas, lai nodrošinātu efektīvu koordināciju.
Ir valdības, kas vēlas sākt, visu darot pašas - lai gan tās palaidušas garām visas iespējas, kas bijušas pēdējo desmit gadu laikā, lai attīstītu infrastruktūru - un tad lūdz citu palīdzību, kad ir par vēlu, no nevietā esoša apmulsuma vai nevietā esošas godkāres.
Tad tiksim skaidrībā par vienu jautājumu: valdībai lūdzot starptautisko palīdzību, dāmas un kungi, nav kļūdas atzīšana.
Gluži pretēji, tas parāda atbildības sajūtu un demonstrē efektīvu vadības pieeju.
Valdībām šādā veidā jāreaģē daudz ātrāk.
Tāpēc mums jāattīsta koordinācijas mehānismi, kas ir būtiski, lai mums ļautu efektīvi rīkoties.
Kā politiķiem mums visiem jābūt skaidrībā par vienu jautājumu: cilvēkiem nepatīk valsts.
Viņu pieredze ar valsti ir, tai pildot regulējošās varas vai nodokļu iestādes lomu, un mums visiem ir labi zināms, ka tā ir vienīgi pilsoņu periferiālā interese.
Tomēr pilsoņus interesē viens jautājums attiecībā uz valsti un centrālo valdību, un tas ir zināt, ka valsts pastāv, lai palīdzētu cilvēkiem stundā, kad viņiem to vajadzēs.
Ja valsts nepastāv, lai palīdzētu, kad to steidzami vajag, un ja tā nerīkojas, kad vajadzīga policija vai ugunsdzēsēji, pilsoņi to nekad neaizmirsīs.
Tas jāpatur prātā visiem, kas atrodas atbildīgos amatos ikvienā valstī!
Ko mēs šeit patiesībā varam darīt?
Mūsu uzdevums ir radīt parametrus, lai mīkstinātu pamata riskus, ar ko cilvēki saskaras savā mūžā.
Tam jānotiek vietējā līmenī.
Šis punkts man jāatkārto.
Manis apmeklētajās vietās nebija brīvprātīgo ugunsdzēsēju.
Manā valstī, pilsētā, kuras mērs es biju, mums bija brīvprātīgo ugunsdzēsēju vienība, kurā bija gan vīrieši, gan sievietes, kuri atteicās no sava brīvā laika, lai aizsargātu citus no ugunsgrēkiem.
Manis apmeklētajās vietās Grieķijā tā nebija.
Tā būtu solidāra rīcība, piemēram, ja valstis, kurās ir šāda veida dienests, varētu strādāt kopā ar nelaimes skartajām kopienām, piemēram, Grieķiju, un domāt par šāda veida sistēmas izveidi, kurai Eiropas Savienība sniegtu palīdzību, finansējumu un aprīkojumu, lai ļautu izveidot šīs struktūras.
Tai jābūt vienai no mācībām, ko varam mācīties no piedzīvotā.
Ļaujiet man izteikt vēl vienu noslēguma komentāru, kas, manuprāt, ir ļoti svarīgs: es uzskatu, ka tādā situācijā, ar kādu šodien saskaras cilvēki Grieķijā, viņiem ir ļoti svarīgi just, ka viņi nav vieni.
Tāpēc es uzskatu, ka mums kā Eiropas Parlamenta Sociālistu grupai ir svarīgi nosūtīt paziņojumu tur esošajiem cilvēkiem.
Teiksim viņiem: "Mēs visi - neraugoties uz partiju robežām - zinām, kas jums jāpārcieš”.
Šajā situācijā nav ideoloģisku atšķirību.
Nav tādas lietas kā kristīgo demokrātu vai sociālistu ugunsdrošība.
Tā vietā ir solidaritāte, kad cilvēkiem to vajag.
Man ir vēl viens komentārs: vienmēr būs cilvēki ar vajadzībām - vai nu plūdu vai ugunsgrēka dēļ - kamēr mēs nesapratīsim, ka tas nav tikai kriminālu elementu jautājums.
Jā, es domāju, ka ļaunprātīgie dedzinātāji, kas vēlējās izmantot zemes gabalu, iznīcinot dabas vidi, nav nekas cits kā primitīvi noziedznieki.
Viņi pastāv.
Tomēr daudz kas no tā, ko esam pieredzējuši pēdējos gados klimata pārmaiņu rezultātā, mēs piedzīvosim biežāk nekā tagad.
Nepietiek novērst sekas, kad tās notiek.
Mums arī jāapskata cēloņi.
Tāpēc arī jaunais klimata politikas virziens arī spēlēs galveno lomu, mums palīdzot efektīvāk tikt galā ar to, ko mēs pieredzējām Grieķijā un citur.
(Aplausi)
ALDE grupas vārdā. - (IT) Priekšsēdētāja kungs! Dāmas un kungi!
Esmu pateicīgs Špidlas kungam par to, ka viņš šodien ir te un viņa runu. Es gribētu sākt ar savas solidaritātes izteikšanu it īpaši grieķu ļaudīm, bet arī tiem citās valstīs un reģionos, kā Sicīlijā un dienviditālijā, kas cietuši līdzīgās katastrofās.
Es arī pagodinātu ugunsdzēsēju un brīvprātīgo pašaizliedzību, un, protams, izteiktu savu līdzjūtību upuriem un viņu ģimenēm.
Es gribētu pievērsties pēdējai daļai, ko Schulz kungs teica par preventīvo pasākumu nozīmi.
Manuprāt, tai ir galvenā prioritāte, īpaši ņemot vērā klimata pārmaiņas, un es ceru, ka mēs visi varēsim sevi pārliecināt, ka tā ir īstenība, nevis tikai sauklis.
Pamatā tā rezultātā pasliktinās ārkārtēji notikumi, kādēļ mēs pieredzam spēcīgākas lietusgāzes un garākus sausuma periodus.
Mūsu valstīm tā ir pilnīgi jauna problēma.
Ir nepieciešamība zemi aizsargāt ar praktiskiem pasākumiem, lai apkarotu šādu fenomenu, it īpaši mežu ugunsgrēkus.
Mežu ugunsgrēku risku vajag samazināt, veidojot koku starpcirtes, aizvācot visu, kas varētu palīdzēt izplatīties ugunsgrēkam un tādējādi samazināt uguns jaunu un ātrumu, ar kādu liesmas var izplatīties.
Tāpēc būtiska ir uzturēšana, un tajā arī jāietver ūdenstilpes plūdu gadījumiem, tā, lai palielinātu ūdens saglabāšanas laikus.
Te mums vienkārši jāpārbauda priekšlikumu pārpilnība, kas izteikti Barnier ziņojumā, kas aicina Kopienas spēkus cīnīties ar dabas katastrofām.
Nobeigumā visas pazīmes liecina, ka civilās aizsardzības sektors ir tas, kur ES vajadzīga kapacitāte rīkoties, jo dažas katastrofas mēroga ziņā ir pārāk lielas, lai atsevišķas dalībvalstis tās apkarotu.
Verts/ALE grupas vārdā. - (SV) Priekšsēdētāja kungs! Pirmkārt, mūsu domas ir ar ģimenēm, kas zaudējušas ģimenes locekļus, mājas un īpašumus.
Katastrofas palīdzība jāuzsāk ārkārtīgi ātri.
Sabiedrība ir zaudējusi vērtīgus mežus un vērtīgas dzīvotnes.
Ir svarīgi, ka tiek piešķirts ilgtermiņa atbalsts ilgstspējīgas attīstības kontekstā tā, ka mēs neieguldām naudu tikai tāpēc, lai tai atkal sadegtu.
Mēs runājam par dabas katastrofām, bet aizvien biežāk notiek antropogēnas katastrofas.
Mēs izmainām klimatu, kā rezultātā notiek gan ārkārtējs sausums, gan ārkārtīgas lietusgāzes.
Dažos gadījumos mūsu mežu aizsardzība ir vāja.
Dažos gadījumos mēs ierobežojam civilo aizsardzību, kas mūs paglābj no ugunsgrēkiem.
Ja tam jābūt ilgtspējīgam ilgā termiņā, jāstrādā pie klimata izmaiņām, gan likumdošanas, gan saprātīgas dzīvotņu aizsardzības ziņā.
Es cerētu, ka viens nosacījums Eiropas atbalstam rekonstrukcijai ir apmežošana un ka nauda netiek izmantot ciniski, lai izmantotu mežu ugunsgrēkus, lai ieviestu jaunu tūristu vietu būves vai citas pārmaiņas zemes izmantošanai.
Mani zaļie kolēģi Grieķijā arī mani ir lūguši - diemžēl mums nav neviena zaļā Eiropas Parlamenta locekļa no Grieķijas - pateikt, ka mēs vēlamies apturēt grozījumu izdarīšanu Grieķijas konstitūcijas 24. pantā, kas vājina mežu aizsardzību.
Tieši tagad mežiem vajadzīga it īpaša aizsardzība.
Šodien es negribu kritizēt vai aizstāvēt valdību.
Notiek vēlēšanu kampaņa un daži cenšas kritizēt, bet daži - aizstāvēt valdību.
Bet tieši tagad mums jāpalīdz Grieķijai un visām pārējām skartajām valstīm - mēs pieņemsim kritiku un analīzi, kad tiksim galā ar katastrofu.
GUE/NGL grupas vārdā. - (EL) Priekšsēdētāja kungs! Komisār!
Mana valsts, Grieķija, piedzīvo traģēdiju.
Šovasar dzīvības zaudēja 75 cilvēki. Nodega ap 300 000 hektāru mežu; mēs saskaramies ar milzīgu ekoloģisku un ekonomisku katastrofu.
Valdība tika pārsteigta nesagatavota.
Tā mēģināja vainot šo traģēdiju, saucot par neredzamo ienaidnieku un "asimetriskajiem draudiem”, mērķējot uz iekšējām vai ārējām teroristu darbībām.
Patiesībā mēs maksājam par esošo un iepriekšējo valdību grēkiem.
Grieķija ir vienīgā valsts, kurai nav ne mežu, ne zemes reģistra.
Grieķijā notiek centieni samazināt meža aizsardzības līmeni, grozot Konstitūcijas 24. pantu.
Tā ir valsts ar 2 miljoniem nelikumīgu būvju, no kurām daudzas atrodas mežu zonās; uz nodegušas zemes var vienkārši uzcelt villas un vēlāk pieslēgt elektrībai un ūdens tankiem, pateicoties valdības īstenotajiem balsu iegūšanas grozījumiem.
Tam jāmainās.
Diemžēl nav veikta adekvāta rīcība, lai nepieļautu šo traģēdiju.
Lai gan sausā ziema bez lietus un tad karstuma viļņi vēstīja par nopietniem ugunsgrēkiem, tomēr netika nodrošināta pietiekama aizsardzība.
Kad notika katastrofa, bija nepietiekama koordinācija, un pat tagad paliek neizmantoti desmitiem miljonu eiro, kurus piešķīris Kohēzijas fonds mežu aizsardzībai.
Kopš 2000. gada ir piešķirti kopumā EUR 33 miljoni, bet līdz šai dienai neviens eiro nav izlietots.
Grieķijai, dalībvalstij, jārīkojas vairāk.
Tomēr mums kā Eiropas Savienībai un Eiropas Parlamentam arī jārīkojas vairāk mūsu kopīgās Eiropas mežu mantojuma labā.
Pietiks tukšu runu, Špidlas kungs.
"Pārbaudīsim Barnier priekšlikumus”: gaiss ir nokaitēts, lai jūs varētu izskatīt šos priekšlikumus daudz agrāk.
Jūs tos pasūtījāt; jums tie jāīsteno un jāveicina.
Jums nekavējoties un bez sarkanās lentītes Grieķijai un citām skartajām valstīm jāatvēl vairāk naudas no Solidaritātes fonda un Lauku attīstības fonda.
Visbeidzot, jāizveido fonds Eiropas mežu aizsardzībai un ugunsgrēku novēršanai.
Tāpat kā jūs darījāt ar plūdiem, jums jāpārbauda direktīvas iespējamība par aizsardzību pret uguns riskiem.
Turklāt ļaujiet man izteikt lūgumu manas grupas vārdā.
Mums vajadzīga lielāka Eiropas līdzdalība mežu un vides aizsardzībā.
Tā vietā, lai palīdzētu amerikāņiem ar ātras reaģēšanas spēkiem Irākā un Afganistānā, mums jāizveido Eiropas ātras reaģēšanas spēki, lai tiktu galā ar dabas katastrofām.
Nepietiek ar abstraktām diskusijām par klimata izmaiņu risku.
Mums, Eiropas Savienībai, šajā jomā jādara vairāk, un tas nozīmē kopīgas politikas, vairāk naudas no kopējiem fondiem un stingrāku dalībvalstu kontroli, kad tās pārkāpj Eiropas vides likumdošanu.
IND/DEM Grupas vārdā. - Priekšsēdētāja kungs, es uzrunāju Parlamentu manas grupas Grieķijas dalībnieka Georgios Karatzaferis vārdā.
Viņš izlēma parūpēties par Grieķijā notiekošo, kur ir miruši 63 pilsoņi, ir iznīcināti 120 ciemati un mazpilsētas un ir sadeguši miljoniem koku.
NKP zaudējums tiek lēsts 2 % apjomā.
Tā ir katastrofa, un Grieķijai ir nepieciešams viss iespējamais atbalsts no citām dalībvalstīm un Eiropas Savienības institūcijām.
Šķiet, ka ES līdzekļi, kas paredzēti šādu katastrofu novēršanai, nav pareizi izmantoti.
Tādēļ es aicinu Komisiju uzsākt pilnīgu izmeklēšanu par to, kas ir noticis ar Kopienas līdzekļiem, kas paredzēti zemes kartēšanai un ugunsgrēku novēršanai.
Kas ir vainīgais?
Kas par to ir atbildīgs? 63 mirušo Grieķijas pilsoņu ģimenēm ir nepieciešama atbilde; tā ir nepieciešama arī mums, jo mēs pārstāvam nodokļu maksātājus.
- (ES) Priekšsēdētāja kungs! Pēdējos gados mums ir ieviesta skumja tradīcija septembra sesijā Strasbūrā kā diskusija par dabas katastrofām.
Nav šaubu, ka šis ir īpašs gadījums mantisko zaudējumu un zaudēto dzīvību ziņā, īpaši pēc briesmīgajiem ugunsgrēkiem Grieķijā, bet arī citos Eiropas reģionos.
Pirmkārt un galvenokārt, mums jāizsaka sava solidaritāte Grieķijas iestādēm, Grieķijas cilvēkiem kopumā, bet īpaši mirušo ģimenēm, kas ne vienmēr saņem pelnīto atbalstu.
Tomēr Eiropas pilsoņiem ir tiesības no savām iestādēm prasīt nedaudz vairāk: elastīgu Eiropas Solidaritātes fonda izmantošanu, protams, kā komisārs Špidla izskaidroja, kas nav vienmēr tā bijis, bet arī dažus īpašus lēmumus.
Tāpēc mums jāprasa Padomei, kam vēl būtu jānotiek, pirms tā saprot, ka vajadzīgs darbs, lai reformētu vecmodīgo fondu.
Man šķiet, man jāatgādina Parlamentam, ka tam pirms gada tika iesniegti Eiropas Komisijas priekšlikumi un grozījumi, un tāpēc mana grupa vēlas lūgt Portugāles prezidentūrai nopietni apsvērt par šo jautājumu sasaukt Padomes ārkārtas sapulci.
No otras puses, lai gan joprojām saistībā ar Padomes pasīvo attieksmi mana grupa vēlas lūgt Eiropas Komisiju iesniegt īpašus Kopienas priekšlikumus par civilo aizsardzību, līdzās Barnier ziņojumam.
Priekšsēdētāja kungs! Mana grupa ir aktīvi darbojusies sarunās par koplēmumu, un mēs to nedalīti atbalstām.
Esmu pārliecināts, ka neviens tagad neizmantos šīs debates, lai iejauktos Grieķijas vēlēšanu kampaņā, jo esmu pārliecināts, ka mēs visi piekrītam, ka nav nekā nicināmāka kā censties izvilkt politisku ieguvumu no cilvēku nelaimes.
(EL) Priekšsēdētāja kungs! Šodien mēs sērojam par 65 cilvēkiem, kuri nomira nekontrolēto ugunsgrēku liesmās Grieķijā.
Vienas nedēļas laikā mēs pieredzējām šausmīgus postījumus vairāk nekā 12% Grieķijas kopējā mežu zonā, kas ir Eiropas mežu mantojums.
Lielās katastrofas laikā pie varas esošie ne tikai nejuta sēras, bet arī atbildības sajūtu.
Protams, šis Parlaments nav atbildīgs par ugunsgrēkiem, bet kā Eiropas Parlamenta locekļi mums ir pienākums nodrošināt, ka Eiropa nekavējoties sniedz palīdzību, neraugoties uz birokrātiskiem šķēršļiem, lai atjaunotu skartās vietas.
Mums ir arī pienākums izdarīt visus vajadzīgos secinājumus no problēmām, kādas bija, novēršot un kontrolējot šos ugunsgrēkus tā, lai Grieķija un pārējās ES dalībvalstis nekad vairāk nepiedzīvotu šādu traģēdiju.
Mēs, Eiropas Parlamenta PASOK locekļi, gribētu pateikties visiem mūsu kolēģiem dažādās politiskajās partijās, kas zvanīja un sūtīja ziņas, atbalstot Grieķijas pilsoņus.
Mēs gribētu pateikties Martin Schulz, kurš nekavējoties apmeklēja mūsu valsi un kurš kopā ar Giorgos Papandreou rīkojās, lai sazinātos par situāciju un nodrošinātu Eiropas palīdzību.
Turklāt mēs gribētu pateikties visām Eiropas valdībām, kas mums sūtīja palīdzību, un arī Komisijai par tās koordinējošo lomu.
Komisār, es pateicos par jūsu šodienas rīcību, ko lūdza gan sociālisti, gan citas politiskās grupas.
Solidaritātes fonds beidzot jāreformē tā, ka tas varētu sniegt īstu un tūlītēju palīdzību.
It īpaši es atzīstu par labu to, ka Komisija labvēlīgi raugās uz priekšlikumu atvēlēt līdzekļus no 3. Kopienas veicināšanas koncepcijas.
Šādas traģēdijas vidū rūpīgi raudzīsimies uz upuriem piešķirto naudu: ir draudi, ka tā pazudīs, ja ar to nekompetenti apiesies.
Visbeidzot, es pilnīgi piekrītu, ka jāizveido ātras reaģēšanas vienīga, nevis, lai aizstātu valstu valdību atbildību, bet lai tām palīdzētu tikt galā ar briesmīgajām katastrofām.
No katastrofas var rasties cerība, bet, lai tas notiktu, jāievēro šādas prasības:
· pirmkārt, nodegušās vietas jātransformē par globāliem ilgtspējīgas, dinamiskas attīstības modeļiem bez vides atavismiem;
· otrkārt, jānotiek apjomīgai apmežošanai;
· treškārt, jābūt lielākām diskusijām par mežu zemes deklasifikāciju, jo tas vienkārši ir izdevīgi ikvienam, kas noskaņots veikt dedzināšanu;
· ceturtkārt, nelikumīga celtniecība uz nodegušās zemes stingri jāaizliedz;
· piektkārt, jāīsteno pašā Grieķijā ilgi gaidītā neatkarīgās Vides ministrijas izveide.
Kādus secinājumus varam izdarīt?
Šī traģēdija diemžēl nebija nenovēršama.
Pati Grieķijas valdība to paredzēja savā nesenajā ziņojumā Komisijai; tā atzina bīstamo koordinācijas trūkumu starp ministrijām un preventīvo plānu neesamību.
Tagad Grieķija, kā uzsver pats ziņojums, pieredzēja iespaidīgu mežu aizsardzības efektivitātes uzlabojumu laikā no 2001. līdz 2004. gadam.
Tāpat nebija nepieredzēta vienlaicīga ugunsgrēku uzliesmošana.
2000. gadā bija līdzīgs skaits uzliesmojumu, bet iznākums bija pilnīgi atšķirīgs.
Grieķijas 2007. gada traģēdija mums atgādina, ka vienmēr būs ugunsgrēki, tāpat kā vienmēr būs dedzinātāji.
Pamata prasība tātad ir, ka jābūt arī stingrai politikai par ugunsgrēku novēršanu un dzēšanu.
Mums jāpārbauda Grieķijas problēmas nevis lai nosodītu, bet lai nepieļautu līdzīgas katastrofas nākotnē.
2007. gada Eiropai 65 nāves nav pieņemamas.
(Aplausi)
Priekšsēdētāja kungs, nesenie mežu ugunsgrēki Grieķijā radīja sabrukumu ugunsgrēku skartajās kopienās.
Tika zaudētas dučiem cilvēku dzīvību, simtiem cilvēku tika ievainoti, tika nogalināti tūkstošiem dzīvnieku, līdz ar zemi nodega veseli ciemi un tika iznīcināti tūkstošiem akru meža.
Izsakām savu līdzjūtību Grieķijas tautai.
Gandrīz 10 dienas mēs ar šausmām skatījāmies, kā uguns iznīcina dzīvību, īpašumus un vidi Grieķijā, un mūsu domas atgriezās pie līdzīgām, Portugālē, Itālijā, Spānijā un citur Eiropā iepriekšējos gados notikušām katastrofām.
ES ir pienākums nodrošināt, ka ātri tiek īstenoti atbilstoši kompensāciju pasākumi.
Tai ir arī pienākums kritiski izvērtēt cēloņus, kādēļ šiem ugunsgrēkiem bija tādas katastrofālas sekas, analizēt, kas nogāja greizi attiecībā uz ugunsgrēku novēršanu un ugunsdzēsības efektivitāti, un izdarīt secinājumus, pēc kuriem varētu vadīties nākotnē.
Ziņojumi no Grieķijas norāda uz to, ka vairākām valdībām pēc kārtas un arī vietējām varas iestādēm nav izdevies izveidot atbilstošus pasākumus mežu ugunsgrēku novēršanai un dzēšanai.
Šķiet, ka mežos nebija atbilstošu ugunsdrošības zonu, funkcionējošu ūdens ņemšanas vietu un rezervuāru, nebija arī atbilstošu ciematu ugunsdzēsības un evakuācijas plānu, tāpat nebija arī moderna ugunsdzēsības aprīkojuma, un dažos gadījumos ugunsdzēsēji nebija arī atbilstoši apmācīti.
Kas notika ar ES centrālo monitoringu attiecībā uz mežu ugunsgrēku novēršanas politikas ieviešanu?
Vai Komisija nebija informēta par acīmredzami slikto situāciju Grieķijā, un kādi pasākumi, ja tādi vispār bija, tika veikti, lai labotu šo situāciju?
Uz šiem jautājumiem ir jāatbild nekavējoties un skaidri.
Tomēr, pastāv vēl viens aspekts, par ko būtu jāuztraucas, un tas ir fakts, ka, saskaņā ar Grieķijas valdības teikto, ir stingri pierādījumi, ka daudzus ugunsgrēkus izraisīja organizēti ļaunprātīgi dedzinātāji.
Ugunsgrēki Grieķijā ir parādījuši aizvien pieaugošus draudus no vēl vienas terorisma formas: ļaunprātīgas dedzināšanas terorisms.
Tā ir tāda terorisma forma, kuru ir daudz grūtāk apkarot, jo ļaunprātīgas dedzināšanas teroristiem nav jāiziet caur sarežģītām drošības pārbaudēm, bet pietiek vienkārši izbraukt uz laukiem.
Viņiem nav jāizmanto sarežģīti spridzekļi: viņiem vajag tikai sērkociņu kastīti.
Tādēļ ir pēdējais laiks sākt izlēmīgu un kolektīvu darbu, lai izstrādātu veidus, kā stāties pretī šai jaunajai, ļoti katastrofālajai terorisma formai Eiropā.
Nobeigumā, ir ļoti svarīgi vēlreiz izteikt pateicību visiem tiem, kas cīnījās pret katastrofālajiem ugunsgrēkiem un riskēja ar savu dzīvību Evia salas kalnos un Peloponesas pussalā, kamēr politiķi Atēnās tajā pašā laikā cīnījās viens ar otru TV šovos.
(DE) Priekšsēdētāja kungs! Es gribētu izteikt savu visdziļāko līdzjūtību visiem tiem, kuri sēro par ģimenēm un draugiem.
Manas domas ir ar tiem, kuri zaudējuši savas mājas un īpašumus.
Viņiem vajadzīga mūsu solidaritāte.
Grieķijas valdība bija spiesta atzīt, ka likumdošanas robi un politiskās neveiksmes daļēji bija iemesls postošajiem ugunsgrēkiem.
Klimata pārmaiņu ērā reģionālās politikas noraidījumam var būt šādas postošas sekas uz dabas vidi.
Tagad šai situācijai ir jāmainās, tajā skaitā Grieķijā.
Atjaunošanas darbos vienai prioritātei jābūt aizsargāt un atjaunot dabas ainavu, lai padarītu skartos reģionus apdzīvojamus un dotu tur esošajiem cilvēkiem jaunu pamatu dzīvē un tādējādi - nākotnei.
Jāatsakās no visa veida spekulācijas ar zemi.
Tā nevar tikt atļauta un jo sevišķi par ES naudu!
Es arī brīdinātu Komisiju par struktūrfondu noteikumu grozīšanu pārkāpjot ilgtspējas un partnerības principu, kas tajā nostiprināts.
Šajā laikā tā būtu nepareiza atbilde uz postošajām mežu ugunsgrēku sekām Grieķijā.
(EL) Priekšsēdētāja kungs! Šīs vasaras katastrofālie ugunsgrēki un plūdi Grieķijā, kā arī Itālijā, Portugālē, Lielbritānijā un citās ES valstīs nav zibens no skaidrām debesīm.
Šādas nepieredzētas katastrofas pasvītro vajadzību atklāt patiesos iemeslus, noteikt atbildīgos un apturēt šo notiekošo noziegumu pret cilvēci.
Mēs vēlamies atzīmēt sekojošo: ar vairākiem reakcionāriem likumiem un pasākumiem dalībvalstu valdības ir atvērušas ceļu mežu un zemes, un, vispārīgi - visa, komercializācijai, ko var uzskatīt par sociālu labumu.
Ugunsgrēki, kas prasīja 75 mūsu līdzcilvēkus un vairāk nekā 250 000 hektārus mežu, un radīja ārkārtīgus zaudējumus tūkstošiem parastu mājsaimniecību, ir nepieredzēs un briesmīgs politisks, ekonomisks un ekoloģisks noziegums pret mūsu valsts cilvēkiem.
Mēs laicīgi brīdinājām par bēdīgajām sekām un diemžēl mums izrādījās traģiska taisnība.
Ļaujiet man vērst jūsu uzmanību uz 1993. gada Grieķijas Parlamenta partiju iekšējās komitejas secinājumiem, ko vienbalsīgi apstiprināja visu partiju balsojums.
Šie secinājumi pasvītro īpašuma neskaidro statusu, kas veicina spekulāciju un mežu zemes nelikumīgu aizņemšanu, īpaši ap pilsētām un krasta zonu.
Secinājumi arī norāda uz investīciju nepietiekamību mežsaimniecībā.
Tika ierosināts, ka jāizveido viena iestāde, lai tiktu galā ar mežu aizsardzību un mežu reģistra izveidi.
Un kas no tā bija?
Pilnīgi nekas.
Eiropas parlamentāro grupu koplēmums par Grieķijas mežu ugunsgrēkiem, to sekām un secinājumiem, ko var izdarīt preventīvo pasākumu un iepriekšēju brīdinājumu ziņā, pārskatīja patiesos iemeslus un nepopulāro Eiropas Savienības un dalībvalstu valdību politiku.
Redzams pilnīgs tālredzības trūkums.
Šī ārkārtīgi bīstamā, nepopulārā politika spēcina dedzinātājus un atalgo zemes sagrābējus.
Tā kaitē videi, nodarot būtiskas klimata pārmaiņas ar postošām sekām cilvēcei.
Cik ilgi vien būs atļauts turpināt šo nepopulāro politiku, kuru uzlādē paaugstināta kapitāla peļņa, dedzinātāji turpinās iznīcināt mežus un zemi.
Turpināsies strādājošo tiesību un vispārīgi - cilvēktiesību erozija - darbā, izglītībā, veselībā, kultūrā, sportā un vidē.
Pat tagad monopolistu grupas tūrisma jomā gatavo dzīres mēra laikā uz pārogļotajām mūsu uguns nopostītās zemes atliekām.
Mēs ticam, ka visbeidzot Grieķijai jāgarantē sekojošais: nekādu izmaiņu zemes izmantošanā; tūlītēja vispārīga kompensācija lauksaimniecības produkcijai un bojātajam lauksaimniecības kapitālam; visu lauku iedzīvotāju pārvietošana uz citu dzīvesvietu par valsts līdzekļiem ar valdība aģentūru palīdzību.
Tāpat ļoti svarīga ir nekavējoša plūdu aizsardzības projektu un citi pamata aizsardzības infrastruktūru ieviešana, lai novērstu tālākās plūdu radītās traģēdijas, un pasākumu ieviešana, lai nekavējoties aizsargātu vidi un vēsturiskās vietas; mežu reģistra kompilēšana vienas iestādes radīšana, lai uzraudzītu un aizsargātu mežus; un pret mežiem vērstu likumu atcelšana.
(EL) Priekšsēdētāja kungs! Liela skaita ugunsgrēku, kas izpostīja Grieķiju, no kuriem daudzus izraisīja dedzinātāji, saistībā ar augstu temperatūru, ilstošu sausumu un stipriem vējiem, rezultātā tika zaudētas dzīvības, iznīcinātas mājas un labība, un zaudēti tūkstošiem mājlopu.
Ugunsgrēki iznīcināja plašas teritorijas ar brīnišķīgu mežu, nodarot nepieredzētu ekoloģisku katastrofu.
Viens no galvenajiem principiem, kuru radīja Eiropas Savienība, ir solidaritāte.
Solidaritātei apliecināja daudzas dalībvalstis, Komisija un citas valstis, un Grieķija ir pateicīga tiem, kas operatīvi rīkojās pret dabas katastrofām, kas radās apstākļos, kas pārsniedza visu, ko mēs spējām iedomāties.
Tomēr, ja mēs vēlamies ātru un koordinētu, un efektīvu solidaritātes parādīšanu, mums jārada Kopienas mehānisms civilajai aizsardzībai pret dabas katastrofām, īpaši, kad to smagus pilnīgi pārsniedz vietējās un valsts aizsardzības iestāžu kapacitāti.
Koplēmums cita starpā ierisina pārskatīt un radīt jaunus, elastīgus noteikumus Eiropas Solidaritātes fondam, koordinācijai un preventīvai rīcībai, un arī efektīvu palīdzību, lai apkarotu dabas katastrofas.
Ir spēcīgs atbalsts īpaša Eiropas civilās aizsardzības spēka izveidei, kuru šādās situācijās varētu mobilizēt, un, protams, vienmēr kā papildinājumu valsts rīcībai saskaņā ar Barnier priekšlikumu.
Es gribētu ticēt, ka drīz tiks izveidots Kopienas mehānisms un ka Solidaritātes fonds apliecinās sevi kā efektīvāks katastrofu un katastrofu upuru vadībā.
Mēs nedrīkstam atkal kļūt neaktīvi un Eiropas Savienība nedrīkst gaidīt vēl vienas katastrofas nenovēršamu iestāšanos dalībvalstī pirms atgriešanās pie šī jautājuma.
Tagad ir laiks izlēmīgi rīkoties; mums jāatmet visas sīkās, maznozīmīgās politiskās pieejas dabas katastrofas un civilās aizsardzības jautājumam.
(DE) Priekšsēdētāja kungs! Mēs visi jūtam līdzi tiem, kuri zaudējuši savus radiniekus vai draugus, kā arī tiem, kuri zaudējuši daudz no tā, kas ir viņiem svarīgs viņu dzīvē ļoti personīgā līmenī.
Jā, mēs jūtam līdzcietību un, jā, Eiropas Savienības pienākums ir izrādīt solidaritāti.
Tas ir mūsu pamatprincips un mēs vēlamies to piemērot arī šajā gadījumā, un, jā, šādi, mēs arī vēlamies izpildīt savu pienākumu, kas mums ir pret katru dalības valsti Eiropas Savienībā.
Ja no mums, tomēr, sagaida atbildības uzņemšanos, tad mēs varam cerēt atbildē zināmu atbildību, Mums sev jāuzdod jautājums: vai to varēja novērst?
Es lūkojos savu kolēģu virzienā, kuri runāja, ilggadēju šī Parlamentu locekļu virzienā, kuri jau pieņēmuši vairākus likumus un rīcības programmas.
Ir labs pamats, lai teiktu "jā”, to varēja novērst.
Pagājuši deviņi gadi kopš Eiropas Parlaments pieņēma Civilās aizsardzības rīcības plānu, un par ko ir programma, Trakatellis kungs?
Jūs bijām iesaistīts tās izstrādē tāpat kā daudzi citi.
Programma sastāv no pienācīgas palīdzības sniegšanas, bet tā ir arī par apmācību veikšanu un informatīvu pasākumu veikšanu tā, ka vietējā līmeņa cilvēki tiktu apmācīti kā reaģēt un saņemt ātru palīdzību.
Iespējams, tas bija iespējams arī šajā gadījumā, bet, iespējams, ne visi joprojām ir lietpratēji.
Kā ar "Forest Focus” [Mežu fokusa] sistēmu?
Vai mežu vadību tiešām ņem nopietni?
Vai tajās Eiropas Savienības valstīs, kurās vienmēr ir karstas vasaras - citiem vārdiem, visā dienvideiropā - vispār ir paredzētas uguns stigas?
Vai arī tas nav pietiekami ienesīgi?
Tās visas ir lietas, par kurām mums jādomā.
Ja mēs vēlamies uzņemties atbildību, kāda mums ir, tad mums ir tiesības arī prasīt atbildību.
Kā ar atkritumu politiku?
Mums bieži ir teikts, ka ir dalībvalstis, kuras to neuztver ļoti nopietni.
Mums atkal un atkal Eiropas Komisija saka, ka ir valstis, kas neievēro esošos normatīvos aktus.
Protams, tas nozīmē, ka bez nevērīgi nomests cigaretes gals var pēkšņi radīt ugunsgrēku.
Jā, mēs vēlamies parādīt solidaritāti un sniegt palīdzību.
Tomēr, kas ir šī reaģēšanas vienība?
Man šodien visiem klātesošajiem, kuri prasa Eiropas reaģēšanas vienīgu un, iespējams, Eiropas ugunsdzēsības dienestu, ir jautājums.
Ļaujiem man tiem vaicāt sekojošo: cik miljoniem cilvēku 27 valstīm ir jābūt dienestā?
Vismaz 500 miljoniem?
Šie locekļi ir vai nu apburoši naivi, vai arī tic pasakām, vai arī viņi ir populisti: viens vai otrs.
Mēs nevaram maldināt cilvēkus, kuri tic, ka Eiropas Savienība Briselē - Komisijā vai šeit šajā Parlamentā - var iespējams sniegt pietiekami ugunsdzēsēju vai glābēju, lai iejauktos, kad notiek katastrofa.
Mums vajadzīgas komunikāciju struktūras, un mums jāizsauc helikopteri no Vācijas, Somijas un Čehijas, kad tie vajadzīgi, tai pat dienā.
Visbeidzot, ir ātrā brīdinājumu sistēma atsevišķiem gadījumiem pārtikas jomā.
Tur galīgais termiņš ir 12 stundas.
Es domāju, ka mēs gribam panākt ātrāku atbildi nekā arī 12 stundas.
Es domāju, ka mums jābūt godīgiem pret cilvēkiem un jāsaka: "jā”, mēs varam dot naudu un, "jā”, mēs varam izveidot komunikāciju struktūras.
Mēs varam censties palīdzēt, bet jums jāuzņemas atbildība vietējā līmenī, kā arī, lai kur arī jūs būtu, - Vācijā, Ziemeļeiropā, dienvideiropā vai jebkur citur.
Cik briesmīga šī situācija ir šobrīd, un cik daudz mēs jūtam līdzjūtību un izrādām solidaritāti, līdz parītdienai mums jānosaka, kas jāmaina.
(EL) Priekšsēdētāja kungs! Dienvideiropas pilsoņiem, kuri cieta no katastrofālajiem ugunsgrēkiem, bija ļoti grūts laiks.
Jums bija labi zināms par Grieķijā notiekošo drāmu, kur tika zaudēts daudz dzīvību un nodega plašas mežu teritorijas.
Tāpat kā ekonomiskās sekas, šai katastrofai bija ietekme uz cilvēkiem un vidi.
Mums jāuzdod sev jautājums, kas notiks ar visiem tiem, kuri zaudējuši savas mājas, darbu un zemi.
Solidaritātes fonds sniedz finansiālu palīdzību, bet kas tiks darīts sociālā ziņā, lai reintegrētu upurus?
Turklāt kas notiks ar vidi?
Tā kā drīzumā būs pirmais lietus, tad nākamās katastrofas draud iestāties ziemas vidū.
Šie ir jautājumi, kuru mēs uzdodam Komisijai, un mums jāuzstāj, kā mēs darījām līdzīgā lēmumā pagājušajā gadā, izveidot Eiropas civilās aizsardzības iestādi.
(EL) Priekšsēdētāja kungs! Grieķijas valdība izmanto visus savus resursus, lai cīnītos ar Grieķiju piemeklējušo katastrofu Bībeliskos mērogos.
Tomēr katastrofas apmērs ievērojami pārsniedz valsts iespējas, kā bija iespējams konstatēt Barrozo un Schultz kungam.
Tādās reizēs kā šī Eiropas solidaritāte kļūst tiešām nozīmīga.
Starptautiskais sabiedriskais viedoklis vēro un vērtē, kā Eiropas ģimene tiek galā ar nozīmīgu nelaimi, ko cieš viens no tās dalībniekiem.
Es aicinu Barrozo kungu viņa prombūtnē pilnīgi izmantot visus resursus, kas viņam pieejami viņa konstitucionālajā stāvoklī.
Šie ir soļi, kas nekavējoties jāsper, un es domāju - "nekavējoties”:
· Eiropas Solidaritātes fonda elastīga aktivizēšana;
· Līguma 100. panta 2. punkts īstenošana, kas nosaka papildus Kopienas finansējumu dabas katastrofu gadījumā;
· Komisijas un Eiropas Vides aģentūras līdzdalību, sagatavojot stratēģisko plānu reģenerācijai uguns skartajās zonās;
· 3. un 4. Kopienas veicināšanas koncepcijas pieņemšana, lai labotu zaudējumus;
· atkāpšanās no Kopienas noteikumiem par lauksaimniecības un mājlopu audzēšanas kvotām, valsts atbalstu un nodokļu atbrīvojumiem.
Nobeigumā mēs esam pateicīgi par no dalībvalstīm saņemto palīdzību šajās dienās.
Tā tiešām ir nenovērtējama.
Tomēr es nedomāju, ka tā likvidē vajadzību izveidot Eiropas civilās aizsardzības spēkus, ko ierosināja Sarkozī un Karamanlis kungs.
(PT) Priekšsēdētāja kungs! Mums visiem ir žēl tā, kas notika Grieķijā un Apvienotajā Karalistē.
Mēs esam visi kā viens kopā ar upuriem un ceram, ka neatkārtosies tāda situācija kā šī.
Diemžēl kā pasvītroja manas grupas vadītājs, tad katru gadu šajā laikā Eiropas Parlaments pieņem rezolūciju, nožēlojot dabas katastrofas, kas notikušas parlamentāro brīvdienu laikā, un ierosinot pasākumus, kuru pieņemšana notiek lēni.
Mums jāvirzās no vārdiem pie darbiem, lai šī situācija neatkārtotos katru gadu, kā tas pašreiz notiek ar aizvien lielāku vardarbību un pieaugošu upuru skaitu.
Visi šie gadījumi liek mums domāt, ka riski palielinās klimata pārmaiņu un globālās sasilšanas dēļ.
Ir vairāki dokumenti, kas piedāvā risinājumus - jau šodien ir veikta atsauce uz Barnier ziņojumu un citiem Parlamentam un Komisijai prezentētiem dokumentiem - ne tikai, lai uzlabotu civilās aizsardzības mehānisma efektivitāti Eiropas līmenī, bet arī, lai uzlabotu resursus valsts līmenī.
Jautājumā par bieži pieminētajām izmaksām jāuzsver, ka tad, kad notiek traģēdija, tā jāuzveic un jāatjauno nopostītie īpašumi, kas viss maksā naudu.
Protams, ka dārgāk ir novērst nekā nepieļaut.
Neviena no Parlamenta pieņemtajām rezolūcijām neparedz radīt plānu, kas noteiktu uguns riska zonas, kas jāņem vērā plānošanas un attīstības ziņā.
Jāievieš arī dažādi sodi, kā, piemēram, būvniecības aizliegums nodegušajās vietās uz 10 vai 15 gadiem.
Dalībvalstīm ir vajadzīgās spējas.
Es jums atgādināšu, ka 2003. un 2005. gadā arī Portugālei vajadzēja uzveikt postošos ugunsgrēkus un par laimi šajā gadā bija iespējams palīdzēt Grieķijai, nosūtot lidmašīnas, lai tur apkarotu ugunsgrēku.
Tāpēc mums jāpaaugstina koordinācija Eiropas līmenī un jāuzlabo mehānismi valsts līmenī.
Komisijai būtu vēlams izstrādāt direktīvu par ugunsgrēkiem, kā tika darīts par plūdiem.
Es beigšu, vēlot komisāram Dimas drīzu atveseļošanos.
(EL) Priekšsēdētāja kungs! Šodien esmu atgriezies no katastrofas skartās Peloponēsas.
Es devos apmeklēt savu dzimšanas vietu - Mesīnu, kuru smagi skāra gadsimta ļaunākie mežu ugunsgrēki.
Tas nebija tikai ugunsgrēks vai viena fronte.
Vienlaikus izcēlās simtiem ugunsgrēku, visur, dienu un nakti, un visos virzienos.
Es redzēju degošus ciemus, to, kā liesmas aprij mežus un labības laukus: vecākie izvēlējās sadegt savās mājās nekā tās pamest, un ugunsdzēsēji varonīgi ziedojas savas dzīvības ierindā.
Kopumā 65 cilvēki nomira kā mocekļi, vairums no tiem - pūloties paglābt savas mājas un ciemus.
Nodega vairāk nekā 250 000 hektāru zemes.
Desmitiem tūkstošu iedzīvotāju palika bez pajumtes un visi iedzīvotāji ir šokēti.
Šo cilvēku vārdā es lūdzu jūsu palīdzību un solidaritāti.
Sniedziet viņiem cerības, kas atkal viņiem ļaus nostāties uz savām kājām.
Es gribētu pateikties Eiropas Parlamentam un Komisijai, kas pieņēma vairākus nozīmīgus Grieķijas valdības priekšlikumus.
Es gribētu personīgi un grupas vārdā pateikties Budžeta komitejai, kuras loceklis esmu.
Rīt iesniegšu nākamos attiecīgos priekšlikumus un grozījumus.
Eiropa, kuru mēs ceļam, nozīmē gan solidaritāti, gan pašapziņu.
Mūsu nelaimes skartajiem līdzcilvēkiem tagad vajadzīga solidaritāte un pašapziņa, ko Eiropas Savienība var tiem dot.
Tā mēs stiprinām pašu Eiropu, tās kohēziju un Eiropas cilvēku ticību viņu pašu savienībai.
Priekšsēdētāja kungs, saprotams, ka lielākā daļa runātāju šajā diskusijā ir runājuši par ugunsgrēkiem Grieķijā, kuru lielums, ņemot vērā to, cik svaigi tas ir iespiedies mūsu atmiņā, bija tāds, ka pat tagad mums ir grūti to aptvert.
Taču neaizmirsīsim, ka šī diskusija un noteikti arī rezolūcija, ko pieņemsim rīt, skar arī citas dabas katastrofas, kas ir notikušas vasaras laikā.
Mēs visi zinām, ka to iemesli galu galā daļēji ir saistīti.
Īpaši vēršu uzmanību uz plūdiem, kas ietekmēja daudzas Eiropas daļas, tajā skaitā manu vēlēšanu apgabalu Jorkšīrā un Hamberā.
Es mudinu Komisiju un visas tās puses, kas iesaistītas to prasību apstrādē, kas tagad iesniegtas, lai saņemtu palīdzību no Eiropas Savienības budžeta un solidaritāti, ko mūsu Savienība var sniegt, pārliecinātos, ka visos šajos gadījumos līdzekļi tiek nodrošināti cik ātri vien iespējams, bez pārmērīgiem birokrātiskiem šķēršļiem.
Ja lēmums tiek pieņemts ātri un cilvēki zina, ka nauda ir ceļā, plānošanas darbus ir iespējams veikt pat pirms naudas faktiskās saņemšanas.
Tāpat ļoti svarīgi gan simboliskā, gan politiskā nozīmē ir izrādīt šo solidaritātes žestu visiem šovasar cietušajiem reģioniem.
Tā kā mūsu darba kārtībā ienāk arvien jauni notikumi, un šie notikumi to cilvēku prātos, kas nav tieši cietuši, sāk izbalēt, ir ļoti svarīgi šos jautājumus saglabāt kā darba kārtības prioritātes un pēc iespējas ātrāk darīt visu, kas darāms.
(EL) Priekšsēdētāja kungs, zinātnieki paredz, ka dažu desmitgažu laikā Vidusjūras reģions pārvērtīsies par tuksnesi.
Ar dabas katastrofām, ko meža ugunsgrēki ir izraisījuši Grieķijā, un ugunsgrēkiem citās Vidusjūras reģiona valstīs pietiek, lai mani pārliecinātu, ka šis paredzējums piepildīsies, ja globālā sasilšana un postošie laika apstākļi turpināsies.
Šie draudi Eiropas Savienībai ir jāuztver tikpat nopietni kā terorisms, nelegālā migrācija, organizētā noziedzība u. c.
Tādēļ mums Eiropas Savienībā ir kopīgi jārīkojas, lai tiem stātos pretī.
Es atzinīgi vērtēju Špidla kunga teikto, ka tiek gatavots Komisijas paziņojums.
Es ceru, ka Komisija iesaistīs viskompetentākos darbiniekus, kas specializējušies mežu aizsardzības un meža ugunsgrēku novēršanas jomā, lai uzlabotu mežu ugunsdzēsības paņēmienus.
Taču es uzskatu, ka Eiropas Savienībai ir arī jāveicina pētījumi par tādu gaisa ugunsdzēsības resursu attīstību, kas var strādāt tumsā.
Tas ir absurdi, ka militārajām lidmašīnām jāspēj darboties naktīs, bet gaisa ugunsdzēsības resursiem, ko izmanto, lai cīnītos pret šādu nopietnu un tiešu apdraudējumu visai Eiropai, ne.
Nākamais jautājums ir programma Natura 2000, kura attiecas arī uz mūsu mežiem.
Mums ir racionāli jāpārskata šī programma, kas aizliedz veidot ugunsaizsardzības joslas un piekļuves ceļus ugunsdzēsības transportlīdzekļiem.
Lieta ir tāda, ka mēs, vēlēdamies glābt kokus, zaudējam mežus.
Šis jautājums mums ir jāpārskata.
Visbeidzot, es uzskatu, ka šajos pētījumos, kas jāveic visā Eiropā, vēl lielāka uzmanība jāpievērš mežu un vides atjaunošanai pēc šādām ekoloģiskajām katastrofām.
(IT) Priekšsēdētāja kungs, dāmas un kungi, meža ugunsgrēki diemžēl ir skāruši vairākas Eiropas Savienības valstis un pat prasījuši cilvēku dzīvības.
Arī Itālija šogad ir smagi cietusi.
Diemžēl tas nav nekas jauns - šī ir arvien biežāk sastopama parādība un, pats galvenais, pret to nedrīkst gadu pēc gada izturēties kā pret kaut ko negaidītu.
Atklāti sakot, lai mūsu priekšlikumiem un prasībām būtu jēga un lai tie būtu efektīvi, mums ir jāsāk norādīt, ka lielā daļā gadījumu tie nav traģiski negadījumi, bet ir uzskatāmi par pilnīgi acīmredzamiem krimināliem nodarījumiem: noziegumi pret vidi, cilvēkiem, sabiedrību kopumā un tās nākotni, kuri pastrādāti spekulatīvu iemeslu dēļ.
Pret šiem noziegumiem jācīnās ātri, efektīvi un bargi, atturošā un labi izplānotā veidā.
Kāda loma Eiropas Savienībai paralēli dalībvalstīm var būt, reaģējot uz šīm katastrofām un noziegumiem?
Kādus līdzekļus tā var nodrošināt?
Būtu vietā izveidot ES reaģēšanas grupu, kas, veicot glābšanas operācijas un nosūtot resursus un atbalstu, sniegtu ātru palīdzību, taču mums ir nepieciešama plašāka pieeja un jāpievēršas pašai problēmas saknei.
Mums ir jāapkaro noziedzība un tās aplamā spekulatīvās peļņas sistēma un starp dalībvalstīm jāievieš tiesību aktu koordinācija attiecībā uz zemes apsaimniekošanu un to teritoriju paredzēto lietojuma veidu, kuras tiek pakļautas ugunsgrēkiem un iznīcībai.
Ir jāievieš laika ierobežojumi, kas kļūtu pat barjeru nelikumīgai būvniecībai lauksaimniecības un lopkopības teritorijās.
Ir jāiegulda līdzekļi, lai sniegtu palīdzību vietējām kopienām, izveidojot kopīgu pārskatu iesniegšanas tīklu.
Šādā veidā prioritāte tiktu piešķirta novēršanai, nevis piespiedu līdzekļu piemērošanai.
(DE) Priekšsēdētāja kungs, dāmas un kungi, šodienas debatēs tika vairākkārt skaidri norādīts, ka nesenās dabas katastrofas ES dalībvalstīs un ne tikai Grieķijā ir pierādījušas, ka papildus pasākumiem, kas jāveic valstu līmenī, ir steidzami nepieciešami krīzes reaģēšanas mehānismi visai Eiropas Savienībai kopumā.
Kā Solidaritātes fonda referents es nesaprotu, kāpēc Padome līdz šim nav vēlējusies apspriest 2002. gada solidaritātes instrumenta pārskatīto versiju, ko Komisija un Eiropas Parlaments pieņēma pirms pusotra gada.
Šī jaunā pārskatītā versija ir elastīgāks un tiešāks instruments palīdzības sniegšanai: ja to nemobilizēs tagad, Portugāles prezidentūras laikā, kad notikušas nesenās dabas katastrofas, kad tad to mobilizēs?
Eiropas pilsoņi pilnīgi pamatoti sev vaicā: kāpēc ES nespēj rīkoties ātrāk?
Cik vērta ir izdaudzinātā solidaritāte starp dalībvalstīm?
Manuprāt, atbildi uz šo jautājumu nosaka tādas krīzes situācijas kā šī.
Solidaritātes fonda versija, ko Eiropas Parlaments pieņēma 2006. gadā, ir spēcīgs un elastīgs instruments, kas kalpo ES interesēm, un tā izvēršana ļaus tiem, kas dzīvo kritērijiem atbilstošajās teritorijās, saņemt efektīvu palīdzību un atbalstu, pamatojoties uz solidaritāti.
Šis fonds nav vienīgais līdzeklis normālu apstākļu un funkcionalitātes, infrastruktūras un ekonomiskās un sociālās dzīves atjaunošanai, tas arī - un tas ir svarīgi Eiropas Savienībai - no ES sūta skaidru politisko signālu pilsoņiem, kuri nonākuši akūtas krīzes situācijā.
Runa nav par lielāku līdzekļu piešķiršanu fondam.
Par šo jautājumu nav nekādu strīdu - ir jāsaglabā nomināla budžeta pozīcija viena miljarda eiro apmērā.
Taču, ņemot vērā nesenos notikumus, es aicinu Padomi un jo īpaši Portugāles prezidentūru noteikt šī pārskatītā solidaritātes instrumenta stāšanos spēkā par prioritāti.
- (ES) Priekšsēdētāja kungs, es vēlos apliecināt solidaritāti ar Grieķijas tautu pēc šīs vasaras dabas katastrofas un jo īpaši izteikt līdzjūtību bojāgājušo ģimenēm.
Kā jau vairākkārt teikts, dabas katastrofas nav raksturīgas tikai Grieķijai vien.
Spānijā šovasar mēs piedzīvojām vairākus plašus ugunsgrēkus Valensijā un Kanāriju salās.
Laimīgā kārtā valsts mehānismi darbojās labi, ugunsgrēki tika savlaicīgi nodzēsti, un valsts iestādes tagad nodarbojas ar jautājumiem, kas saistīti ar kompensācijām tiem, kurus šie ugunsgrēki skāruši.
Es piekrītu savam kolēģim G. Galeote, un mani iepriecina viņa samērā novēlotā atklāsme, ka šāda veida debates nevar izmantot, lai uzbruktu kādai konkrētai valdībai.
Sociālistu deputātu izteiktās piezīmes vienmēr ir bijušas vietā, un to mērķis ir bijis paust solidaritāti ar Grieķiju, nevis izmantot situāciju, lai gūtu kādu politisko labumu.
Es ceru, ka Tautas partija šādu attieksmi spēs saglabāt arī turpmākajās debatēs.
Es jebkurā gadījumā uzskatu, ka Dagmar Roth-Behrendt visu ir pateikusi ļoti labi: galvenā jurisdikcija joprojām ir dalībvalstu ziņā, bet rīcību ES līmenī var īstenot ar Solidaritātes fondu.
Komisārs, Roth-Behrendt kundze un citi runātāji ir norādījuši uz kavēšanos Eiropas Solidaritātes fonda attīstībā.
Es ceru, ka Portugāle - valsts, ko īpaši skar šāda veida dabas katastrofa - savu prezidentūru izmantos Solidaritātes fonda attīstības veicināšanai, lai mēs visi varētu nākotnē strādāt kopīgi, ja šādas katastrofas atkārtotos.
(EL) Priekšsēdētāja kungs, šovasar Grieķijā mēs piedzīvojām vēl nepieredzētus apstākļus, un šī lielā katastrofa diemžēl skāra arī cilvēkus.
Taču šodien es vēlētos īpašu uzmanību pievērst draudiem, ko dabas katastrofas rada arheoloģiskiem objektiem.
Dabas katastrofas, jo īpaši šīs vasaras meža ugunsgrēki Grieķijā, ir radījušas draudus ievērojamiem Eiropas kultūras mantojuma pieminekļiem.
Bija mokoši noskatīties uz Senās Olimpijas muzeja un pirmo Olimpisko spēļu arheoloģisko izrakumu vietas glābšanu.
Laika apstākļu dēļ uguni nebija iespējams apvaldīt, pirms tas sasniedza šos arheoloģiskos izrakumus.
Neraugoties uz visām pūlēm, tika pilnībā iznīcināta Krona kalna senā meža augu valsts.
Senā Olimpija ir daļa no pasaules kultūras mantojuma.
Šajā vietā dzima Olimpiskās spēles - vissvarīgākās spēles Senajā Grieķijā.
Kā institūcija par godu Zevam spēles apmirdzēja visu antīko pasauli, un arī šodien to gaisma sasniedz visas pasaules daļas.
Bez pašām sporta sacensībām arī kultūras aktivitātes bija un joprojām ir viena no galvenajām šī notikuma sastāvdaļām.
Senā Olimpija ir civilizācijas šūpulis.
Tāpēc rezolūcijā es tai pievēršu īpašu uzmanību.
Visbeidzot, šajā kontekstā es vēlētos pieprasīt šādiem gadījumiem paredzēt īpašus līdzekļus, lai nodrošinātu, ka Eiropas kultūras mantojuma pieminekļi un vietas nākotnē tiek aizsargātas pret dabas katastrofām un tiek atjaunotas, ja tās cietušas no uguns.
(EL) Priekšsēdētāja kungs, mēs runājam par vēl nepieredzētu katastrofu, zaudētām cilvēku dzīvībām un ekonomisku un vides katastrofu.
To ir izraisījušas klimata pārmaiņas, sausums un augstas temperatūras, kā arī novēršanas un plānošanas pasākumu trūkums un jo īpaši koordinētas rīcības trūkums.
Mums ir jāīsteno tūlītēja un saskaņota rīcība, lai sniegtu atbalstu cietušajiem.
Nekavējoties jāsāk mežu atjaunošana un aizsargāto teritoriju atjaunošana.
Mēs arī nedrīkstam pieļaut zemes statusa nelikumīgu maiņu, pārvēršot to par būvniecības teritoriju.
To var sasniegt ar "Eiropas reakciju”, ja mēs bez birokrātiskas kavēšanās mobilizējam Kopienas līdzekļus, pieņemam un piemērojam stingrus vides tiesību aktus, lai aizsargātu mežus un ekosistēmas, izveidojam neatkarīgu Eiropas ātrās reaģēšanas komandu un ieviešam Eiropas stratēģiju klimata pārmaiņu ietekmes apkarošanai.
Taču mums ir jāuzsver arī mazāk aizsargāto iedzīvotāju grupu vajadzības, piemēram, bērnu, gados vecāku cilvēku un personu ar invaliditāti vajadzības.
Es vēlētos pateikties komisāram V. Špidla par atgādinājumu, ka Grieķijas rīcības plānā mums vajadzētu iekļaut pasākumus atstumšanas nepieļaušanai.
(RO) Priekšsēdētāja kungs, ar šīs vasaras dabas katastrofām Grieķijā Eiropa ir piedzīvojusi traģēdiju: zaudētas cilvēku dzīvības un iznīcināti tūkstošiem hektāru mežu.
Tam, protams, būs ārkārtīgi negatīva ietekme uz vidi un ekonomiku.
Eiropas Savienība bija iesaistīta humānās un materiālās/operatīvās palīdzības sniegšanā, un es ceru, ka gūtā pieredze sniegs ieguldījumu Eiropas civilās aizsardzības nākotnē.
Realitāte liecina, ka ir nepieciešams izveidot pastāvīgus Eiropas ātrās reaģēšanas spēkus.
Tiem būtu jāietver reaģēšanas grupas atkarībā no dažādajiem dabas katastrofu viediem, kuras tiktu izveidotas ap reģionālajiem centriem, lai samazinātu reaģēšanas laiku.
Mums arī jābūt drošiem, ka ir izveidots mehānisms, kas nodrošina līdzekļus no Solidaritātes fonda.
Papildus iznīcinošajiem ugunsgrēkiem šajā vasarā Austrumeiropa un jo īpaši Rumānija saskārās ar ārkārtīgi lielu sausumu, un pēdējo gadu laikā vairākas valstis ietekmēja arī šausmīgi plūdi.
2005. gadā Rumānija piedzīvoja vislielākos plūdus pēdējo 20 gadu laikā, un tie skāra visas valsts daļas.
Rumānija no Eiropas Savienības saņēma finansiālu palīdzību projektiem skartajos reģionos, bet naudas summas tika izmaksātas par vēlu, salīdzinot ar brīdi, kad tās būtu visefektīvākās.
Šajā vasarā neparasti augstās temperatūras Rumānijā izraisīja nāves gadījumus, simtiem cilvēku noģība, Donava bija pa pusei sausa, lai gan pagājušajā gadā tā appludināja desmitiem hektāru zemes, 10 rajonos tika izsludināts ārkārtas stāvoklis, un pirmo reizi tika izsludināts sarkanais trauksmes līmenis.
Ir skaidrs, ka dalībvalstīm jāieņem kopīga nostāja attiecībā pret klimata pārmaiņu problēmu.
Klimata pārmaiņu komitejai pēc iespējas ātrāk būtu jāizdara daži precīzi secinājumi par cēloņiem un par pasākumiem, ko nepieciešams veikt, lai šos cēloņus novērstu.
(PT) Priekšsēdētāja kungs, es vēlos sākt, sakot no savas puses dažus vārdus tiem, kas cietuši no šīm katastrofām - no Kanāriju salām rietumos no Grieķijas līdz Bulgārijai austrumos.
Tāpat kā citi arī es vēlos izteikt atzinību par darbu, ko civilās aizsardzības dienesti un jo īpaši ugunsdzēsēji veica, cīnoties pret šīm dabas katastrofām.
Es vēlos īpaši atzīmēt komisāra S. Dimas 31. jūlija paziņojumu, kurā viņš uzsvēra bijušā komisāra M. Barnier svarīgo ziņojumu un tā īstenošanas svarīgumu, lai Eiropai nodrošinātu tādu civilās aizsardzības mehānismu, kas ļaus tai reaģēt gadījumos, kad tā vēl to nespēj.
Lai gan koordinācija pastāv, mēs nedrīkstam aizmirst par tās trūkumiem: piemēram, par to, ka daudzie Bulgārijas lūgumi jūlijā palika bez atbildes.
Tālākais ceļš man šķiet ļoti skaidrs: Komisijai šī ziņojuma saturs jāizmanto, lai izstrādātu savu priekšlikumu, un mums Parlamentā un, protams, arī Padomē šie priekšlikumi, kas ir tik svarīgi Eiropas civilās aizsardzības nākotnei, ir pienācīgi jāapsver un jāpilda.
Priekšsēdētāja kungs, rezolūcijas priekšlikumā ir skaidri pateikts, ka Eiropā ir bijuši ārkārtēji laika apstākļi - vai nu runājot par karstumu, vai arī par plūdiem.
Mēs esam dzirdējuši daudz.
Skaidrs, ka es, tāpat kā mani kolēģi, izsaku visdziļāko līdzjūtību Grieķijas ugunsgrēkos cietušajiem.
Kā minēja Richard Corbett, tāpat ir arī cilvēki, kas ir cietuši no plūdiem, kā tas ir mana vēlēšanu apgabala gadījumā.
Esmu pārsteigts, ka komisārs neierosināja šo jautājumu.
Galu galā, mēs runājam par dabas katastrofām, kas ietver arī plūdus.
Manā valstī ir bijuši vieni no slapjākajiem jūnija un jūlija mēnešiem meteoroloģisko mērījumu vēsturē.
Tā rezultātā Lielbritānijas Apdrošinātāju asociācija lēš, ka zaudējumu apjoms varētu sasniegt 5 miljardus eiro.
Ir zaudētas desmit dzīvības, sagrautas neskaitāmas mājas, traucēta neskaitāmu uzņēmumu darbība un sagrauta infrastruktūra.
Tādēļ ir ļoti svarīgi arī plūdus iekļaut jebkurās darbībās, ko Komisija vēlas ierosināt.
Komisār, vietējie iedzīvotāji uzdod tādus jautājumus, kā, piemēram: vai ES var piešķirt grantus, ko varētu apvienot ar valsts finansējumu, lai, uzbūvējot pretplūdu aizsardzības dambjus, turpmāk plūdus novērstu?
Otrkārt, vai ES nevajadzētu pārskatīt direktīvu, kas novērš kaitējumu, ko rada bagarētās upes un ūdens, kas pēc plūdiem paliek šo upju krastos?
Kad paskatāmies uz nākotnes prognozēm, neviens nevar apšaubīt, ka šie apstākļi iespējams kļūs vēl sliktāki.
Klimata pētnieki paredz, ka nokrišņu daudzums valstī palielināsies vidēji par apmēram 20 %, kas var izvērsties par ekstrēmām lietusgāzēm, ja mēneša lietus norma nolīst vienā dienā.
Šajos apstākļos, tie, kas šīs debates varbūt klausās manā vēlēšanu apgabalā, Richard Corbett vēlēšanu apgabalā vai visā Apvienotajā Karalistē, vēlētos dzirdēt apliecinājumu, ka plūdi tiks iekļauti rezolūcijā, kā mēs norādījām mūsu grupas rezolūcijas priekšlikuma 2. punktā, un ka palīdzība tiks sniegta cik ātri un cik efektīvi vien iespējams.
Kā 2007. gada budžeta galvenais referents, varu jums apliecināt, ka cītīgi sekošu līdzi, lai pārliecinātos, ka līdzekļi tiek tērēti pareizi un efektīvi.
Priekšsēdētāja kungs, dāmas un kungi, pirmkārt, ļaujat man ITS grupas vārdā izteikt līdzjūtību un paust atbalstu upuru ģimenēm un Grieķijas tautai kopumā.
Sešdesmit trīs cilvēki miruši, citi pazuduši, ciemati iznīcināti, 200 000 hektāri izdeguši, kā mani kolēģi jau teica, desmitiem tūkstoši mājlopu nodeguši un visas pārējās sekas, ko tas rada valsts ekonomikai un jo īpaši vietējām saimniecībām un kas vēl nav izvērtētas: tas ir bēdīgais rezultāts meža ugunsgrēkiem, kas Grieķijā plosījušies kopš augusta beigām.
Kā parasti Eiropas Savienība izvilks savu čeku grāmatiņu, lai sniegtu atbalstu atjaunošanas darbam, un kā parasti tā izmanto traģisku negadījumu, lai ierosinātu paplašināt tās pilnvaras, izveidojot pastāvīgu Eiropas civilās aizsardzības struktūru.
Taču tas nedotu nekādu ieguldījumu Eiropas valstu solidaritātē, kuras nosūtīja helikopterus, ugunsdzēsības lidmašīnas un ugunsdzēsējus, lai palīdzētu saviem Grieķijas kolēģiem, kā tās pirms vairākiem gadiem darīja Portugālē un kā tās darīs turpmākajos gados ikreiz, kad kādai dalībvalstij būs nepieciešama to palīdzība.
Kā vienmēr Eiropas Savienība slēpj savu atbildību.
Meža ugunsgrēku novēršanas politikai nav autonoma finansējuma, un tā tāpēc ir izkaisīta pa Life programmu, kurā galvenā uzmanība pievērsta apmācībai, saziņai un ugunsgrēku statistiskajai pārraudzībai, kas ir šīs problēmas mazsvarīgs aspekts.
Grieķi ir dusmīgi, un viņiem ir tiesības tādiem būt, jo ir acīmredzams, ka šīs katastrofas apmērs ir rezultāts daudzām kļūdām, kas saistītas ar cilvēku rīcību: novārtā atstāsti krūmāji, slikti apmācīti ugunsdzēsēji, nepietiekams aprīkojums, operāciju koordinācijas trūkums, neatbilstoša pilsētplānošanas politika, pārāk vēla ierašanās pēc saucieniem pēc palīdzības un jo īpaši - novēršanas mehānismu trūkums.
Tas ir vēl jo pārsteidzošāk Vidusjūras reģiona valstī, kur ugunsgrēki un sausums ir parastas parādības un kurā kopš gada sākuma bija iestājies jau trešais karstuma vilnis.
Neviens nebija iedomājies, ka, pienācīgi apsverot raksturīgo klimatu, ir nepieciešami īsti ugunsdzēsības lidmašīnu gaisa spēki.
Taču par to nevar vainot tikai C. Karamanlis valdību vien, pat ja tās nogaidošā attieksme pirmajās dienās bija sevišķi skandaloza: tikai 1 000 ugunsdzēsēju, tikai 440 karavīru.
Vainojamas ir noteiktas partijas, kā arī to sociālistu priekšteči - PASOK.
Jaunā Demokrātija un tās sabiedrotie ir kopīgi atbildīgi par nepietiekamajiem cilvēku un materiālajiem ugunsdzēsības resursiem, kā arī par to, ka nav nekā tāda, ko varētu saukt par ugunsgrēku novēršanas politiku.
Nesenā šausmīgā katastrofa Grieķijā diemžēl tikai parāda trūkumus sistēmā, un pēc dažām dienām Grieķijas tautai būs iespēja sodīt sevi kompromitējušo politisko klasi un izvēlēties citus, kuri pieņems politiskus lēmumus.
Cerēsim, ka viņi izdarīs pareizo izvēli!
Komisijas loceklis. - (CS) Dāmas un kungi, debatēs par šādu svarīgu jautājumu neizbēgami tiek skarti arī citi svarīgi temati, kas ar to ir tieši vai netieši saistīti.
Ļaujiet man izteikt dažas vispārējas piezīmes par Eiropas solidaritāti, Solidaritātes fondu un dažiem notikumiem, kas varētu kalpot par mācību nākotnei.
2002. gadā es piedzīvoju to, ka man bija jāvada valsts, kuru bija skāruši šausmīgi plūdi, tāpat kā Vācijas Federatīvo Republiku un Austriju.
Tieši šīs dabas katastrofas apmēri bija tas, kas kalpoja par stimulu Solidaritātes fonda izveidei.
Nelaime notika augustā, un pirmos maksājumus Čehijas Republika saņēma nākamā gada janvārī.
Bez svārstīšanās varu teikt, ka tas bija neticami ātri: sākt no nulles, izstrādāt politisko koncepciju, izveidot struktūru un sākt praktiski sniegt palīdzību.
Šī palīdzība bija būtiska, un mūsu valstī to ļoti augstu vērtēja.
Kopš tā laika es apzinos solidaritātes svarīgumu - ne vien finansiālajā ziņā, bet vispār.
Es nekad neaizmirsīšu tos Dānijas un Francijas ugunsdzēsējus un daudzos cilvēkus no citām Eiropas daļām, kas sniedza savu ieguldījumu, palīdzot mums tikt galā ar šo dabas katastrofu.
Mana pieredze ļāva man saprast, ka neatkarīgi no tā, cik labi kāda valsts ir organizēta, vienmēr būs katastrofas, kas pārsniegs tās robežas.
Neviena valsts nespēj pastāvīgi uzturēt tādu resursu līmeni, kas ir nepieciešams, lai tiktu galā ar šādām ārkārtas situācijām.
Es tāpēc uzskatu, ka ir pareizi censties rast veidus un līdzekļus, kas šādās situācijās mums ļautu koordinētā veidā rīkoties ES līmenī.
Tas ir ārkārtīgi svarīgi.
Konkrēto veidu, kādā tas izpaudīsies, var turpināt apspriest.
Taču ir skaidrs, ka spēja reaģēt un mobilizēt visus iespējamos resursus ES līmenī vai visā ES ir ārkārtīgi svarīga un pašlaik nav pietiekama.
Gandrīz nav pieminēts tas, ka Bulgārija nesaņēma nekādu palīdzību.
Resursi vienkārši bija izsmelti.
Nebija nekādu slēptu apsvērumu: vienkārši nebija lidmašīnu, nebija pietiekami daudz apmācītu darbinieku.
Runājot tieši par palīdzību Grieķijai, tagad ir skaidrs, ka palīdzība ir sagatavota.
Tā tiks sniegta pēc Grieķijas valdības pieprasījuma.
Jebkurā gadījumā visas Komisijas struktūras veiks visu iespējamo, lai nodrošinātu, ka palīdzība tiek sniegta pēc iespējas ātrāk un efektīvāk.
Ļaujiet man tagad nedaudz atkārtot, ko es teicu savā uzrunā.
Mums ir jāapsver Solidaritātes fonds, kas kopš tā izveides jau ir izmantots vismaz 20 vai 30 reizes.
To izveidoja pēc minētajiem plūdiem.
To izmantoja un tas ir palīdzējis tādu iznīcinošu viesuļvētru gadījumos kā viesuļvētras Gudruna un Kirils.
Tagad to izmantos, lai sniegtu palīdzību saistībā ar šiem iznīcinošajiem meža ugunsgrēkiem.
Struktūrfondiem ir šādas iespējas, ko var pārstrukturēt atkarībā no jaunas pieredzes un jaunām vajadzībām, un mēs esam gatavi darīt tieši to, kam par stimulu cita starpā kalpoja komisāres D. Hübner brauciens uz Grieķiju.
Vēl viena svarīga mācība, ko esmu apguvis, ir tā, ka personīgā pieredze saistībā ar šādām katastrofām ir vērta daudz vairāk nekā neskaitāmi televīzijas dokumentālie raidījumi.
Dāmas un kungi, šajās debatēs mēs esam aplūkojuši tādas problēmas kā klimata pārmaiņas, novēršana, plūdu novēršana, vides aizsardzības stratēģija, pilsētplānošana un pilsētattīstība un daudzas citas.
Nav šaubu, ka visi šie jautājumi ir savstarpēji saistīti.
Tādēļ ir tik svarīgi risinājumus meklēt Eiropas līmenī, kas galu galā ir tieši tas, ar ko mēs šeit nodarbojamies.
Dāmas un kungi, ļaujiet man runu pabeigt ar dažiem vienkāršiem vārdiem.
Solidaritāte ir nepieciešama, un tad, kad jūs to piedzīvojat, jūs pat visgrūtākajās situācijās jūtat, ka esat daudz spēcīgāki, nekā bijāt jebkad iedomājušies.
Paldies.
Pirms debašu slēgšanas es vēlos pateikties visiem deputātiem, kuri runāja, no visām politiskajām grupām par to vērtīgo devumu.
Es esmu dzimis Peschici, vienā no Itālijas dienvidu ciemiem, ko šīs vasaras ugunsgrēki skāra vissmagāk.
Trīs no tiem, kas šajos ugunsgrēkos gāja bojā, bija no turienes.
Es saprotu sāpes un bažas, ko pauduši tik daudzi deputāti, un esmu pateicīgs, ka jūs bijāt tik apņēmīgi un konkrēti.
Es ceru, ka arī Padome tikpat nopietni pievērsīsies uzdevumam, kas saistīts ar Parlamenta un Komisijas bažām.
Esmu saņēmis piecus rezolūcijas priekšlikumus saskaņā ar Reglamenta 103. panta 2. punktu.
Debates ir slēgtas.
Balsojums notiks otrdien.
Rakstiskie paziņojumi (142. pants)
iesniegts rakstveidā. - (DE) Priekšsēdētāja kungs, dāmas un kungi, attēli ar nopietnajiem ugunsgrēkiem Grieķijā mūs vajāja visu vasaru.
Grieķija neaizmirsīs ātro palīdzību, ko sniedza citas ES valstis, lai apvaldītu ugunsgrēkus, un ES pašreizējo palīdzības maksājumu piedāvājumu.
Taču ir kaut kas, kas Grieķijā ir bijis aizmirsts gadiem ilgi, un tas man liek domāt par nesenās katastrofas cēloni: proti, nepieciešamību izveidot zemes reģistru.
ES šādu pienākumu Grieķijai jau bija noteikusi pirms kāda laika, taču līdz šim vēl nekas nav ticis darīts.
Tādējādi plašas Grieķijas mežu teritorijas joprojām ir koplietojuma zeme, faktiski nevienam nepiederoša zeme.
Ikviens, kas nodedzināja kādu meža daļu un šajā vietā novietoja būdiņu, varēja būt drošs, ka par to nekas nebūs - viņa rīcību pēc notikušā varētu legalizēt.
Šāda situācija ļaunprātīgu dedzināšanu ir padarījusi par nacionālo sporta veidu.
ES tagad vēlas palīdzēt Grieķijas tautai, taču Grieķijai ir kārtīgi jāizvērtē tajā esošā situācija un, ja vajadzīgs, jābūt pietiekami paškritiskai.
Konkrētāk, tas nozīmē, ka tad, ja Grieķija savu zemes reģistru neizveidos līdz 2008. gada 31. augustam, ne vien beidzot būs jāsamaksā uzkrātā soda nauda - kas jau mērāma miljonos -, bet būs jāapsver arī citi maksājumi.
Es kā referents par ES lauksaimniecības izdevumu pārredzamību tam ļoti cieši sekošu līdz.
rakstiski. - Saprotot Grieķijas mežu ugunsgrēku radīto postījumu apmēru un izsakot nožēlu par šajā notikumā zaudētajām dzīvībām, es vēlētos uzsvērt, ka šī patiesi ir rezolūcija par dabas katastrofām.
Tādēļ esmu vīlusies, ka komisārs nav pieminējis Apvienotajā Karalistē notikušos plūdus.
Tie radīja plašus postījumus visā valstī, tostarp arī manā reģionā, West Midlands.
Vorčesteršīrā plūdi skāra vairāk nekā 5000 mājas un uzņēmumus, un uz laiku tika pārvietoti vairāk nekā 2000 cilvēku.
Infrastruktūrai nodarītās negatīvās sekas ir ļoti lielas, daudzi ceļi bija klāti ar ūdeni vairākas nedēļas un daži ir pazuduši pavisam.
Arī lauksaimniecība tika smagi skarta un sekas neaprobežojas tikai ar produkcijas zaudējumiem, ir radīti zaudējumi arī graudaugiem, ganībām un nākamā gada ražai.
Tādēļ es aicinu Komisiju nodrošināt, ka Apvienotās Karalistes iesniegums finansējuma saņemšanai no Solidaritātes fonda tiek virzīts uz priekšu, lai palīdzētu novērst daļu plūdu tiešo seku.
Ir svarīgi uzlabot sistēmas, kas ļauj piekļūt līdzekļiem, un arī ekstrēmus plūdus iekļaut to ierosināto ES ātrās reaģēšanas dienestu kompetencē, kas paredzēti palīdzībai dalībvalstīm.
rakstiski. - (HU) Dabas katastrofas vasarā.
Klimata pārmaiņas ir šo vasaru pārvērsušas par katastrofu katalogu.
Rekordlieli plūdi, sausums un meža ugunsgrēki ir sējuši iznīcību visā Eiropā.
Ungārijā sausuma dēļ gāja bojā ievērojama daļa kukurūzas sējumu, un vairāk nekā 400 hektārus iznīcināja meža ugunsgrēku liesmas, lai gan mūsu ugunsdzēsēji Ungārijā - un arī Grieķijā - drosmīgi cīnījās.
Tagad Eiropas Savienībai ir no šiem notikumiem jāizdara pareizi secinājumi.
Vēlos atgādināt, ka pastāv aizdomas par ļaunprātīgu dedzināšanu, apzinātu aizdedzināšanu, saistībā ar lielajiem ugunsgrēkiem gan Grieķijā, gan Sicīlijā.
Ir ļoti svarīgi, lai pēc kaitējuma, kas radies jebkāda ļaunprātīgas dedzināšanas incidenta dēļ, kad tiek bojātas vai iznīcinātas aizsargātas dabas vērtības, nevarētu mainīt šādu teritoriju oficiālo statusu.
Ja iestādes ir iespējams apiet, apzināti nometot izsmēķi, un ja šādā veidā var iegūt atļaujas, piemēram, būvatļaujas, kas atteiktas vides aizsardzības iemeslu dēļ, tad drīz vien visa Eiropa būs liesmās.
Eiropas Savienībai un tās dalībvalstīm ir jāpievērš īpaša uzmanība šādu iznīcināto teritoriju pienācīgai atjaunošanai un pārstrukturēšanai.
Visbeidzot, es vēlētos vērst uzmanību uz kādu mazu trūkumu, kas diemžēl radies administratīvu iemeslu dēļ.
Lai gan pirms agrīnās palīdzības sniegšanas katastrofu seku novēršanas līdzekļus no Savienības bija iespējams saņemt ātri, pat divu mēnešu laikā, tagad tam ir nepieciešams gandrīz gads.
Es ceru, ka Savienība šo praksi izmainīs un palīdzību atkal būs iespējams piešķirt ātri.
Jāatceras, ka dot ātri nozīmē dot divtik.
rakstiski. - (DE) Dabas katastrofu biežums, apmēri, sarežģītums un ietekme pēdējo gadu laikā Eiropā ir būtiski pieaugusi.
2007. gada vasaru sabojāja plaši meža ugunsgrēki un nopietni plūdi, kas radīja ievērojamu materiālo un vides kaitējumu.
Šīs dabas katastrofas vēlreiz skaidri parādīja, ka pastāvošie valstu resursi drīz tiks izsmelti - gan finansiālā, gan tehniskā ziņā.
Tādēļ ir steidzami nepieciešams efektīvs ātrās reaģēšanas Eiropas civilās aizsardzības mehānisms, kas spēj labi darboties.
Šī iemesla dēļ es aicinu Eiropu efektīvi iesaistīties un lūdzu Komisiju veikt atbilstošus pasākumus.
Visi atceras plūdu katastrofas Centrāleiropā 1999., 2001. un 2005. gadā un postījumus, ko tie nodarīja Austrijā un tās kaimiņvalstīs.
Reaģējot uz tiem, tika izveidots ES dabas katastrofu seku novēršanas fonds.
Ir pienācis laiks šo fondu padarīt pēc iespējas elastīgāku un to pēc iespējas ātrāk mobilizēt.
Krīzes reaģēšanas mehānisma izveide palīdzēs ātri reaģēt arī plaša mēroga ārkārtas situācijās.
rakstiski. - (FR) Es atbalstu rezolūcijas priekšlikumā pausto viedokli un vēlos arī apliecināt savu solidaritāti ar Grieķijas tautu, ko skārusi šī katastrofa.
Eiropas Savienībai būtu Grieķijai pēc iespējas ātrāk jāsniedz atbilstoša palīdzība un nopietni jāuzlabo savas spējas un līdzekļi civilās aizsardzības un ārkārtas situāciju jomā.
Diemžēl laika apstākļi arī citās Eiropas valstīs šajā vasarā ir bijuši nežēlīgi.
Ciklons Dīns ar vēja ātrumu vairāk nekā 200 km/h bija viena no visspēcīgākajām viesuļvētrām, kas pēdējo 20 gadu laikā skāra Antiļu arku: tā radīja ievērojamu kaitējumu lauksaimniecības nozarei un elektrības un telekomunikāciju tīkliem Martinikā un Gvadelupā - divos no ES visattālākajiem reģioniem.
Es mudinu Eiropas Komisiju veikt pasākumus, kas nepieciešami, lai sniegtu atbalstu lauksaimniecības nozarei Martinikā un Gvadelupā, jo īpaši banānu un cukurniedru nozarē, pēc tam, kad to augļu plantācijas tika gandrīz pilnībā iznīcinātas, radot negatīvas sociālās, ekonomiskās un humānās sekas.
Ir svarīgi, lai jaunais Solidaritātes fonds un pastiprinātā EuropeAid programma stātos spēkā pēc iespējas ātrāk.
Labāka likumdošana Eiropas Savienībā - Labāks likumdošanas process 2005. gadā: subsidiaritātes un proporcionalitātes principu piemērošana - Normatīvās vides vienkāršošanas stratēģija - Tiesiski nesaistošu instrumentu (soft law) izmantošanas juridiskās un institucionālās sekas (debates)
Nākamais darba kārtības punkts ir kopīgas debates par šādiem ziņojumiem:
, Katalin Lévai, kas pārstāv Juridisko jautājumu komiteju, par labāku likumdošanu Eiropas Savienībā;
, Bert Doorn, kas pārstāv Juridisko jautājumu komiteju, par labāku likumdošanas procesu 2005. gadā: subsidiaritātes un proporcionalitātes principu piemērošana - 13. gada ziņojums;
, Giuseppe Gargani, kas pārstāv Juridisko jautājumu komiteju, par normatīvās vides vienkāršošanas stratēģiju;
, Manuel Medina Ortega, kas pārstāv Juridisko jautājumu komiteju, par tiesiski nesaistošu instrumentu (soft law) izmantošanas juridiskajām un institucionālajām sekām.
referente. - Priekšsēdētāja kungs, es vēlētos sākt ar pateicību visiem, kas ir devuši savu ieguldījumu mana ziņojuma tapšanā - esmu ļoti pateicīga par palīdzību.
Pēdējos gados Komisija arvien vairāk uztraucas par Kopienas tiesību aktu kvalitāti gan attiecībā uz skaidrību un pieejamību no vienas puses, gan uz to efektivitāti un pozitīvo ietekmi uz pilsoņiem un uzņēmējdarbību no otras puses.
Komisija parasti atsaucas uz tādiem mērķiem kā "labāka likumdošana” vai "labāks likumdošanas process”.
Faktiski, labākas likumdošanas mērķis ir gūt maksimālu labumu no modernas, racionālas un efektīvas likumdošanas ar minimālām izmaksām tā, lai visā Eiropas Savienībā varētu nodrošināt augstāko produktivitātes, izaugsmes un galu galā arī nodarbinātības līmeni.
Nav šaubu, ka godīga un konkurētspējīga tirgus, pilsoņu labklājības un efektīvas sabiedrības veselības un vides aizsardzības nodrošināšanas pamatā ir labāka likumdošana.
Tā ir svarīga Lisabonas Stratēģijas daļa, jo tā būtiski var uzlabot produktivitāti un nodarbinātību.
Labākas likumdošanas nodrošināšana ir kopīga atbildība.
Valstu valdības un parlamenti ES tiesību aktus transponē valstu tiesību aktos un bieži vien piemēro tos reģionālā un vietējā līmenī.
Pastāv risks, ka šajā ķēdē no koncepcijas līdz īstenošanai tiesību aktus varētu pakāpeniski "izpušķot”.
Tāpēc atbildība par labu likumdošanu ir kopīga atbildība.
Daudzas dalībvalstis pašlaik veic ietekmes novērtējumu, un dažas ir izstrādājušas pamatnostādnes.
Tomēr tikai salīdzinoši neliels skaits valstu sistemātiski veic tiesību aktu priekšlikumu ietekmes integrētu novērtējumu.
Likumdošana Eiropas līmenī ir palīdzējusi ievērojami samazināt birokrātiju.
Viena kopīga norma, kas piemērojama visās dalībvalstīs, ir daudz vienkāršāks un iedarbīgāks līdzeklis nekā sarežģīts atšķirīgu normu kopums valsts un reģionālā līmenī.
Eiropas tiesību akti ir pierādījuši savu efektivitāti tādu šķēršļu likvidēšanā, kas apdraud konkurenci un rada pretrunas starp valstu noteikumiem, tādējādi vienkāršošanas programma var radīt jūtamu ekonomisku labumu ne tikai samazinot administratīvo slogu.
Dalībvalstu pieredze rāda, ka valsts iestādes var daudz darīt, lai samazinātu tiesību aktu uzlikto nepamatoto administratīvo slogu.
Saskaņā ar Komisijas teikto, šāda darbība ES ekonomikas IKP palielinātu par apmēram 1,5 % un apmēram 150 miljardus eiro izlaistu apgrozībā investīcijām.
Savā ziņojumā es atbalstīju mērķi nodrošināt, lai normatīvā vide būtu nepieciešama, vienkārša un efektīva.
Tomēr no otras puses, jāuzsver, ka šādam procesam jābūt pilnībā pārredzamam un jābalstās uz pilnīgu Eiropas Parlamenta līdzdalību pārbaudēs un uz plašām un atvērtām konsultācijām no ekspertiem un visām attiecīgajām ieinteresētajām pusēm - ne tikai valdības vai uzņēmējdarbības pārstāvjiem, bet arī un īpaši no nevalstisko organizāciju pārstāvjiem.
Turklāt, es vēlētos ierosināt izveidot Ietekmes novērtēšanas komisiju.
Ir ļoti svarīgi, lai šī komisija, kura sniegs konsultācijas un atbalstu ietekmes novērtēšanas kultūras izveidē Komisijā, strādātu neatkarīgi no nodaļām, kuras iesaistītas politikas veidošanā.
Tomēr, tas nebūt nenozīmē, ka ietekmes novērtējumi būtu jāveic ārējiem ekspertiem, kas nepieder pie attiecīgās iestādes.
Tāpat ir nepieciešams, lai Ietekmes novērtēšanas komisija palīdzētu izstrādāt visiem ietekmes novērtējumiem vienotu metodiku.
Turklāt, es ierosinu ietekmes novērtēšanas procedūrā ieviest īpašu pasākumu - tā saucamo "salīdzinošo sociālo novērtējumu”.
Šis pasākums īpaši būtu vērsts uz jutīgajām mērķa grupām, piemēram, uz cilvēkiem no nelabvēlīgām ģimenēm, sievietēm, etniskajām minoritātēm, vecākiem, kas audzina bērnus, cilvēkiem gados, hroniski slimiem cilvēkiem un invalīdiem.
Rezumējumā, es vēlētos uzsvērt, ka labākas likumdošanas mērķis ir vienkāršāka, skaidrāka un pilsoņiem draudzīgāka likumdošana, kas ietver nepārtrauktu ietekmes izvērtēšanu, īpaši koncentrējoties uz tām viegli ievainojamām grupām, kas sevi nespēj aizsargāt.
Skaidrība, pārredzamība, vienkāršība un birokrātijas samazināšana, iespējams, ir mana ziņojuma galvenie elementi.
Priekšsēdētāja kungs, es vēlētos turpināt K. Lévai lielisko argumentāciju.
Ir labi, ka mēs Parlamentā veltām laiku tam, lai vismaz reizi gadā apsvērtu likumdošanas un tiesību aktu kvalitāti.
Mūsu tiesību akti un likumdošana ir Eiropas Savienības vizītkarte.
Tie veido tiesisko regulējumu, saskaņā ar kuru mūsu pilsoņi strādā un dzīvo un saskaņā ar kuru ir jāstrādā uzņēmumiem.
Tas nozīmē, ka mums ir jāvelta liela uzmanība to kvalitātei.
Kā izskatās tagad?
Virziens ir pareizais.
Komisija ir sākusi īstenot vairākas iniciatīvas.
Ir izveidota Ietekmes novērtējuma padome, un tā veic daudz laba darba.
Taču ar to nepietiek.
Esmu jau to vairākkārt teicis arī agrāk: mums ir vajadzīga lielāka pārredzamība, un es vēlreiz norādu, ka ir vajadzīga ārējo ekspertu padome, kas vērtētu, vai Komisijas ietekmes novērtējumi ir izstrādāti, izmantojot pareizo metodoloģiju.
Mums ir nepieciešama kontrole, nevis birokrātija.
Frassoni kundze vienmēr gaužas: "Jūs gribat vairāk birokrātijas”, bet es vispār negribu nekādu birokrātiju.
Es tikai vēlos, lai būtu lielāka pārredzamība, un domāju, ka ikviens pārredzamības veids ir viena no pārvaldības labajām īpašībām.
Papildu priekšrocība ir tā, ka tad, kad ietekmes novērtējumus veic par grozījumiem pašā Parlamentā - un jāsaka, ka tie joprojām nav pārāk veiksmīgi -, mēs tos varētu nodot šāda veida neatkarīgai struktūrai, nevis Komisijas Ietekmes novērtējuma padomei.
Tas, ka ir jābūt ekspertu padomei attiecībā uz problēmu, kas saistīta ar administratīvo slogu, ir svarīgs solis pareizajā virzienā.
Tās ir ļoti pozitīvas izmaiņas, kurām būs noteikta loma birokrātijas jomā.
Protams, ir ļoti svarīgi, kas būs šajā padomē.
Tā, protams, nedrīkst kļūt par procesiju - tā nedrīkst būt kaut kāds pseido-parlamenta paveids, bet tai jābūt ekspertu komitejai: tādēļ tajā nedrīkst būt ekonomikas līderu, valsts ierēdņu vai politiķu, bet tajā jābūt parastiem profesionāļiem, kuri zina, kas ir ietekmes novērtējums, kuri zina, kas ir birokrātija, un kuriem ir pietiekami daudz pieredzes šajā jomā savu valstu kontekstā.
Komisija ir noteikusi precīzu mērķi: līdz 2012. gadam administratīvie slogi jāsamazina par 25 %.
Tas ir ļoti labi, bet tam, protams, jābūt neto mērķim.
Tas nozīmē, ka no šī brīža ir faktiski jāpanāk 25 % samazinājums un ka aprēķinā jāiekļauj un no rezultāta jāatņem jauni administratīvie slogi, citādi tā būs tikai laika šķiešana.
Es vēlētos uzsvērt vēl vienu aspektu, kam nepieciešama īpaša Komisijas uzmanība.
Tagad mēs apspriežam administratīvo slogu samazināšanu, bet nākotnē mums būs jāstrādā arī pie atbilstības nodrošināšanas izmaksu samazināšanas.
Atbilstības nodrošināšanas izmaksas ir izmaksas, kas uzņēmumiem un pilsoņiem rodas, lai nodrošinātu atbilstību tiesību aktiem, un tās ir ārkārtīgi augstas.
Apspriežot tiesību aktu izmaksas, mums ir jāņem vērā arī atbilstības nodrošināšanas izmaksas, kuras pašlaik tiek ignorētas.
referents. - (IT) Priekšsēdētāja kungs, dāmas un kungi, 2006. gada novembrī Komisija pieņēma darba dokumentu -sākotnējo ziņojumu - par progresu, kas panākts attiecībā uz normatīvās vides vienkāršošanas stratēģiju, ar kuru tika turpināts darbs, ko iesāka ar kādu citu paziņojumu 2005. gada oktobrī.
Tas ir svarīgs notikums, kas, kā B. Doorn kungs jau pareizi teica, turpina procesu, ko mēs paši ierosinājām, lai panāktu vienkāršošanu, kura būtu līdzvērtīga pārskatāmībai un būtu pārredzama un saprotama likumdošanas metode.
Darba dokumentu apstiprināja Juridisko jautājumu komiteja, kas izvērtēja panākto progresu attiecībā uz vienkāršošanas programmu, kura, kā jau teicu, tika ieviesta 2005. gadā.
Konkrētāk, programma paredzēs 43 pārstrādātus tiesību aktus, un es vēlētos Parlamentu iepazīstināt ar šādiem skaitļiem: 12 kodifikācijas, 8 atcelti tiesību akti un vēl 46 pasākumi, kas attiecas uz būtisku vienkāršošanu.
Papildus tam vēl vienā īstenojamā programmā, kas ir veltīta tieši kodifikācijām, ir iekļautas 500 jaunas likumdošanas iniciatīvas, no kurām apmēram 200 tikai 2007. gadā vien.
Tagad es vēlētos sīkāk aplūkot dažus aspektus, protams, ļoti īsi, kas ir mana ziņojuma kodols, lai Parlamentu informētu par pašreizējo situāciju, kā arī par Juridisko jautājumu komitejas vispārējiem apsvērumiem kopumā.
Man ir trīs konkrēti ierosinājumi Komisijai.
Es uzskatu, ka ir svarīgi pilnīgi skaidri norādīt, ka ir nepieciešams, pirmkārt, vienkāršošanas iniciatīvas turpmāk sistemātiski iekļaut konkrētā likumdošanas un darba programmas daļā; otrkārt, tajā norādīt, kādu prioritāti tā paredz piešķirt katrai atsevišķai vienkāršošanas iniciatīvai; un, treškārt, nepieļaut, ka nekontrolēti palielinās to dokumentu skaits, kuros ietverti vienkāršošanas iniciatīvu saraksti, lai būtu pēc iespējas skaidrāks atskaites punkts.
Es tāpēc vēlos vēlreiz uzsvērt, ka Komisijai attiecībā uz vienkāršošanas mērķiem, kurus tā izvirzījusi, jāievēro arī konsekvence.
Tāpat, tiesību aktu pārstrādāšanai reizi par visām reizēm ir jākļūst par likumdošanas standarta metodi.
Kopumā kā priekšsēdētājs komitejai, kurai, pieder mūsu kolēģi K. Lévai, B Doorn un M. Medina, es uzskatu, ka varu teikt, ka šīs četras normatīvās iniciatīvas aptver visu pastāvošo situāciju un ka Komisijai ir pienākums tās apsvērt.
Tādējādi vienmēr būs iespējams strādāt ar visu normatīvo tekstu kopumā, pat ja ir atsevišķi grozījumi, un būs skaidra norāde par jaunajām daļām un par tām, kuras paliks nemainītas.
Tas ir Parlamentam ļoti svarīgs projekta teksts, jo tas Kopienas tiesību aktus padarītu lasāmākus un pārredzamākus, un tas ir tieši tas, ko visi vēlas.
Komisijas darba dokumentā ir ierosināts izmantot tās priekšlikumu sākotnējos kopsavilkumus, lai labāk izskaidrotu vienkāršošanas mērķus.
Taču šī iniciatīva var arī samazināt efektivitāti: lai gan kopsavilkums ir attaisnojams tādam izklāstoša rakstura tekstam kā paziņojums, to pašu nevar teikt par normatīvu tekstu, kura sākotnējā kopsavilkumā var būt noteiktas neskaidrības.
Šim aspektam ir jāpievērš ļoti nopietna uzmanība.
Visbeidzot, ziņojuma mērķis ir uzsvērt spēcīgo labās gribas signālu saistībā ar Eiropas Parlamenta Reglamenta grozīšanu attiecībā uz uzlabojumiem un, konkrēti, kodifikācijas procedūras ieviešanu (80. pants) un jaunas ad hoc procedūras ieviešanu tiesību aktu pārstrādāšanai (80.a pants).
Tie ir jautājumi, kas Parlamentam ir jāapsver, es ceru, vienprātīgā garā un kopumā bez grozījumiem, lai Parlaments varētu jau rīt ziņot par šī svarīgā jautājuma apstiprināšanu.
Priekšsēdētāja kungs, mans ziņojums ir pretrunīgs, jo esmu izmantojis pretrunīgu izteicienu: "tiesiski nesaistošs instruments”.
Tiesību akti nav tiesiski nesaistoši, tie ir piespiedu instrumenti.
Lieta tāda, ka ES žargonā pastāv tendence izmantot šo izteicienu - "tiesiski nesaistoši instrumenti”.
Ko tas nozīmē?
Tas galvenokārt nozīmē Komisijas izstrādātus dokumentus: daži no tiem ir interpretējoši, citi ir īstenošanas tiesību akti, bet vēl citi ir tikai sagatavošanas dokumenti.
Problēma ir tāda, ka, ņemot vērā daudzās jurisdikcijās pastāvošās neskaidrības un zināšanu trūkumu par Kopienas tiesību aktu raksturu, tostarp arī pašā EK Tiesā, "tiesiski nesaistošiem instrumentiem” tiek piešķirts juridisks spēks.
Tas ir ES dalībvalstu un Eiropas Savienības juridisko pamatprincipu pārkāpums.
Pašlaik vienīgā leģitimitāte obligātu noteikumu pieņemšanai ar juridisku pamatu sakņojas tautu gribā gan valstu, gan ES līmenī, un tautu griba parasti tiek pausta caur pārstāvības struktūrām, piemēram, kā šajā gadījumā caur Eiropas Parlamentu, ko tiešās vēlēšanās ievēlējuši pilsoņi, vai Padomi, ko veido valdības, kuras ir atkarīgas no pilsoņiem attiecīgajās valstīs vai kuras tie ievēlējuši.
Nav šaubu, ka Komisijai kā Līgumu sargātājai ir ievērojama loma Eiropas tiesību aktu piemērošanā, taču tai tas ir jādara kopā ar likumdošanas struktūrām un tā nekādā ziņā nedrīkst pārņemt likumdošanas pilnvaras, ko Līgumi piešķīruši Parlamentam un Padomei.
Mūsu bažas Juridisko jautājumu komitejā ir tādas, ka, pirmkārt, mēs nevēlamies mazināt Komisijas iniciatīvas tiesības, mēs nevēlamies mazināt izpildvaras funkcijas, kas jāpilda Komisijai, mēs nevēlamies ierobežot attīstības iespējas, bet mēs uzskatām, ka ir svarīgi ieviest konceptuālu atšķirību starp abiem instrumentu veidiem un ka tad, kad Komisija uzskata, ka tai ir jāizmanto šāda veida rīcība, tai ir jāizveido sadarbība vismaz ar Parlamentu un katrā gadījumā ar Padomi, lai saistībā ar gatavošanos šādai rīcībai nerastos nepareizas interpretācijas vai cita veida iejaukšanās.
Tas, kas tiesību akti nekādā gadījumā nedrīkst būt, ir tas, ko dēvē par "atklāto koordinācijas metodi”.
Atklātā koordinācijas metode var būt ārkārtīgi efektīvs instruments Līguma mērķu sasniegšanai, bet pienākumus tas var radīt tikai pusēm, kas tajā piedalās.
To varētu pielīdzināt līgumiem starp pusēm, piemēram, starp sociālajiem dalībniekiem.
Tādā pašā veidā kā, piemēram, vienošanās starp arodbiedrībām un uzņēmumiem var būt saistoša iesaistītajām pusēm, atklāto koordinācijas metodi var izmantot, lai izstrādātu šāda veida līgumu, bet tā ir pakļauta Kopienas tiesību aktiem un tā tos nekad nevar aizstāt, un Eiropas Savienībai kā kopienai, kuras pamatā ir tiesību akti, ir nepieciešama juridisku dokumentu pieņemšana.
Tādēļ mēs nevaram vienkārši teikt, ka "mēs vēlamies izmantot atklāto koordinācijas metodi”, jo tā ir efektīvs instruments ES mērķu sasniegšanai.
Tā nav efektīvs instruments, jo Eiropas Savienība var darboties tikai kā juridiska sistēma.
Eiropas Savienībai nav ne armijas, ne policijas, un tā ir darbojusies, pamatojoties uz to, ka dalībvalstis ir uzņēmušās noteiktu skaitu saistību, kuras pilda to iestādes un kuru izpildi pārrauga Komisija un EK Tiesa.
Taču atklātā sadarbības metode nav juridiska metode - tā nav juridiska metode vispārēju tiesību aktu izstrādei, un abas koncepcijas nedrīkst sajaukt.
Kā Gargani kungs jau teica, Juridisko jautājumu komiteja ir nobažījusies par šo pret tiesību aktiem vērsto tendenci Eiropas Savienībā.
Eiropas Parlaments vēlas kopā ar Komisiju strādāt saistībā ar tās mērķu sasniegšanu, tās izpildvaras funkciju pildīšanu un tās funkcijām juridisko tekstu izstrādes jomā.
Taču tas nevar un nedrīkst atbalstīt tādu metožu izmantošanu, kas ir pretrunā tiesiskuma attīstībai, ES kā juridiskas struktūras veidošanas attīstībai, kas ir kopiena, kurai ir nepieciešama skaidra noteikumu hierarhija: Līgumu kopums - ko es, neraugoties ne uz ko, joprojām saucu par konstitucionālu -, kas nosaka galvenos juridiskos principus, un ES tiesību akti, kas aptver jomas, kurās ES ir jāīsteno sava loma, vienlaikus pilnīgi dabīgi ievērojot proporcionalitātes un subsidiaritātes principus, bet saglabājot Savienības kompetences un nosakot īstenojamo normatīvo rīcību, taču izpildei paturot tādus instrumentus kā šī atklātā koordinācijas metode vai jebkurš cits instruments, par ko Komisija uzskata, ka tas jāpieņem, lai sasniegtu ES mērķus.
(Aplausi)
Komisijas priekšsēdētāja vietnieks. - (DE) Priekšsēdētāja kungs, dāmas un kungi, labāka likumdošana ir ļoti politisks projekts.
Pēdējās lielākajās debatēs par šo jautājumu, kuras Parlamentā notika pagājušā gada aprīlī, es uzsvēru, ka mēs vēlamies sasniegt divus mērķus: pirmkārt, mēs vēlamies palielināt pilsoņu uzticību visai Eiropas integrācijas sistēmai un, otrkārt, mums ir jāizveido skaidri un uzticami parametri Eiropas ekonomikai, lai nodrošinātu darbavietas un izaugsmi.
Kopš tā laika mēs esam sasnieguši ievērojamu progresu.
Aptaujas liecina, ka sabiedrības atbalsts Eiropas integrācijai ir augstāks, nekā tas bijis ilgu laiku, mūsu ekonomikas stāvoklis ir uzlabojies un izskatās cerīgi, un mums ir plaša vienprātība par nepieciešamību turpināt iesākto ceļu, pamatojoties uz mūsu izaugsmes un nodarbinātības partnerību.
Labākai likumdošanai kā daļai no šīs darbavietu un izaugsmes politikas ir svarīga nozīme.
Lai gan vispārējā politiskā situācija pašlaik ir ļoti izdevīga, mēs pašlaik nedrīkstam mazināt savus centienus - tieši otrādi, mums ir jāizmanto pastāvošais impulss.
Galu galā noskaņojums var tikpat ātri izmainīties, un mēs sevi maldinātu, ja uzskatītu, ka Eiropas Savienības tēls jau ir būtiski izmainījies.
Cilvēkiem joprojām dziļi prātā ir iesēdies uzskats, ka viss, kas nāk no Eiropas, ir nesvarīgs, pārspīlēts un centralizēts.
Nav šaubu, ka šāds apgalvojums ir pārspīlēts, taču ir svarīgi atzīt, ka tāds ir Eiropas sabiedrības priekšstats.
Mums tāpēc ir jāturpina smagi strādāt, lai šo uzskatu izmainītu.
Mēs vēlamies panākt tādu Eiropu, kura dod rezultātus.
Mēs vēlamies tādu Eiropu, kura rada drošību, labklājību un vides aizsardzību visās dzīves jomās.
Tas jāpauž visos mūsu praktiskajos lēmumos ikvienā politikas jomā - gan tiesību aktos par ķīmiskām vielām, gan farmācijas nozarē, gan informācijas tehnoloģiju jomā, gan lauksaimniecībā.
Nesaprotiet nepareizi: labāka likumdošana nav tēla uzlabošanas kampaņa.
Mēs esam pilnībā izmainījuši mūsu politikas stilu un veidu, kādā mēs sagatavojam un pārskatām tiesību aktus.
Es atkārtoju: labāku likumdošanu nedrīkst aplūkot izolēti, bet tā jāuzskata par daļu no kopējās stratēģijas kā pilnīgi jauns Eiropas politikas virziens.
Arī agrāk tika īstenoti līdzīgi centieni, taču projektam, ko mēs apspriežam šodien, ir divas ļoti īpašas iezīmes: tā apjoms un tā ilgtspējība.
Agrāk mēs galveno uzmanību pievērsām ad hoc korekcijām.
Taču tagad mēs esam paplašinājusi jēdziena "labāka likumdošana” apjomu, lai tajā iekļautu visu Eiropas likumdošanas procesu, sākot no tiesību akta nepieciešamības novērtēšanas ar striktām subsidiaritātes pārbaudēm līdz plašām apspriedēm ar ieinteresēto personu grupām un ekonomikas, sociālās un vides politikas ietekmes novērtējumam, līdz pat jautājumam par Kopienas tiesību aktu vislabāko iespējamo piemērošanu un īstenošanu.
Tomēr labāka likumdošana attiecas ne tikai uz jaunām iniciatīvām - mēs pašlaik arī pārskatām visu pastāvošo acquis, lai noteiktu, ko un kā vienkāršot un atjaunināt.
Otrs jaunais aspekts ir ilgtspējība, ko mēs cenšamies nodrošināt ar šo pieeju.
Tā nav vienreiz īstenojama kampaņa - kā daži referenti jau teica, tas ir dziļš un tālejošs process, kas tiek konsekventi īstenots.
Visas iniciatīvas, kas ir iesniegtas, bet ko likumdevējs nav pieņēmis, tiks regulāri pārskatītas un, ja vajadzīgs, atsauktas.
Viena šāda pārskatīšana pašlaik notiek attiecībā uz 2008. gada darba programmu.
Mūsu vienkāršošanas programma tiks turpināta arī 2007. un 2008. gadā, un mēs šajā sakarā nāksim klajā ar vairākām jaunām iniciatīvām.
Rezultāts būs visu Eiropas Savienības likumdošanas jomu pakāpeniska aptveršana.
Mēs izmantojam visas mūsu rīcībā esošās metodes, ko Gargani kungs izklāstīja un atbalstīja savā ziņojumā.
Puse no vienkāršošanas programmā paredzētajām iniciatīvām jau ir veiksmīgi pabeigtas, un mēs šo darbu intensīvi turpināsim līdz 2009. gadam.
Tas radīs tiešas un uzskatāmas priekšrocības uzņēmumiem, valsts iestādēm un indivīdiem.
Mūsu mērķis ir sasniegt situāciju, kurā mūsu tiesību akti visos gadījumos ir skaidri, saprotami un ērti lietotājiem un kurā tajos tiek ņemts vērā arī tehnoloģiskais progress.
Kvalitātes kontroles un ietekmes novērtējuma vajadzībām mēs esam izveidojuši Ietekmes novērtējuma padomi, kas strādā neatkarīgi no attiecīgajiem Komisijas dienestiem un jau tagad sniedz ļoti pozitīvu ieguldījumu.
Esmu ļoti pateicīgs Lévai kundzei par plašo atbalstu, ko viņa šai struktūrai izteica savā ziņojumā.
Taču es vēlētos jums ļoti skaidri norādīt, ka mēs esam iecerējuši šo sistēmu nākamajā gadā pārskatīt un ka mēs, pamatojoties uz šo pārskatīšanu, veiksim atbilstošus pasākumus, ja tas būs vajadzīgs.
Es to vēlētos uzsvērt, ņemot vērā svarīgos aspektus, uz kuriem norādīja Doorn kungs.
Viena no šī gada galvenajām prioritātēm ir samazināt administratīvos slogus, kas uzņēmumiem rodas ES noteikumu dēļ.
Šim nolūkam mēs jau esam nākuši klajā ar 10 "fast track pasākumiem”, un, pateicoties Eiropas Parlamenta savlaicīgajam atbalstam, divi no tiem jau ir sekmīgi īstenoti.
Sekos arī turpmāki priekšlikumi.
Pašlaik mēs ieviešam pastāvošo slogu visaptverošo uzraudzību - šī uzraudzība notiek 10 galvenajās ekonomikas nozarēs, kas faktiski aptver 85 % no visas Eiropas ekonomikas.
Tas mums ļaus noteikt sloga samazināšanas potenciālu.
Mērķis, kā jau iepriekš tika teikts, ir līdz 2012. gadam šīs izmaksas samazināt par 25 %.
Es pilnībā atbalstu to, ko teica Doorn kungs.
Protams, ir svarīgi nodrošināt, lai, samazinot slogu vienā jomā, likumdošana neradītu citus slogus kaut kur citur.
Tas ir ļoti svarīgs aspekts, un es esmu ļoti pateicīgs Parlamentam par uzmanības pievēršanu šim jautājumam.
Es ceru, ka dalībvalstis līdz šī gada beigām izvirzīs tālejošus mērķus, jo šis projekts var būt sekmīgs tikai tad, ja to kopīgi īsteno Eiropas un valstu līmenī.
Protams, ieinteresēto personu grupām šajā projektā ir liela loma, un mums ir vajadzīgs to atbalsts.
Tādēļ tiks izveidota augsta līmeņa neatkarīga ekspertu padome, kura pārstāvēs mazos un vidējos uzņēmumus, patērētājus un vides organizācijas un kuras uzdevums būs sniegt Komisijai padomus par potenciālajiem sloga samazināšanas pasākumiem.
Komisija, tāpat kā es, ir ārkārtīgi pateicīga Eiropas Parlamentam par tā plašo atbalstu, kas pausts ziņojumos, kurus mēs šodien apspriežam.
Komisija sevišķi atzinīgi vērtē to, ka Lévai kundzes ziņojumā Padome un Parlaments tiek mudināti veikt sistemātiskus ietekmes novērtējumus par tiem ierosinātajiem grozījumiem, kuriem ir potenciāla nopietna ietekme.
Mēs jau par to vienojāmies 2005. gada novembrī saistībā ar kopējām iestāžu pieejām.
Komisija vēlas lūgt Padomi un Parlamentu apstiprināt Doorn kunga priekšlikumu un arī pielāgot savas darba metodes, tā lai noteiktus uzdevumus, kas attiecas uz likumdošanas vienkāršošanu, varētu paveikt ātri.
Mums galu galā nav nekāda labuma, ja projekts paliek procesā.
Attiecībā uz dažādajiem instrumentiem, kas Medina Ortega kunga ziņojumā apkopoti kā "tiesiski nesaistoši instrumenti”, Komisija vēlas uzsvērt, ka klasiskie tiesību akti ne vienmēr ir vispiemērotākais risinājums.
Es vēlētos vēlreiz uzsvērt attiecīgo principu: tiesību akti jāpieņem tikai tad, kad tas ir absolūti nepieciešams.
Mums ir citi instrumenti, kuru piemērošanu nepārprotami regulē Kopienas Līgumi, kā arī tie, kuri kalpo tikai tam, lai sagatavotu ceļu nākotnē pieņemamiem tiesību aktiem.
Visas Komisijas vārdā es jums patiešām varu apliecināt, ka visos instrumentos, ko mēs piemērojam, mēs pilnībā ievērojam Parlamenta tiesības un Parlamentu pilnībā informēsim, ievērojot abpusējas cieņas attiecības starp mūsu iestādēm.
Ļaujiet man atkārtot to, ko priekšsēdētājs H. M. Barroso Parlamentā pagājušā gada aprīlī norādīja kā pamatprincipu.
Eiropas tiesību akti tiešām ir vienīgā un izšķirošā Eiropas Savienības iezīme, jo mēs esam juridiska kopiena.
Eiropas integrācijas pamatā ir tiesību akti.
Tikai tiesību akti var nodrošināt brīvības, ko Eiropas iedzīvotāji var šodien izmantot, un tikai tiesību akti ekonomikai var nodrošināt uzticamus un taisnīgus parametrus.
Eiropas pilsoņiem ir tiesības ne vien uz labāku likumdošanu, bet uz vislabāko cilvēciski iespējamo likumdošanu.
Ekonomikas un monetārās komitejas atzinuma sagatavotājs. - Priekšsēdētājas kundze, vispirms es vēlētos pateikties referentei par labāku likumdošanu Eiropas Savienībā, Katalin Levai, un Juridiskajai komitejai par to, ka tika pieņemti vairāki manas komitejas izstrādāti priekšlikumi - mēs to spējam novērtēt.
Šī ir joma, kurā ir ļoti viegli vienoties par kopīgu mērķi.
Tomēr, ne par to ir šī diskusija: tā ir par to, kā sasniegt rezultātus.
Ir jāuzsver Komisijas loma šajā procesā.
Ekonomikas un monetārā komiteja Komisijai ir ierosinājusi veikt ikgadēju apsekojumu par rezultātiem, kas sasniegti administratīvā sloga samazināšanā par 25 % līdz 2012. gadam.
Komisijas loma ir nozīmīga arī, dodot iespēju pieņemt lēmumus, apspriežot tiesību aktus vai, piemēram, pašregulēšanos vai savstarpējo atzīšanu, nodrošinot, ka mums ir šādi tiesību akti, un atsaucot tiesību aktus, kas nav savienojami ar Lisabonas procesu - to Komisija arī jau ir darījusi.
Mēs vēlētos, lai Komisija Lamfalisī procesu uztver kā labu pieredzi, kas atbilstoši reālajai situācijai atvērusi jaunus finanšu tirgus.
Tomēr, mēs vēlētos arī uzsvērt pašas Komisijas atbildību tās tiešajās attiecībās ar pilsoņiem par vienkāršošanas un labākas likumdošanas nodrošināšanu attiecībā uz pētniecības finansējumu, grantiem, valsts atbalstu, dažāda veida subsīdijām un iepirkumiem.
Komisijai šajā jomā ir jāspēlē pašai sava loma.
Mēs arī ceram, ka Komisija atgriezīsies pie idejas piešķirt pilsoņiem tiesības rīkoties situācijās, kad dalībvalstis kļūst pārāk birokrātiskas.
Ir svarīgi, ka aizvien pieaugošajai birokrātijai visās mūsu vietējās un valsts iestādēs, un kāds varētu teikt, ka arī Eiropas Savienības institūcijās, ir kāds pretsvars.
Viens veids, kā to panākt, ir piešķirt pilsoņiem tiesības rīkoties.
Priekšsēdētājas kundze, normatīvā vide, kurā uzņēmumi veic savu darbību, nosaka to konkurētspēju, ilgtspējīgu attīstību un nodarbinātības rezultātus tādā ziņā kā jaunu un labāku darbavietu izveide.
Kā es jau teicu Nodarbinātības un sociālo lietu komitejā, mēs, protams, atbalstam to, ka tiek izskausti lieki tiesību akti, bet mums ir jānodrošina, lai tiesību akti, ko mēs izskaužam, tiešām ir lieki.
Kā Ekonomikas un sociālo lietu komitejas loceklis es uzskatu, ka atbilde būs atkarīga no tā, vai darbavietu kvalitāte Eiropā pasliktinās vai uzlabojas.
Es labāku likumdošanu atbalstu tikai tad, ja nolūks ir tiesību aktus padarīt pārredzamākus un elastīgākus, nevis tad, ja tas patiesībā nozīmē regulējuma atcelšanu.
Svarīgi ir tas, lai to darītu, nekaitējot darba ņēmēju veselībai un drošībai.
Paredzēto 25 % samazināšanas mērķi tomēr var apšaubīt, jo tas tika noteikts uz labu laimi.
Ja noteikti tiesību akti ir lieki, tad mums nevajadzētu apstāties pie 25 %.
Taču kopumā es pilnībā piekrītu šī pasākuma mērķim un atzīstu, ka ES liekie administratīvie slogi mazina ES tiesību aktu efektivitāti un uzticamību.
Es vēlētos aicināt Komisiju arī plašāk izmantot sociālo dialogu, kas ir svarīgs līdzeklis, ar kuru var sasniegt labākas likumdošanas mērķi.
Reģionālās attīstības komitejas atzinuma sagatavotājs. - Priekšsēdētājas kundze, es runāšu tieši par Katalin Levai ziņojumu.
Apsveicu viņu un Juridisko komiteju ar izcilību un pateicos par to, ka viņi savā atzinumā ir iekļāvuši tik daudz no mūsu atzinuma gara un burta.
Lai gan galīgā atbildība par atbilstību Kopienas tiesību aktiem ir dalībvalstīm, faktiskā prasību ievērošana lielā mērā ir uzticēta citiem dienestiem, tādiem kā reģionālās un vietējās varas iestādes un specializētās aģentūras.
Tas varētu nozīmēt to, ka tās nodrošina savu un/vai citu iestāžu atbilstību gan regulām, gan direktīvām.
Turklāt, kas attiecas uz noteiktām direktīvām, konstitucionālie reģioni spēlē noteiktu lomu to transponēšanas procesā.
Reģionālās attīstības komiteja vēlas uzsvērt plašu konsultāciju nozīmību visos likumdošanas procesa etapos, tostarp ietekmes novērtējumu sagatavošanā, lai tiktu ņemtas vērā arī valstu, reģionālās un vietējās atšķirības.
Mēs uzsveram arī informācijas izplatīšanas nozīmību.
Mēs īpaši aicinām nodrošināt ieteikumus attiecībā uz direktīvu transponēšanu un uz ieviešanas pamatnostādņu sagatavošanu saistībā ar regulām.
Konkurences ģenerāldirektorāta izstrādātā Rokasgrāmata par valsts atbalstu ir iepriekš minētā paraugs.
Mēs arī aicinām tiesību aktos lietot skaidru un saprotamu valodu un nodrošināt korelācijas tabulas direktīvu transponēšanas procesā, lai tiktu samazināts birokrātijas risks.
Tā kā šie un citi pasākumi ziņojumā ir atbalstīti (tie patiesi ir atbalstīti visos četros ziņojumos), mēs esam pārliecināti, ka mums ir daudz darāmā, lai ES sasniegtu labāku likumdošanu.
Iekšējā tirgus un patērētāju aizsardzības komitejas atzinuma sagatavotājs. - (DE) Priekšsēdētāja kundze, dāmas un kungi, ļaujiet man sākt ar atvainošanos.
Es nezināju, ka iepriekšējais runātājs nav ieradies un ka uzstāšanās laiks ir mainīts.
Paldies, ka ļāvāt man runāt tagad.
Es biju referents, kas sagatavoja Iekšējā tirgus un patērētāju aizsardzības komitejas atzinumu, un pēc padziļinātām debatēm komiteja šo nostāju vienprātīgi pieņēma.
Es vēlētos, pirmkārt, norādīt, ka mūsu komitejā bija vienprātība, ka tiesiski nesaistoši instrumenti - vai vienalga, kā mēs vēlētos nosaukt šos pasākumus, kurus pašlaik arvien biežāk piemēro ne vien Eiropas likumdošanā, bet arī dalībvalstu tiesību aktos - ir kļuvuši par ļoti parastu praksi, kas dod iespēju elastīgi un tātad ātri reaģēt uz jaunām izmaiņām, tādēļ tos nevajadzētu kritizēt per se.
Starp mums arī bija zināmā vienprātība par to, ka Komisija - atgriežoties Eiropas līmenī - tiesiski nesaistošus instrumentus atsevišķos gadījumos izmanto kā līdzekli, ar kuru apiet likumdevēja līdzdalības iespējas, ko paredz tiesību akti.
Tā, mūsuprāt, ir ievērojama problēma attiecībā uz tiesiski nesaistošiem instrumentiem.
Mēs apspriedām arī to apstākli, ka Parlaments vienā gadījumā apstiprināja sūdzību pret Komisiju, jo mēs noskaidrojām, ka patiešām bija pieļauta šāda apiešana.
Mēs uzskatām, ka likumdevējs šodien ar tiesiski nesaistošiem instrumentiem saskaras tik daudzos un dažādos veidos, ka mums ir vienmēr jāievēro skaidrs nošķīrums starp to, kas parādās kā zaļā grāmata - citiem vārdiem, ir paredzēts tikai kā sagatavošanās turpmākiem tiesību aktiem -, no vienas puses, un to, kas tiešām ir nepieciešams elastīgai likumdošanai saistībā ar tiesiski nesaistošiem instrumentiem, no otras.
Kā Iekšējā tirgus un patērētāju aizsardzības komitejas locekļi mēs nenosakām nekādu normatīvo, tiešo ietekmi šādām zaļām un baltām grāmatām, bet mēs uzskatām, ka tad, kad tiek pieņemti jauni tiesību akti, arī likumdevējam vienmēr ir jāpieņem jauns lēmums.
Debatēs galu galā uzmanība tiek pievērsta ne vien tiesiski nesaistošiem instrumentiem, bet arī citiem kritērijiem labākai likumdošanai, un es uzskatu, ka nav šaubu, ka daudzās jomās mēs neesam sasnieguši tik lielu progresu, kā pilsoņi pašlaik domā pēc informācijas plašsaziņas līdzekļos, un tādēļ visām iesaistītajām iestādēm - Parlamentam, Padomei un Komisijai - ir pienākums veicināt progresu šajā jomā.
PSE Grupas vārdā. - Priekšsēdētājas kundze, es vēlos sākt ar trim paziņojumiem šīs diskusijas konteksta noteikљanai.
Pirmkārt, mēs nedrīkstam aizmirst, ka tas, kas vienam cilvēkam ir birokrātija, kādam citam ir vissvarīgākais tiesību akts.
Otrkārt, kā iepriekš ir minējis komisārs Günter Verheugen, mēs nedrīkstam aizmirst, ka 50 % administratīvā sloga attiecībā uz ES tiesību aktiem uzliek pašas dalībvalstis.
Visbeidzot, vissvarīgākais ir tas, ka Eiropas Savienība pati par sevi ir vienkāršošanas process, jo viens normu kopums 27 atsevišķu vietā mums ir ļāvis ļoti lielā mērā samazināt uzņēmējdarbības izmaksas salīdzinājumā ar to, kāda bija dzīve pirms daudzu Eiropas Savienības tiesību aktu pieņemšanas.
Tas nozīmē, ka tiesību aktiem ir jābūt skaidriem, viegli saprotamiem un īstenojamiem, un tādiem, ko viegli piemērot dažādiem apstākļiem.
Līdz šim tā ne vienmēr ir bijis, un reizēm bija jābrīnās, kāpēc vispārējie centieni izstrādāt un īstenot kādu tiesību aktu bija lielāki nekā šī tiesību akta sniegtais ieguvums.
Tādēļ es atbalstu to, ko Komisija cenšas izdarīt, tiecoties pēc labākas likumdošanas un vienkāršošanas un īpaši pēc Ietekmes novērtēšanas komisijas izveidošanas.
Ir svarīgi, lai visas institūcijas šajā procesā spēlētu savu lomu.
Parlamentam vai Padomei ir ļoti labi spriedelēt par labāku likumdošanu līdz brīdim, kad nonākot pie grozījumiem, mēs paši redzam šo grozījumu ietekmi.
Parlamentam ir arī pienākums apskatīt un padziļināti analizēt esošos tiesību aktus, lai redzētu, vai tiem ir bijis vēlamais efekts.
Mēs mēnešiem ilgi mokāmies ar to vai citu grozījumu, bet bieži nepapūlamies noskaidrot, vai attiecīgais tiesību akts ir devis vēlamo efektu.
Tādēļ es ceru, ka mēs kā Parlaments varētu palielināt savus centienus piedalīties šajā procesā.
- (NL) Priekšsēdētājs kundze, arī es vēlētos sākt, izsakot visiem referentiem pateicību par viņu ārkārtīgi interesantajiem ziņojumiem.
Ir ļoti svarīgi, ka Parlaments šim jautājumam pievērš lielu uzmanību, un es pilnīgi piekrītu Komisijas viedoklim, ka daudziem pilsoņiem Eiropā ir priekšstats, ka visi sliktie tiesību akti nāk no Briseles.
Valstu parlamentu deputāti pārāk bieži apgalvo, ka tie neko nevar padarīt, ka Brisele tiem kaut ko uzspiež.
Mums ir jādara viss iespējamais, lai šādu priekšstatu apgāztu pēc iespējas ātrāk.
Šī ir pirmā reize, kad es runāju par jautājumu, kas ir Juridisko jautājumu komitejas kompetencē, un šajās debatēs es pirmkārt runāju tāpēc, ka šis jautājums mani ļoti interesē.
Es pats esmu Budžeta komitejas un Budžeta kontroles komitejas loceklis.
Pagājušajā gadā mēs Budžeta komitejā apstiprinājām priekšlikumu, ko es biju sagatavojis, lai izveidotu struktūru, izmēģinājuma projektu, lai administratīvos slogus novērtētu neatkarīgi no Komisijas.
Tas tādējādi nozīmē, ka Parlaments uzskatīja, ka Komisijas iekšējais novērtējums nav pietiekams.
Es pilnīgi piekrītu Doorn kungam, ka mums ir vajadzīga struktūra ārpus Komisijas, kura novērtēs tiesību aktu ietekmi.
Budžeta komitejas sagatavotais teksts, ko pa to laiku apstiprināja Padome un Parlaments, Komisijai jāizmanto kā pamats turpmākai rīcībai.
Arī Budžeta kontroles komiteja sagatavoja ziņojumu, ko jūlijā pieņēma plenārsēdē.
Mēs atbalstām mērķi par 25 % samazināt administratīvos slogus, un, protams, - kā jau to apstiprināja komisārs un Doorn kungs - tiesību akti, ko mēs tikko esam atsaukuši, nedrīkst atkal nākt atpakaļ kā jauni tiesību akti.
Ir svarīgi, lai mēs līdz 2013. gadam pārskatītu visus tiesību aktus un novērtētu, kas ir un kas nav lieks.
Komisijai ir jāpublicē regulāri ziņojumi vai citi paziņojumi, norādot, kas ir panākts.
Komisijas rīcībai un pasākumiem, kas veikti, lai samazinātu administratīvos slogus, jābūt pārredzamiem.
Var izrādīties, ka ir jāveic Komisijas iekšēja reorganizācija.
Visbeidzot, noslēdzot manu runu, es vēlētos pateikties G. Verheugen par izcilo sadarbību, kas man bija ar viņa nodaļām, izstrādājot izmēģinājuma projektu, kuru Parlaments pieņēma pagājušajā gadā.
UEN grupas vārdā. - (PL) Priekšsēdētājas kundze, uzstājoties UEN grupas vārdā šajās debatēs par labāku likumdošanu Eiropas Savienībā, es vēlētos pievērst uzmanību šādiem jautājumiem.
Pirmkārt, autori aizstāv domu par labāku likumdošanu, lai uzlabotu Savienības tiesību aktu efektivitāti, konsekvenci un pārredzamību.
Tādēļ šim procesam ir jāatbilst šādiem kritērijiem, un es šādu viedokli atbalstu:
ir svarīgi, lai Padome, Komisija un Eiropas Parlaments pie šī jautājuma strādā kopā;
jāīsteno plaša un atklāta apspriešanās par šo jautājumu ar visām ieinteresētajām pusēm, tostarp uzņēmējiem, vietējām iestādēm un nevalstiskām organizācijām, un es vēlos uzsvērt šādas apspriešanās svarīgumu;
Kopienas struktūrām jāuztic vairāk atbildības par likumdošanas procesu un ir jāuzlabo šī procesa vispārējā pārredzamība;
ikvienā tiesību aktu novērtējumā ar mērķi tos vienkāršot tomēr līdzvērtīga nozīme ir jāpiešķir arī ekonomiskajiem un sociālajiem aspektiem un jāņem vērā jautājumi, kas attiecas uz veselības un vides aizsardzību;
turklāt likumdošanas vienkāršošanas process nedrīkst novest pie Savienības acquis nostiprināto standartu pazemināšanās.
Otrkārt, autori norāda arī uz to, ka, izstrādājot tiesību aktu noteikumus, ir jāvairās no nevajadzīgiem un neskaidriem izteicieniem.
Valodai jābūt tiešai un vienkārši saprotamai.
Tajā pašā laikā terminoloģijai jābūt precīzai un ir jānodrošina juridiskā noteiktība, lai Savienības tiesību aktus varētu saprast tās pilsoņi, kuru skaits pašlaik ir gandrīz 500 miljoni.
Treškārt, ir atzinīgi jāvērtē 2007. gada pavasara padomē pieņemtais lēmums līdz 2012. gadam par 25 % samazināt administratīvo slogu, ko rada Savienības tiesību akti.
Mēs varam cerēt, ka šis mērķis ir reālistiskāks un ka pastāv lielāka iespēja to sasniegt nekā Lisabonas stratēģijas mērķus.
Ceturtkārt, ir jānorāda, ka ziņojumos bija iekļauti priekšlikumi par alternatīviem risinājumiem attiecībā uz jaunu tiesību aktu pieņemšanu.
Iepriekš minētie ietver pašregulējumu vai valsts noteikumu savstarpēju atzīšanu un pat iespēju neveikt nekādu normatīvo rīcību.
Ņemot vērā Eiropas Savienības tiesību aktu skaita kraso pieaugumu, visi šie priekšlikumi ir pelnījuši, ka tos rūpīgi izskata.
Verts/ALE grupas vārdā. - (IT) Priekšsēdētāja kungs, dāmas un kungi, es vēlos saviem kolēģiem pateikties par to smago darbu un izvirzīt kādu citu jautājumu.
Lai gan tas ir ļoti politisks jautājums, kā jau teica komisārs G. Verheugen, tas ir arī neērts un bieži vien tehnisks - to risināt ir sevišķi grūti, īpaši tad, kad jājautā, ko termins "labāka likumdošana” pilsoņiem varētu nozīmēt praksē.
Es vēlos ļoti īsi pateikt, ka attiecībā uz G. Gargani un M. Medina ziņojumiem mana grupa faktiski visam piekrīt.
Taču, runājot par likumdošanas alternatīvām, es vēlētos norādīt, kā jau to izdarīja komisārs, uz nepieciešamību skaidri pateikt, ka to piemērošana ir ārkārtīgi neapmierinoša, un es šeit pirmkārt runāju par pašregulējumu un kopregulējumu.
Kā M. Medina norādīja, pats svarīgākais ir galveno uzmanību veltīt tiesību aktu juridiskajai un normatīvajai vērtībai.
Doorn kungs ļoti labi zina, ka man un manai grupai ir šaubas par domu, ka visa mūsu uzmanība jāvelta subsidiaritātei un proporcionalitātei, tas ir, viņa ziņojuma sākotnējam tematam, un administratīvajām izmaksām.
Mūsuprāt, administratīvo izmaksu jautājums ir nenozīmīga problēma, salīdzinot ar mūsu tiesiskā regulējuma un mūsu iestāžu vispārējo kapacitāti sagatavot tādus tiesību aktus, kas ir skaidri, ko var piemērot taisnīgā un līdzsvarotā veidā, kas ir nepārprotami un, pats galvenais, ko nevar interpretēt atšķirīgi.
Šo aspektu apspriešana ir vismaz tikpat svarīga kā izmaksu apspriešana.
Turklāt, kā jau teica Titley kungs, tas, ka pastāv augstas administratīvās izmaksas, acīmredzot ir kaut kas tāds, kas ir atkarīgs galvenokārt no dalībvalstīm, un pēc manām domām šiem faktoriem nav ticis pievērsts pietiekami daudz uzmanības.
Piemēram, es gribētu zināt vienu: cik daudz maksā, Verheugen kungs, izdarīt visu, ko no Jums prasa?
Komitejas, ziņojumi, pārraudzība: tas viss maksā naudu, un tad, ja mums patiešām ir jāveido visa šī milzīgā struktūra, mums ir jāzina, cik daudz tā maksās.
GUE/NGL grupas vārdā. - (CS) Priekšsēdētāja kungs, komisāra kungs, es uzskatu, ka tas ir ļoti pozitīvs solis, ka mēs kopā apspriežam visus ziņojumus, ko vieno viens kopējs temats - Kopienas sekundāro tiesību aktu gatavošana un pārskatīšana.
Es vēlētos nedaudz komentēt G. Gargani ziņojumu.
Es uzskatu, ka ziņojums kopumā ir ļoti labs, un tāpēc iesaku Parlamentam to pieņemt.
Es pilnībā piekrītu priekšlikumā teiktajam, ka normatīvās vides vienkāršošanas stratēģijai jābūt politiskai prioritātei.
Tomēr šajā sakarībā es uzskatu, ka ir nepieciešams nostiprināt Eiropas Parlamenta lomu normatīvajā procesā.
Tas, par ko es domāju, ir, ka Parlamentam jābūt tādai pašai likumdošanas iniciatīvai kā Komisijai, kam neapšaubāmi būtu pozitīva ietekme uz Eiropas normatīvās vides vienkāršošanas un kvalitātes uzlabošanas procesu.
Es arī vēlētos paust savas šaubas attiecībā uz Komisijas noteiktajiem mērķiem, kas paredz, ka ne vien Kopienas, bet arī valstu tiesību akti līdz 2012. gadam ir jāsamazina par 25 %.
Vienkāršošanas grafiks laikam no 2006. līdz 2009. gadam paredz 43 pārskatīšanas, 12 kodifikācijas, 26 cita veida pasākumus un 8 atcelšanas.
Taču vienlaikus tikai kodifikācijas jomā vien ir paredzamas 500 jaunas likumdošanas iniciatīvas.
Tas man liek domāt, ka Komisijas plāni attiecībā uz Kopienas sekundāro tiesību aktu skaita samazināšanu nav reālistiski.
Priekšsēdētāja kundze, es vēlos pateikties Juridisko jautājumu komitejai un referentam par lielisko ziņojumu par "tiesiski nesaistošiem instrumentiem” - "netīru” izteicienu, kas laimīgā kārtā dāņu valodā nepastāv.
Es esmu referents par šo pašu jautājumu Eiropas Ekonomikas zonas Apvienotajā parlamentārajā komitejā, un mēs pilnībā atbalstam M. Medina Ortega secinājumus.
2005. gadā Komisijas iekšējā tirgus eksperti izstrādāja priekšlikumu par komponistu un autoru autortiesību aizsardzību.
To koordinēja ar Konkurences ģenerāldirektorātu lietās pret autortiesību aģentūrām.
Dānijas autortiesību aģentūrai KODA tiek pastāvīgi izteikti draudi par soda naudu 10 % apmērā no tās apgrozījuma kopš 1973. gada.
Es aicinu Komisijas priekšsēdētāju José Manuel Barroso iejaukties un aizsargāt kultūras daudzveidību.
Minētais ieteikums un konkurences lietas kopā ir uzskatāmas par saistošiem tiesību instrumentiem un ekspropriāciju, kas savukārt ir ES tiesību aktu pārkāpums, jo šādas juridiskās sekas var panākt tikai ar tiesību aktu palīdzību.
Neievēlēta izpildvaras struktūra nedrīkst pieņemt tiesību aktus un veikt ekspropriāciju, izmantojot ieteikumus un konkurences lietas.
Tā vietā tai būtu jāizvirza priekšlikums direktīvai par mākslinieku autortiesībām un autortiesību aģentūrām, kā mēs pieprasījām Lévai kundzes ziņojumā.
Kā ievēlēti tautas pārstāvji mēs pārstāvam mūzikas patērētājus, māksliniekus, radio, TV un daudzus mazos un vidējos uzņēmumus, kuri savu iztiku pelna, sniedzot dažādus kultūras pakalpojumus.
Mēs noraidām administratīvu likumdošanu, kas tiek pieņemta dažu starptautisku uzņēmumu labā.
Pirms Komisija izstrādā šādus ieteikums, vienmēr ir jāapspriežas ar vēlētiem pārstāvjiem.
ITS grupas vārdā. - (DE) Priekšsēdētāja kundze, protams, ir vēlams, lai būtu mazāk birokrātijas un vairāk juridiskās skaidrības, un, protams, ir pienācis laiks tikt vaļā no vecām un pilnībā novecojušām regulām un direktīvām.
Ja runājam, piemēram, par "Saullēkta direktīvu”, tā bija galvenokārt paredzēta, lai ierobežotu darba ņēmēju pakļaušanu UV starojumam, taču nevienam, kas noliedz to, ka parastajiem pilsoņiem ir kaut mazumiņš saprāta, nevajadzētu būt pārsteigtam par apgalvojumiem par ES tiesību aktu trakumu un pārmērīgo birokrātiju, ko pašlaik atspoguļo neskaitāmās ES aģentūras, kas parādās pilnīgi visur.
Nav šaubu, ka pilsoņi ir gudrāki, nekā domā ES iestādes, un tie arī pamana, ka paralēli šai normatīvajai dedzībai - tā saucamajam tiesību aktu trakumam - parādās arī kaut kāds regulējuma atcelšanas trakums, proti, tad, kad runa ir par pašu pilsoņu tiesībām un drošību.
Tādējādi, lai nevienu nevarētu apsūdzēt par diskrimināciju, piemēram, musulmaņiem un citām migrantu grupām tiek pastāvīgi piešķirta carte blanche pārkāpt likumu un pieprasījums pēc kvalificētiem darbiniekiem, kuri nav no Eiropas, vienlaikus rada arvien lielāku spiedienu uz darba tirgu, lai apietu kolektīvos līgumus un citas sociālās tiesības.
Tas , manuprāt, ir pilnīgi nepieņemami.
Pilsoņi ir pilnīgi pamatoti sarūgtināti par Konstitūciju, par kuru sarunas notika aiz slēgtām durvīm un kura tagad ir kosmētiski uzlabota, un par to, ka tos neuzklausa dažādajās ES paplašināšanas kārtās.
Pēc manām domām rīcība ar lozungu padarīt ES tuvāku pilsoņiem nevar novērst uzmanību no reālajām problēmām.
Briselei ir jāiemācās pieņemt, kad pilsoņi saka "nē”, un ir jāiemācās savi lēmumi pamatot ar tautas gribu.
Mērķim ir jābūt federālai subsidiaritātes Eiropai, kurā valda demokrātija, tiesiskums un pārredzamība un kurā pilsoņi var atkal sevi identificēt.
(SK) Pirmkārt, es vēlētos pievērst uzmanību kodifikācijas nepieciešamībai.
Eiropas Savienībā ir neskaitāmi normatīvie noteikumi - tie ietekmē plašu sociālo attiecību loku.
Tā kā to ir tik daudz, arī tie ir pārāk sarežģīti un grūti pārskatāmi.
ES tiesību akti nav paredzēti tikai juristiem vien - ar tiem strādā arī parastie Eiropas Savienības pilsoņi.
Tā ir konkrēta problēma, kas attiecas uz saikni starp šiem aktiem un valstu normatīvajiem aktiem.
Pat ja Eiropas Savienības pilsoņi uzmeklē kādu konkrētu likumu, viņiem bieži vien pat prātā nenāk, ka ir arī citi ES akti, kas ar to ir cieši saistīti.
Tāpēc es ierosinu rūpīgi izskatīt jautājumu par tiesību aktu kodificēšanu, lai tos būtu vieglāk meklēt un pēc tam praktiski piemērot.
Otrkārt, es vēlētos pievērst uzmanību Eiropas Parlamentā iesniegtajiem grozījumiem.
Manuprāt, nav praktiski "bagātināt” sākotnējo ES tekstu ar grozījumiem, kam bieži vien nav nekādas jēgas.
Dažiem no tiem nav ievērojamas ietekmes uz konkrēto tematu, jo tās ir tikai valodiskas izmaiņas.
Daži paplašina nākamā tiesību akta apjomu līdz tādam apmēram, ka rodas tiesību aktu pārklāšanās un no tās izrietošās neskaidrības.
Vienas un tās pašas problēmas risinājumam nav jābūt iekļautam vairākos Kopienas tiesību aktos, jo tas situāciju padara neskaidru.
Tādējādi līdz brīdim, kad tas pamet Eiropas Parlamentu grozīts tiesību akts bieži vien var būt kļuvis divreiz lielāks par Eiropas Komisijas tekstu; tas lietas nedz vienkāršo, nedz padara skaidrākas.
Kodifikācijas pamatā jābūt efektivitātes, pārskatatbildības, pārredzamības un kontinuitātes principiem.
PPE-DE grupas vārdā. - (DE) Priekšsēdētājas kundze, dāmas un kungi, savas grupas vārdā es vēlos izteikt tikai trīs komentārus par dažiem principiāliem aspektiem.
Pirmais attiecas uz normatīvo priekšlikumu ietekmes novērtējumu.
Es atzīstu, ka kopš 1999. gada, kad Parlaments šajā jautājumā uzņēmās iniciatīvu, un kopš 2003. gada, kad tika pieņemts iestāžu nolīgums, par kuru sarunas veica mūsu priekšsēdētājs G. Gargani, ir panākts ievērojams progress.
Taču joprojām pastāv nepilnības.
Parlaments prasa - un ir prasījis agrāk vairākās rezolūcijās -, lai normatīvo priekšlikumu ietekmes novērtējumi tiktu veikti neatkarīgākā veidā.
Es neslēpšu, ka pēc manām domām mums būtu jādomā par to, vai pieņemt ASV modeli - neatkarīgu aģentūru, kas izveidota ārpus Komisijas un saskaņā ar standarta procedūru veic tiesību aktu ietekmes novērtējumus ne vien Komisijai, bet arī visām pārējām iestādēm.
Taču vēl viens svarīgs aspekts, kura pamatā ir mūsu pieredze Juridisko jautājumu komitejā, ir tas, ka ietekmes novērtējumus patiesībā kā standartu patiesībā neveic par katru Komisijas priekšlikumu.
Es varu minēt divus konkrētus piemērus no Tieslietu ģenerāldirektorāta un Iekšējā tirgus ģenerāldirektorāta, kas palikuši man atmiņā.
Es arī domāju, ka ir svarīgi nopietni apsvērt iespēju veikt ietekmes novērtējumus arī komitoloģijas procedūrās, jo tieši šajā jomā komitoloģijas lēmumu un ar tiem saistīto slogu dēļ bieži rodas birokrātija.
Runājot par tiesiski nesaistošajiem instrumentiem, es pilnībā atbalstu Medina Ortega kunga ziņojumu.
Patiešām, Juridisko jautājumu komitejā mums arvien vairāk nostiprinās viedoklis, ka Eiropas Komisija nevietā izmanto tiesiski nesaistošos instrumentus, lai apietu Parlamenta koplēmuma tiesības.
Nav pieņemami, ka Komisija kā likumdošanas struktūra pieņem lēmumus pēc Konkurences ģenerāldirektorāta priekšlikuma, par kuru tas apspriežas ar Parlamentu, taču tā nav to ieteikumu gadījumā, kuri attiecas uz iekšējo tirgu.
Noslēgumā es vēlētos pievērst uzmanību vienkāršošanas jautājumam.
Mums ir steidzami nepieciešama iestāžu vienošanās par vienkāršošanu, kā mums ir citās jomās, lai nodrošinātu, ka mums ir efektīva procedūra.
Mēs nevēlamies atvērt Pandoras lādi un tā vietā, lai visu vienkāršotu, to padarīt vēl sarežģītāku.
(PL) Priekšsēdētāja kundze, ir patīkami atzīmēt, ka pēdējo gadu laikā Eiropas Komisijai arvien vairāk rūp Savienības tiesību aktu kvalitāte.
Komisija cenšas panākt, lai, no vienas puses, tiesību akti būtu pārredzami un pieejami un, no otras puses, lai tie būtu pēc iespējas efektīvāki un pozitīvā veidā ietekmētu pilsoņus un uzņēmējdarbību.
Labāki tiesību akti palielina ieguvumus, ko sniedz moderna un efektīva likumdošana, vienlaikus līdz minimumam samazinot ar to īstenošanu saistītās izmaksas.
Komisijas 2006. gada 14. novembra paziņojums par labāka regulējuma stratēģisko pārskatīšanu Eiropas Savienībā un noteiktais mērķis līdz 2012. gadam par 25 % samazināt administratīvo slogu ir svarīgs pirmais solis ceļā uz šīs problēmas atrisināšanu gan Eiropas, gan dalībvalstu līmenī.
Paziņojumā ir uzsvērts arī tas, ka Padomei un Eiropas Parlamentam ir jānodrošina regulāri ietekmes novērtējumi par galvenajām izmaiņām priekšlikumos un ka lielāka nozīme jāpiešķir priekšlikumiem par likumdošanas vienkāršošanu, veicot kodificēšanu un atsaucot novecojušus tiesību aktus.
Šajā sakarībā sevišķi svarīgi ir izveidot īpašu padomi, kas nodarbotos ar ietekmes novērtējumiem, un nostiprināt Kopienas tiesību aktu izpildi, izmantojot preventīvus pasākumus, ko dalībvalstis veiktu, sākot no Kopienas tiesību aktu īstenošanas agrākajām stadijām.
Saistībā ar darbu, kas pašlaik tiek veikts attiecībā uz labāku likumdošanu, ir svarīgi, lai Eiropas Parlaments tiktu iesaistīts iestāžu debatēs, kā arī lai tas rīkotos kā otrs likumdevējs to tiesību aktu pieņemšanā, ko izstrādā šādā procesā.
Ir svarīgi uzsvērt jaunos komitoloģijas principus Parlamentā.
Tie nostiprina Eiropas Parlamenta un Padomes kontroli pār Komisijas izpildvaras pilnvarām, tādējādi veicinot Kopienas tiesību aktu vienkāršošanu.
Runājot par Komisijas lomu, tai būtu nevis jāiesaka, bet jāprasa, lai dalībvalstis iesniedz pārbaudei atbilstības tabulas, jo īpaši tāpēc, lai atvieglotu direktīvu transponēšanas procesa kontroli katrā no dalībvalstīm.
Komisija ir arī jāmudina iesniegtajos normatīvajos priekšlikumos lietot viegli saprotamu un pārredzamu valodu, vienlaikus saglabājot juridisko skaidrību un pareizu terminoloģiju.
(PL) Priekšsēdētājas kundze, labākai likumdošanai ir ļoti liela nozīme attiecībā uz saskaņošanas pasākumiem Eiropas Savienībā.
Es vēlētos sveikt visus referentus par lieliskajiem ziņojumiem.
Pateicība pienākas K. Lévai, B. Doorn, G. Gargani un M. Medina Ortega.
Tendence ar juridisku regulējumu risināt pēc iespējas vairāk problēmu ir kļuvusi acīmredzama daudzu valstu parlamentos, kā arī šajā Parlamentā.
Tā pamatā bieži vien ir uzskats, ka problēmas var atrisināt, izstrādājot konkrētus noteikumus.
Šādi rīkojoties, mēs cenšamies ņemt vērā visus argumentus, lobijus un attiecīgās konkrētās intereses.
Rezultātā tiesību aktu noteikumiem trūkst pārredzamības, un pilsoņiem, uzņēmumiem un pārvaldes iestādēm tos ir grūti saprast.
Tie kļūst par milzīgiem dokumentiem, kuriem trūkst pārredzamības un kurus ir grūti transponēt visu valstu tiesību aktos.
Labākai likumdošanai ir jāparedz normatīvo instrumentu izmantošana, lai sasniegtu Līgumā noteiktos mērķus.
Lai papildinātu normatīvos pasākumus, var izmantot kopregulējumu un pašregulējumu, taču tikai tad, kad tie nodrošina labākus vai tādus pašus rezultātus kā metodes, ko izmanto tiesību aktu piemērošanā.
Labāka likumdošana un atturēšanās pēc iespējas vairāk problēmu risināt ar tiesību aktu palīdzību nav jauni jautājumi, bet tie ir jārisina pēc iespējas ātrāk.
Normatīvo seku novērtējumam, nodrošinot terminoloģisko precizitāti un juridisko skaidrību, ierobežojot saīsinājumu izmantošanu un nevajadzīgi garus apsvērumus, būtu jārada labāka, modernāka, racionālāka un efektīvāka likumdošana.
Veiktie pasākumi ievērojami samazinās administratīvos izdevumus, kas rodas Parlamentam, ieinteresētajām personām un tiem, kurus skar pieņemtie tiesību akti.
Tā saucamo tiesiski nesaistošo instrumentu piemērošana, pamatojoties uz Kopienas praksi, ir vēl viena problēma.
Tiesiski nesaistoši instrumenti nenodrošina pilnīgu juridisko aizsardzību, nav saistoši un nerada juridiskas atrunas.
Tos nedrīkst izmantot tiesību aktu vietā jomās, kurās Kopienai ir likumdošanas pilnvaras.
Šajos pētījumos aptvertajiem jautājumiem ir liela praktiskā nozīme, un to dēļ ir nepieciešams ātri rīkoties.
Labākas likumdošanas sekmes lielā mērā būs atkarīgas no Eiropas Komisijas, kas strādās sadarbībā ar Parlamentu un Padomi.
Priekšsēdētājas kundze, šī kopīgā diskusija aptver četrus ziņojumus, kas esot sastādīti, lai izklāstītu labāku likumdošanu ES.
Tā neapšaubāmi ir acīmredzama pretruna!
Neskatoties uz daudzajiem par šo tematu rakstītajiem un teiktajiem vārdiem, šī jautājuma lietas būtībai nemaz nav pievērsta uzmanība.
Bert Doorn ziņojums vislabāk apkopo viedokli par šo labākas likumdošanas jēdzienu.
Galu galā, šis ziņojums apgalvo, ka Komisijas rīcības programmu administratīvā sloga samazināšanai par 25 % līdz 2012. gadam "nevar [...] pielīdzināt normu atcelšanai, un tā arī nevar novest pie izmaiņām politikas mērķos un Kopienas tiesību aktos ietvertajos mērķos”.
Tādēļ neviens ziņojums neapskata iespēju, ka mazāk likumdošanas - vai, vēl labāk, vispār nekādas likumdošanas - ir tas, kas nepieciešams.
Šī diskusiju vieta šo konceptu nesapratīs vienkārši tāpēc, ka gadījumā, ja mēs rīkotos pēc šādas loģikas, tad Eiropas Savienība būtu spiesta atzīt to, ko mēs zinām jau daudzus gadus, ka ES ir slikta ziņa uzņēmējdarbībai.
Priekšsēdētāja kungs, tā kā mēs apspriežam labāku likumdošanu, mums vispirms jāatceras par problēmas apmēriem.
Neviens neiedomājas, ka modernu ekonomiku ir iespējams vadīt bez likumdošanas, taču tāpat arī pārlieka likumdošana var nodarīt ļoti lielus zaudējumus, ko pierāda pašas Komisijas rādītāji.
Intervijā Financial Times pagājušajā gadā Komijas priekšsēdētāja vietnieks Günter Verheugen teica, ka viņš ir sastādījis jaunu ikgadējo likumdošanas izmaksu tāmi ES ekonomikām un ka tā sastāda 600 miljardus eiro, kas ir ārkārtīgi liela summa.
Tas ir apmēram 5,5 % no ES IKP.
Bet kā ir ar atzītajiem vienotā tirgus tirdzniecībai sniegtajiem labumiem?
Šeit mēs atkal varam atgriezties pie Komisijas rādītājiem.
Komisija no tirdzniecības gūto labumu ir aprēķinājusi 160 miljardu eiro apmērā gadā.
Citiem vārdiem, ES likumdošanas izmaksas vairāk nekā trīs reizes pārsniedz no vienotā tirgus gūto labumu.
ES normatīvā sistēma mūs visus padara nabadzīgākus un globalizācijas apstākļos kaitē mūsu konkurētspējai.
Es baidos, ka visas runas par labāku likumdošanu ir kodēta valoda, kas attiecas "vairāk vai mazāk to pašu”.
Mums nav vajadzīga labāka likumdošana, mums vajag mazāk likumdošanas.
Man ir praktisks priekšlikums: vienosimies par to, ka nākamajā parlamenta pilnvaru laikā nepieņemsim jaunus tiesību aktus.
Tā vietā visu ES institūciju enerģiju novirzīsim uz tiesību aktu atcelšanu.
Veiksim ietekmes novērtējumus, konsultēsimies ar rūpniecības nozarēm un atcelsim tiesību aktus, kas mūs kavē.
Paldies, Roger Helmer.
Cik man zināms, šorīt pieceļoties, es vēl arvien biju sieviete!
(EL) Priekšsēdētāja kungs, es vēlētos pievērst uzmanību grozījumiem, ko es iesniedzu Konstitucionālo jautājumu komitejai un kas ir iekļauti komitejas atzinumā par "tiesiski nesaistošo instrumentu” izmantošanu.
"Tiesiski nesaistoši” jeb "atļaujoši” instrumenti ir plaši pieņemta, uz dialogu balstīta Eiropas kopējās regulējošās politikas forma, kas ietver koordināciju, sadarbību, sarunas un hierarhiju.
Mans galvenais novērojums ir tāds, ka tiesiski nesaistoši instrumenti, kam nav juridiski saistoša rakstura, bet kas tomēr rada noteiktus netiešus juridiskus rezultātus, ir izrādījušies piemēroti dažu Kopienas darbības jomu efektīvai regulēšanai - protams, saskaņā ar Kopienas Līgumiem un ievērojot šajos Līgumos noteiktās prasības.
Es arī uzskatu, ka tiesiski nesaistoši instrumenti ir jāizmanto kā sagatavošanas instrumenti saistošiem tiesību aktiem.
Tie tiek aizstāti, kad stājas spēkā oficiāli tiesību akti, un tie noder Kopienas tiesību aktu interpretācijā un piemērošanā.
Taču es vēlētos uzsvērt, ka tiesiski nesaistošu instrumentu pārmērīga izmantošana liecinātu, ka unikālais Eiropas Kopienas modelis sāk pārveidoties par tradicionālu starptautisko organizāciju.
Tiesiski nesaistoši instrumenti nevar būt aizstājēji gadījumos, kad ir svarīgi pieņemt saistošus Kopienas tiesību aktus - protams, ievērojot subsidiaritātes un proporcionalitātes principus.
Kā es uzsvēru vienā no saviem pieņemtajiem grozījumiem, Komisijai ir jāveic īpaši centieni nodrošināt pārredzamību, uzskatāmību un sabiedrisku pārskatatbildību nesaistošu Kopienas instrumentu apstiprināšanas procedūrā un jānodrošina, ka lēmumu pieņemšanas procesā arvien vairāk tiek izmantoti ietekmes novērtējumi.
(RO) Priekšsēdētājas kundze, komisāra kungs, pavasara Eiropadomē tika ierosināts līdz 2012. gadam Kopienas un dalībvalstu birokrātiju samazināt par 25 %.
Dalībvalstīm ir jāizstrādā plāns administratīvo izmaksu lieluma noteikšanai un samazināšanai, izvairoties no pārmērīga regulējuma Kopienas tiesību aktu transponēšanā valsts tiesību aktos.
Lai nodrošinātu labāku likumdošanu, priekšlikumiem par likumdošanas vienkāršošanu, kas paredz samazināt normatīvo aktu skaitu un saglabāt tikai pilnīgi nepieciešamo regulējumu, ir jāpiešķir prioritāte.
Neobligāti normatīvie (tiesiski nesaistoši) instrumenti ir jāizstrādā sadarbībā ar demokrātiskām iestādēm un, ja vajadzīgs, jāizmanto ļoti uzmanīgi, taču neaizstājot Kopienas tiesību aktus.
Lai panāktu tādu likumdošanu, ko ir viegli saprast un piemērot, ir svarīgi veikt ietekmes pētījumus un apspriesties ar attiecīgajām personām, jo īpaši attiecībā uz normatīvo priekšlikumu sociālajām sekām.
Lai samazinātu administratīvās izmaksas un nodrošinātu likumdošanas procesa pārredzamību, ir jāizmanto informācijas tehnoloģija.
Jaunais Eiropas Līgums Eiropas Savienības pilsoņiem dos iespēju ar valstu parlamentu palīdzību īstenot kontroli pār to, kā saistībā ar normatīvajiem priekšlikumiem tiek ievērots subsidiaritātes princips.
(PL) Priekšsēdētājas kundze, dura lex, sed lex ir latīņu maksima, ko lielākā daļa juristu droši vien ļoti labi zina.
Tā nozīmē, ka likums, lai arī bargs, tomēr ir un paliek likums.
Šodien mēs runājam par tiesiski nesaistošiem instrumentiem, kuri nosaka konkrētu pieeju, bet nav juridiski saistoši akti.
Tie ir politisku deklarāciju, rezolūciju, Padomes deklarāciju, prezidentūras secinājumu izpausme, bet šādi dokumenti nav saistoši.
Taču tiesiski nesaistošus instrumentus var piemērot arī EK Tiesa, lai interpretētu tiesību aktu noteikumus.
Tādēļ tie ir tiesību normu veids, lai gan Tiesa norāda, ka nav paredzēts, ka tiem varētu būt juridiski saistošas sekas pat attiecībā uz personām, kurām tie piemēroti.
Tomēr praksē, risinot strīdus, valstu tiesām ieteikumi ir jāņem vērā.
Tie palīdz interpretēt pieņemtos valsts tiesību aktus, nodrošinot to īstenošanu un papildinot saistošus Kopienas noteikumus.
Referents ir sniedzis ļoti kritisku analīzi par nesaistošiem juridiskiem noteikumiem.
Konkrētāk, tiek uzskatīts, ka Komisija tos izmanto nevietā.
Referents uzsver, ka situācijā, kurā Kopienai ir likumdošanas pilnvaras, tiesību akti būtu jāpieņem Padomei vai Parlamentam, ņemot vērā subsidiaritātes un proporcionalitātes principus.
Es piekrītu referentam, ka vienīgais veids, kādā nodrošināt tiesību aktu piemērošanu un īstenošanu, ir, pieņemot noteikumus saskaņā ar Līgumā paredzētajām institucionālajām procedūrām.
(SV) Priekšsēdētājas kundze, kā pamatu sadarbībai Eiropas Savienībā dalībvalstis ir parakstījušas vairākus Līgumus, kas paredz pamatnoteikumus, kuri regulē to, kas ES ir un kas ES ir jādara.
Tos sauc par primārajiem tiesību aktiem, un ES iestādēm nav atļauts pieņemt lēmumus, kuru pamatā nav primāro tiesību aktu.
Es vēlos pievērst Parlamenta uzmanību referenta Manuel Medina Ortega sagatavotajai rezolūcijai, kurā viņš aicina Komisiju izvairīties no tiesiski nesaistošu instrumentu izmantošanas.
Kā mēs visi zinām, tiesiski nesaistoši instrumenti ir juridiski nesaistoši dokumenti, ko Komisija pieņem, lai precizētu direktīvas dažādās politikas jomās.
Tas ir labi, nevis slikti, kā saka M. Ortega, ka dalībvalstīm ir balsstiesības jomās, kurās tiesību aktu pilnīga saskaņošana nav nekas vairāk kā neiespējams federālistu sapnis.
Kopienas tiesību akti ir saistoši tikai tajās jomās, kurās dalībvalstis pašas ir Kopienai deleģējušas lēmumu pieņemšanas pilnvaras.
(PL) Priekšsēdētājas kundze, es atzinīgi vērtēju to, ka pirmo reizi iniciatīvas par likumdošanas vienkāršošanu ir iekļautas Komisijas šī gada darba un likumdošanas programmā.
Labāka normatīvā vide un skaidra un efektīva likumdošana ir būtiski nosacījumi tam, lai nodrošinātu tiesību aktu labāku īstenošanu.
Tam savukārt būs ietekme uz ekonomiskās izaugsmes un darbavietu izveides tempu, tādējādi sniedzot vērtīgu ieguldījumu Lisabonas stratēģijas sekmīgā īstenošanā.
Jāpatur prātā arī tas, ka daudzos gadījumos veids, kādā līdz šim tiek pieņemti Kopienas tiesību akti, ir izraisījis to, ka starp dalībvalstu pilsoņiem ir izveidojies priekšstats par attālu birokrātisku struktūru.
Ir radies priekšstats, ka šī struktūra nav ieinteresēta to problēmu risināšanā, ar kurām saskaras ierindas pilsoņi, un viņu dzīves atvieglošanā, un šo situāciju savā labā aktīvi izmanto eiroskeptiķi.
Ir skaidrs, ka vienkāršošanu nevar attiecināt tikai uz Eiropas līmeni vien.
Tai ir jānotiek arī valstu līmenī, tā lai ieguvumi, ko dotu Kopienas vienkāršošana, netiktu izšķiesti valstu tiesību aktu dēļ.
Es pilnībā atbalstu Eiropas Komisijai adresētos aicinājumus šo procesu pārraudzīt arī valstu līmenī.
Taču likumdošanas vienkāršošana pati par sevi nenodrošinās, ka tai uzlabosies kvalitāte.
Mums ir jānosaka, vai tā saucamie tiesiski nesaistošie instrumenti ir efektīvs instruments Kopienas kontekstā.
Mēs visi zinām, ka tiesiski nesaistošo instrumentu pašreizējais modelis paredz prasību veikt transponēšanu valstu sistēmās.
Tas ne vien ir saistīts ar augstākām izmaksām, bet tam ir arī ievērojama ietekme uz tiesību aktu skaidrību un efektivitāti tieši valstu līmenī.
Turklāt tas rada nopietnas problēmas judikatūras jomā, jo palielina gaidīšanas laiku, ko rada tas, ka Eiropas Kopienu Tiesā jāiesniedz prejudiciāli jautājumi.
Es piekrītu teiktajam, ka tā saucamie tiesiski nesaistošie instrumenti bieži vien kļūst par neskaidriem un neefektīviem instrumentiem, kam ir negatīva ietekme uz Kopienas likumdošanu un iestāžu līdzsvaru.
Tos nedrīkst izmantot par aizstājējiem nepieciešamiem, bet nepieņemtiem tiesību aktiem.
Efektīva sistēma tiesību aktu ietekmes novērtēšanai ir sine qua non, lai varētu nodrošināt augstas kvalitātes un efektīvus Kopienas vai valstu tiesību aktus.
Es uzskatu, ka šajā jomā vēl ir daudz darāmā, un vēlētos izmantot šo debašu sniegto iespēju, lai uzsvērtu, cik svarīgi ir tas, lai iestāde, kura nodarbojas ar ietekmes novērtējumiem, būtu pilnīgi neatkarīga.
Labākai likumdošanai ir jānozīmē arī tas, ka Eiropas Parlaments ir plašāk jāiesaista gan iestāžu debatēs, gan kā otrs likumdevējs.
(PL) Priekšsēdētājas kundze, es atzinīgi vērtēju to, ka mēs īpašu uzmanību veltām atbilstošu Eiropas Kopienas tiesību aktu kvalitātei.
Pēdējie ir jākontrolē attiecībā uz to pārredzamību, pieejamību un efektivitāti.
Taču nedrīkst aizmirst, ka labāka likumdošana ietver visus likumdošanas procesa aspektus, sākot no sākotnējās koncepcijas līdz tiesību akta pieņemšanai un īstenošanai.
Tāpēc, apspriežot labāku likumdošanu, mums ir jāņem vērā arī administratīvais līmenis.
Administratīvajai struktūrai nedrīkst ļaut nevajadzīgi augt, radot visus ar to saistītos slogus.
Tas attiecas ne vien uz Eiropas pārvaldi, bet arī uz pārvaldi dalībvalstu līmenī.
Tādēļ gan Eiropas Savienībai, gan dalībvalstīm ir jāievieš plaša stratēģija, lai samazinātu administratīvos slogus, paturot prātā, ka šādus slogus rada gan Eiropas, gan dalībvalstu tiesību akti.
Tomēr dalībvalstīm ir pienākums izstrādāt un īstenot programmas, kas paredz administratīvo pasākumu vienkāršošanu un sniegt sistemātisku novērtējumu par Kopienas tiesību aktu īstenošanas sociālajām un ekonomiskajām sekām.
ALDE Grupas vārdā. - Priekšsēdētāja kungs, es nedomāju, ka man būs iespēja teikt šo runu, es domāju, ka man tā būs jānosūta jums vēlāk, taču es ļoti vēlējos piedalīties savas grupas vārdā.
Skaidrs, ka šie četri apspriežamie ziņojumi ir ļoti svarīgi ziņojumi par labāku likumdošanas procesu.
Lai gan šis ir rets gadījums, man jāsaka, ka piekrītu mūsu kolēģu no Parlamenta labējās puses teiktajam, ka četri ziņojumi par labāku likumdošanas procesu ir mazliet par daudz - vai tad ne?
Vai nav iespējams, ka mums varēja būt viens skaidrs, vienkāršs ziņojums?
Savas piezīmes es vēlētos koncentrēt uz tiesiski nesaistošiem instrumentiem un Medina Ortega ziņojumu.
Tiesiski nesaistoљi instrumenti rada baћas.
Tiesiski nesaistoљu instrumentu izmantoљana var būt ļoti noderīgs process, taču tas var arī novest pie neskaidrības un grūtībām.
Medina Ortega savā ziņojumā cenšas runāt ļoti skaidri, un es to apsveicu, taču likumdevēju vidū vienmēr būs vēlēšanās tāpat kā iepriekš izmantot alternatīvas normatīvās metodes, kas nav tradicionāli un vispārēji pieņemti instrumenti.
Mums ir jāatzīst, ka valsts nevar izdarīt visu, taču, ja to atzīstam, tad mums ir arī jābūt skaidrībai par tiesiski nesaistošu instrumentu lietošanas radīto kaitējumu.
Pirmkārt, kā jau ir teikuši daudzi mani kolēģi Juridiskajā komitejā, tiesiski nesaistoši instrumenti tiecas apiet likumdevēju, Parlamentu un demokrātiju - un tas ir pilnīgi nepieņemami.
Mums šīs briesmas ir jāņem vērā un jāpārliecinās, ka tas nenotiek.
Mēs esam saskārušies ar vienu ļoti skaidru piemēru attiecībā uz ļoti nozīmīgu projektu saistībā ar Eiropas līgumtiesībām, kas būtu jāapspriež gan vispārīgi, gan politiski, taču apskatīšanas veida dēļ tās pie mums nonāca kā tiesiski nesaistošs instruments.
Grūtības pastāv arī tiesiski nesaistošas vai alternatīvas metodes izmantojot tiesās un tiesas iestāžu pieejamības jautājumos.
Ja lietojam alternatīvas metodes (mēs bieži runājam par alternatīvām strīdu risināšanas sistēmām Eiropas līmenī), tās atkal nav balstītas uz tradicionāliem instrumentiem.
Kāds mans vēlētājs nesen atgriezās no brīvdienām citā ES dalībvalstī.
Viņš bija zaudējis, nomājot automašīnu, un bija spiests izmantot alternatīvu sistēmu, savukārt automašīnu nomas kompānija procesā nekādi nepiedalījās.
Šis ir gadījums, kad tiesiski nesaistošas sistēmas, kas nebalstās uz tradicionāliem instrumentiem, pieviļ mūsu pilsoņus un nenodrošina taisnīgumu.
Ja vēlamies tādu ES, kas nodrošina taisnīgumu gan mūsu izstrādātajos tiesību aktos, gan tiesās, mums ļoti jāuzmanās ar tiesiski nesaistošiem instrumentiem un jāpārliecinās, ka tie tomēr kaut kādā veidā balstās uz tradicionālajiem tiesību aktiem.
Komisijas priekšsēdētāja vietnieks. - (DE) Priekšsēdētāja kungs, dāmas un kungi, esmu ļoti priecīgs par plašo vienprātību, kas parādījās šajās debatēs, bet vēlos precizēt dažus aspektus.
Pirmkārt, labāka likumdošana nav tas pats, kas regulējuma atcelšana.
Man tas ļoti stingri jānoraida.
Šī nav regulējuma atcelšanas Komisija: kā jau teicu, Eiropas integrācijas pamatā ir tiesību akti, nevis tiesību aktu atcelšana.
Labāka likumdošana ir tieši tas, ko šie vārdi nozīmē: tās mērķis ir uzlabot regulējumu un to padarīt modernāku, vienkāršāku, pārredzamāku un, pats galvenais, tādu, kas labāk atbilst mazo un vidējo uzņēmumu vajadzībām.
Mēs tiem bieži vien uzliekam tādus pašus slogus kā lielām korporācijām, un tas nav taisnīgi.
Konkrētāk, es vēlētos uzsvērt M. Frassoni teikto: runa nav par standartu pazemināšanu.
Ja paraudzīsieties uz daudzajām iniciatīvām, ko Komisija līdz šim ir ierosinājusi, tad redzēsiet, ka nav pat viena vienīga gadījuma, kad Komisija būtu ierosinājusi pazemināt standartu vai vājināt sasniegto Eiropas integrācijas līmeni.
Vienīgais mērķis ir sasniegt mērķus, ko jūs - Eiropas Parlaments - uzskatāt par politiski nepieciešamiem, taču to darīt ar vienkāršākiem, mūsdienīgākiem un lētākiem līdzekļiem.
Es vēlētos to padarīt pilnīgi skaidru.
Šķiet, ka ir ļoti daudz neskaidrību attiecībā uz statistiku.
Es tiešām esmu pilnīgi pārsteigts.
Ļaujiet man mēģināt paskaidrot.
Runājot par vienkāršošanu, tā ir programma, kas tiek pastāvīgi īstenota un ko nemitīgi pilnveido.
Komisija pašlaik strādā pie 143 vienkāršošanas iniciatīvām, no kurām apmēram puse jau ir pieņemtas - 67 iniciatīvas jau ir pieņemtas.
Protams, šīs iniciatīvas aptver lielu skaitu pamata tiesību aktu ar turpmāku regulējumu.
Tādējādi, ja mēs sakām, ka mums ir 143 vienkāršošanas iniciatīvas, tas nozīmē, ka tas skar vairākus tūkstošus aktu.
Šajā ziņā mērķis ir tas, ko es jau teicu: pārskatīt pastāvošos tiesību aktus un noteikt, vai tie joprojām ir atbilstoši šodienas vajadzībām.
Galu galā ir pilnīgi skaidrs, ka pēc apmēram 50 Eiropas integrācijas gadiem tas ir jādara.
Runājot par izmaksām, tas ir pilnīgi cits jautājums.
Tas, ka Helmer kungs bieži atkārto savus apgalvojumus, tos par pareiziem nepadara.
Es pieņemu, ka viņa šeit nav, taču vēlos to reizi par visām reizēm padarīt skaidru.
Administratīvie slogi uzņēmumiem tiek definēti kā izmaksas, kas Eiropas uzņēmumiem rodas to uzskaites un statistikas un informācijas pienākumu dēļ un kā Eiropas, valstu un reģionālo tiesību aktu rezultāts.
Tās kopumā atbilst 3,5 % no Eiropas nacionālā kopprodukta, lai gan tas aptver visus trīs līmeņus: Eiropas, valstu un reģionālo.
Mums jau ir iedalījums attiecībā uz to, no kā šīs izmaksas rodas: apmēram 35 % no tām tiešā veidā rodas Eiropas tiesību aktu dēļ, 15 % rodas saistībā ar Eiropas tiesību aktu transponēšanu valsts tiesību aktos, un pārējie 50 % rodas tikai un vienīgi valstu līmenī.
Protams, ir pilnīgi nepareizi apgalvot, kā to dara Helmer kungs, ka Eiropas Savienība ekonomikai izmaksā 350 miljardus eiro un ka iekšējais tirgus nesniedz tik daudz labumu, tā ka ES regulējuma izmaksas pārsniedz vienotā tirgus sniegtos labumus.
Ar visu cieņu, tas ir tikai triks, kas ir vērsts uz cilvēku nezināšanu - šajā ziņā pilnīgi netiek ņemts vērā, piemēram, tas, ka tad, ja nebūtu ES tiesību aktu, joprojām būtu valsts tiesību akti, un pat Apvienotajā Karalistē, un patiešām lielos daudzumos, kā mēs visi zinām.
Tas katrā ziņā būtu dārgāk.
Ļaujiet man minēt vienu piemēru par to, kādā mērā Eiropas tiesību akti ļauj veikt masīvu vienkāršošanu un kāds ir to ietaupījumu potenciāls.
Eiropā mums bija 1 400 dažādi tehnisko tiesību aktu dokumenti par bezvadu sistēmām 27 valstīs.
Tas nozīmē, ka uzņēmumam, kas Apvienotajā Karalistē ražoja konkrētas bezvadu sistēmas, bija jāzina 1 400 valstu likumdošanas dokumenti.
Saskaņā ar Komisijas priekšlikumu Parlaments pieņēma tiesību aktus, kas šos 1 400 dokumentus vienkāršoja un padarīja par vienu tiesību aktu.
Jūs paši varat aprēķināt konkrētos ietaupījumus, ko tas radīja uzņēmumiem, taču kopumā doma ir skaidra.
Šāds samazinājums par 25 % ir pilnīgi sasniedzams.
Ar šo priekšlikumu mēs esam jūsu rīcībā nodevuši 10 fast-track pasākumus, lai jums parādītu, ka tehniskā ziņā tas ir ļoti vienkārši.
Viss, kas jums jādara, ir jāizskata pastāvošie tiesību akti, lai konstatētu, kādi statistikas, informācijas un uzskaites pienākumi pastāv un vai mums patiešām tie ir šādā apjomā vajadzīgi, ņemot vērā pašreizējo praksi.
Daudzos gadījumos mēs konstatējam, ka tie vispār nav vajadzīgi tādā pašā apjomā vai ka modernās informācijas un komunikāciju tehnoloģijas to visu padara daudz vienkāršāku.
Mēs sasniegsim šos 25 %, un tas visai Eiropas ekonomikai izraisīs produktivitātes pieaugumu par 1,5 % no IKP.
Tam, protams, ir makroekonomikas dimensija, jo pašlaik Eiropas Savienībā nav daudz ekonomikas programmu, kuru pozitīvā ekonomiskā ietekme ir 1,5 %.
Es tikai vēlos piebilst, ka tad, ja viss izdosies, mēs sasniegsim arī augstu ietekmi uz izaugsmi, ja tiks sekmīgi pabeigta jaunā transatlantiskā sadarbība - tirdzniecības barjeru likvidēšana transatlantiskajā tirdzniecībā.
Mēs uzskatījām, ka ir svarīgi jums sniegt šos precizējumus, lai mēs zinātu, par ko mēs runājam.
Es uzsveru visu, kas šeit teikts attiecībā uz ietekmes novērtējumu.
Tas ir pats galvenais aspekts, un Komisijas princips ir šāds: neviena jauna priekšlikuma bez aptveroša ietekmes novērtējuma un neviena jauna priekšlikuma bez ietekmes novērtējuma, ko pārbaudījusi Ietekmes novērtējuma padome.
Ja šis princips dažreiz netiek ievērots, tad pēc manām domām Eiropas Parlamentam ir absolūtas tiesības, ja ne pienākums, pievērst tam kritisku uzmanību.
Bez ietekmes novērtējuma likumdevējs nespēj novērtēt savas rīcības praktiskos rezultātus.
Pat tad, ja ietekmes novērtējums parāda, ka jaunais priekšlikums radīs izmaksas ekonomikai vai pilsoņiem, tas katrā ziņā nenozīmē, ka pasākums tiks atlikts, jo ir dažas lietas, kas ir svarīgākas par izmaksām.
Kad runa ir par mūsu vides aizsardzību, cīņu pret klimata pārmaiņām, mūsu atkarības samazināšana no degizrakteņu degvielām vai mūsu pilsoņu veselības veicināšana, tad izmaksas nav galvenais aspekts.
Šādos gadījumos mums ir jādara tas, kas nepieciešams.
Tomēr Komisija uzskata, ka tai ir pienākums Parlamentu pilnībā informēt par ikviena jauna priekšlikuma sociālajām, vides un ekonomiskajām sekām.
Tāpēc ietekmes novērtējums ir tik svarīgs.
Mēs ļoti rūpīgi izskatīsim šeit izdarītos ierosinājumus.
Pats svarīgākais aspekts, kas tika vairākkārt uzsvērts šajās debatēs, ir kaut kas, ko es pilnībā atbalstu: to visu var sekmīgi īstenot tikai tad, ja tas ir Kopienas projekts.
Tas neizdosies, ja mēs to uzskatīsim par konfliktu starp iestādēm.
Tas izdosies tikai tad, ja visas trīs iestādes - Parlaments, Padome un Komisija - to kopīgi atbalstīs un padarīs par savu prioritāti.
Tas ir vienīgais veids, kā šis pasākums var izdoties.
Debates ir slēgtas.
Balsojums notiks otrdien.
EURES darbības pārskats par 2004. un 2005. gadu - ceļā uz vienotu darba tirgu (debates)
Nākamais darba kārtības punkts ir mutisks jautājums (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007) Komisijai, ko Nodarbinātības un sociālo lietu komitejas vārdā uzdevis J. Andersson par EURES darbības pārskatu par 2004. un 2005. gadu - ceļā uz vienotu darba tirgu.
autors. - (SV) Priekšsēdētāja kungs, iepriekš mēs runājam par mobilitātes svarīgumu izaugsmei un nodarbinātībai Eiropā.
Tad mēs runājām par mobilitāti darba ņēmējiem, kas iesaistās tālākā apmācībā, meklē jaunu darbu savā valstī un maina profesiju ar tālākapmācības palīdzību un par ģeogrāfisko mobilitāti valstu robežās, kā arī par pārrobežu ģeogrāfisko mobilitāti.
Ja mēs aplūkojam dažādas Eiropas valstis, tad redzam, ka tas ir svarīgi izaugsmei.
Dažām valstīm, kam ir visaugstākā mobilitāte, ir arī augstākā izaugsme un attīstība Eiropā.
Tas ir ļoti svarīgi.
Kāda ir situācija Eiropā?
Situācija dažādās valstīs ievērojami atšķiras, taču vienlaikus ir vērojami arī uzlabojumi.
Uzlabojumi ir novērojami pēdējo gadu laikā.
Es esmu no divu Skandināvijas valstu pierobežas reģiona, kur sākotnēji mobilitāte nebija liela, taču ir strauji pieaugusi pēdējo gadu laikā.
Izaugsmei un nodarbinātībai ir svarīgi, lai cilvēki no vienas valsts robežas puses varētu pārvietoties otrpus robežai.
Iespējams, ka tie sākumā nevarēja atrast darbu, bet atrada darbu otrpus robežai.
Tas palielina izaugsmi visā reģionā un ir izdevīgi ilgtermiņā.
Mums ir arī daudzi šķēršļi.
Esmu redzējis, kā tie darbojas.
Šķēršļi pastāv atšķirīgās sociālās drošības sistēmās, nodokļos un tā tālāk, kā arī informācijas trūkumā.
Runājot par informāciju par šo tematu, mums pastāv sadarbība nodarbinātības dienestu jomā - EURES sadarbība.
EURES sadarbība ir attīstījusies pēdējo gadu laikā.
Daļēji ar konkrētiem ierobežojumiem, bet, iespējams, galvenokārt ar tās portāla palīdzību, kuru atsevišķi pilsoņi var izmantot, lai atrastu informāciju par to, kādas darbavietas ir pieejamas, kā arī par sociālās drošības situāciju.
Kāda ir situācija, ja runa ir par nodokļiem?
Kas man jādara, ja es gatavojos šķērsot robežu?
Pēdējā budžetā mēs Eiropas Parlamentā EURES sadarbībai panācām palielinājumu 2 miljonu eiro apmērā.
Tāpēc mēs iesniedzam mutisko jautājumu un rezolūciju.
Mēs varam saskatīt vairākas vajadzības, kas pastāv attiecībā uz mobilitātes tālāku attīstīšanu.
Mūsu mutiskajā jautājumā mēs pievēršam uzmanību trešo valstu valstspiederīgajiem.
Tas ir vērsts uz nākotni.
Mēs zinām, ka Eiropai ir nepieciešams vairāk darba ņēmēju, tostarp arī trešo valstu valstspiederīgie.
Tie jau ir, un mums ir jāpalielina sadarbība - jo īpaši ar kaimiņvalstīm, ar kurām mums ir kaimiņvalstu sadarbība, - un jārada tiem lielākas iespējas saņemt attiecīgo informāciju par nodarbinātības situāciju, sociālās drošības sistēmām un nodokļiem.
Otrā daļa attiecas uz sezonas strādniekiem.
Sezonas strādnieki Eiropas Savienībā ir bijuši jau ilgu laiku, un sezonas strādniekiem arī ir vajadzīga labāka informācija par situāciju, sociālo palīdzību un piemērojamajiem noteikumiem.
Šo informāciju var saņemt EURES portālā.
Visbeidzot, es vēlētos izvirzīt jautājumu arī par to, vai Komisijai ir kādas domas par citu mobilitātes aspektu uzlabošanu.
Mums bija plašas diskusijas par pārejas noteikumiem un mobilitāti starp jaunajām dalībvalstīm un vecajām dalībvalstīm.
Eiropas Savienībā joprojām ir vairākas valstis, kas piemēro pārejas noteikumus.
Es ceru, ka šis periods būs pēc iespējas īsāks un ka mēs drīz varēsim pilnībā izmantot brīvu mobilitāti, lai visi pārejas noteikumi pazustu.
Mums ir arī jāpaveras apkārt un jānoskaidro, kāda situācija lielākas mobilitātes gadījumā būs valstīm, kuras nav piemērojušas nekādus pārejas noteikumus, jo mobilitāte nav īpaši liela.
Tā nav plaša, un varētu būt vispārēji iemesli uzlabot informāciju.
Ja, cerams, pārejas noteikumi drīz izzudīs, mums ir arī jāuzlabo informācija individuāliem darba ņēmējiem par brīvām darbavietām un to, kas ir nepieciešams, kādas iemaksas jāveic saistībā ar sociālo drošību, nodokļiem un tā tālāk.
Tie ir jautājumi, ko mēs esam uzdevuši Komisijai.
Es zinu, ka Komisijai ir tādi paši mērķi kā Eiropas Parlamentam, bet ko Komisija plāno darīt?
Priekšsēdētāja kungs, dāmas un kungi, pirms sniegt atbildi uz katru no Jūsu uzdotajiem jautājumiem es vēlētos atgādināt, ka ir EURES sistēma.
Tā ir sistēma, unikāla sistēma, kuras lielākā priekšrocība ir saistīta ar to, ka tā tīklu, kurš ietver vairāk nekā 800 kvalificētus konsultantus, apvieno ar efektīvu portālu, kas veicina vieglu piekļuvi datiem un atvieglo datu interaktīvu apmaiņu.
Kopš 2006. gada EURES portāls 25 Eiropas valodās ir nodrošinājis vieglu piekļuvi visiem darba piedāvājumiem Eiropas Savienībā, kā arī dalībvalstu valsts nodarbinātības dienestiem valstīs, kuras pieder Eiropas Ekonomikas zonai.
Vidēji šis portāls ļauj piekļūt vairāk nekā 1 200 000 piedāvājumiem.
Vienlaikus ir pieejami arī EURES konsultanti, kas palīdz darba ņēmējiem un viņu ģimenēm, kuri plāno izmantot mobilitātes sniegtās iespējas.
Tagad es vēlētos pēc kārtas atbildēt uz Jūsu jautājumiem.
Es sākšu ar Jūsu pirmo jautājumu par EURES iespējamo paplašināšanu, aptverot trešo valstu valstspiederīgos.
Kā Jūs zināt, EURES tika sākotnēji ieviesta, lai Eiropas Ekonomikas zonas pilsoņiem palīdzētu atrast darbu ārpus savas valsts un tādējādi palielinātu mobilitāti.
Pašlaik Komisija plāno EURES sistēmu padarīt pieejamu darba ņēmējiem arī no citām valstīm - tā būs ne vien atbilde uz viņu vēlmēm, bet būs arī izdevīgi Savienībai.
Ņemot vērā novecojošos iedzīvotājus un demogrāfisko kritumu Eiropā, mums jābūt gataviem tam, ka tuvā nākotnē Eiropā pietrūks darbaspēka, un tas ietekmēs mūsu ekonomikas un mūsu dzīves stila galvenās jomas.
Bez tam EURES sistēma varētu arī sniegt noteiktu ieguldījumu globālākam risinājumam problēmai, kas saistīta ar migrāciju no trešām valstīm.
Šo iemeslu dēļ vispārējos EURES principus laika posmam no 2007. līdz 2010. gadam papildināja ar jaunu virzienu, kas paredz iespēju paplašināt apjomu informācijai, ko sniedz ar EURES tīkla palīdzību, lai apmierinātu vajadzības, kas ir darba ņēmējiem no trešām valstīm.
Saskaņā ar Komisijas rīcības plānu legālās migrācijas jomā mēs tagad vēlamies detalizēti analizēt iespējas paplašināt EURES sistēmu šajā virzienā.
Sākotnējā posmā mēs varētu apsvērt to esošo sadaļu papildināšanu, kurās tiek sniegta informācija par "Dzīves un darba apstākļiem”, sniedzot informāciju, kas būtu pielāgota to trešo valstu pilsoņu vajadzībām, kuri vēlas ienākt Eiropas tirgū, un sniegt informāciju arī šo valstu valodās.
Jūsu otrais jautājums attiecas uz sezonas un īstermiņa pagaidu darba piedāvājumu iekļaušanu EURES sistēmā.
Tā tiešām ir, ka sākotnējā analīzē, kas tika veikta par EURES sistēmu, netika norādīta nepieciešamība pēc īstermiņa darba ārvalstīs un šī pieprasījuma līmenis.
Mūsu rīcībā esošā statistika aptvēra tikai viena gada minimālo laika posmu, un pieprasījums pēc sezonas darba un darba pieredzes vai studiju prakses iespējām netika ņemts vērā.
Tomēr pēc Eiropas Parlamenta ieteikuma par EURES 2007. gada budžeta palielināšanu sistēmā tika veikts pētījums, lai noteiktu nepieciešamību un praktisko iespējamību ieviest šādu pakalpojumu.
Vairāku valstu reakcija bija ļoti pozitīva.
Daži partneri jau bija piedzīvojuši šāda veida pakalpojumu tūrisma, būvniecības un lauksaimniecības jomā.
Nākotnē, kad tiks izstrādāti plāni attiecībā uz EURES sistēmas tālāku attīstību, tiks automātiski izskatīta iespēja šo pakalpojumu paplašināt.
Runājot par Jūsu trešo jautājumu, Komisija arī uzskata, ka gan profesionālajai, gan ģeogrāfiskajai mobilitātei var būt pozitīva loma, uzlabojot veidu, kādā darbojas Eiropas darba tirgus, un tāpēc ir svarīgi šo mobilitāti atbalstīt un palielināt.
Šim nolūkam Komisija pašlaik izstrādā rīcības plānu, kura pamatā ir Eiropas Darba ņēmēju mobilitātes gada (2006) rezultāti un kura mērķis ir palielināt mobilitāti Eiropas darba tirgū un likvidēt galvenos šķēršļus tā tālākai attīstībai.
Šajā rīcības plānā tiks ieteikts palielināt EURES nozīmi, padarot to par galveno instrumentu darba ņēmēju mobilitātes veicināšanai visā Eiropas Savienībā un palielinot informētību par to.
Tam būs trīs galvenie mērķi:
1. palielināt EURES stratēģisko dimensiju, pastiprinot tās analītisko potenciālu attiecībā uz mobilitātes plūsmām un izmaiņām Eiropas darba tirgū;
2. paaugstināt tās pakalpojumu kvalitāti, sniedzot mobiliem darba ņēmējiem un viņu ģimenēm plašākus pakalpojumus;
3. palielināt tās darbības pārklājumu, pastiprinot tās attiecības ar citiem līdzīgu pakalpojumu sniedzējiem - vai ar privāto sektoru - un pakāpeniski atverot tās darbību darba ņēmējiem no citām pasaules daļām, kā es jau paskaidroju, atbildot uz Jūsu pirmo jautājumu.
Jūsu ceturtais un pēdējais jautājums attiecas uz EURES pārrobežu projektiem un to lomu, palīdzot dalībvalstīm atbrīvoties no pārejas laika pasākumiem.
To īpašo problēmu risināšana, kas rodas pārrobežu attiecībās, vienmēr ir bijusi svarīga EURES prioritāte.
Mums pašlaik ir veseli 20 pārrobežu sadarbības projekti, no kuriem jaunākie ir projekti starp Čehijas Republiku un Vāciju un starp Slovākiju un Ungāriju.
Papildus tam pašlaik tiek veikti 14 praktiskās iespējamības pētījumi, lai noskaidrotu jaunus projektus un pakalpojumus - gan starp "jaunajām” dalībvalstīm, gan starp "vecajām” un "jaunajām” dalībvalstīm.
Taču es, dāmas un kungi, uzskatu, ka ir pienācis laiks aizmirst domu par "vecajām” un "jaunajām” valstīm: nav šaubu, ka noteiktā ziņā Spānija ir jauna valsts, tāpat kā Grieķija, un es varētu turpināt.
Es nesaprotu, cik ilgi mēs vēl lietosim šādu klasifikāciju vienlīdzīgām Eiropas Savienības dalībvalstīm.
Jebkurā gadījumā tiek veikti 14 praktiskās iespējamības pētījumi, lai noskaidrotu jaunus projektus.
Tie visi ir praktiski projekti, kas paredzēti, lai pilsoņiem - darba devējiem un pārrobežu darba ņēmējiem - atvieglotu viņu ikdienas dzīvi.
Partneri var būt arodbiedrības, darba devēju organizācijas, valsts nodarbinātības dienesti vai jebkādi citi dalībnieki, kas strādā vietējā vai reģionālā līmenī.
Mēs ceram, ka ar šiem projektiem mēs atvieglosim darba ņēmēju apmaiņu starp partnervalstīm un mudināsim tās veikt pasākumus, kas nepieciešami attiecībā uz pagaidu pasākumiem.
Dāmas un kungi, es vēlos savu runu pabeigt, norādot uz vēl vienu EURES darba svarīgu aspektu, proti, to, kas tā ierobežo sociālā dempinga iespējamību.
Ir skaidrs, ka cilvēki, kas, ierodoties citā valstī, ir labi informēti, atrodas daudz labākā situācijā nekā tie, kuriem trūkst šādas informācijas.
Arī šajā ziņā EURES ir unikāls un ļoti efektīvs instruments.
PPE-DE Grupas vārdā. - Priekšsēdētāja kungs, vai varu sākt ar to, ka būtībā piekrītu kolēģa Jan Andersson komentāriem no Parlamenta pretējās puses, taču vēlētos lūgt, lai šis netiktu uzskatīts par precedentu gadījumiem nākotnē.
Ir vērts atzīmēt, ka komitejā šai rezolūcijai bija būtisks atbalsts.
Mēs kā grupa neplānojam nekādus grozījumus šajā rezolūcijā, un es ceru, ka kolēģi no visām politiskajām partijām un tautībām atbalstīs kaut ko, ko tiešām ir vērts atbalstīt - principu, ka ES ir runa par cilvēkiem un par plašāku iespēju sniegšanu arvien lielākam skaitam cilvēku, un EURES šī koncepta izpildē ir īpaša loma.
Tomēr, man ir divi papildu jautājumi, uz kuriem komisārs varētu atbildēt vai nu savos komentāros vēlāk vai arī vēstulē.
Tie ir divi nelieli jautājumi, taču ceru, ka tie nav nenozīmīgi.
Viens attiecas uz portāla faktisko lietošanu.
Ja jūs ierakstāt vārdu savienojumu "darba mobilitāte Eiropā”, jūs nonākat taisnā ceļā EURES portālā, kas ir ļoti labs un viegli lietojams portāls.
Tomēr, lai tajā nonāktu, jums nepieciešami atslēgas vārdi "darba mobilitāte”.
Ja jūs ierakstāt vienkārši "darbs Eiropā”, jūs iegūstat veselu sarakstu ar citiem portāliem, tādiem kā Eurojobs, Jobpilot, Topjobs, Karjera Eiropā, utt.
Tie var būt ļoti noderīgi, taču galvenais ir pieslēgties EURES portālam.
Tādēļ mans jautājums ir: vai var darīt vēl vairāk, lai nodrošinātu to, ka EURES portāls ir pieejams vēl plašāk tiem cilvēkiem, kas neizmanto darba meklēšanas centru pakalpojumus, bet vēlas piekļūt tīmeklim paši?
Mana otra piezīme ir tāda, ka es redzu, ka viens no EURES aspektiem, ko es apsveicu, ir papildu portāls par mūžizglītību, kurā ir atrodams arī portāls ar nosaukumu PLOTEUS.
Es biju ieintriģēts uzzināt par PLOTEUS ko vairāk, jo šis portāls ir par mācīšanās iespējām visā kosmosā, kas varētu būt noderīgi kolēģiem, kuri, tāpat kā es, līdz šodienai to bija ignorējuši.
Šis ir patiesi liels sasniegums - izglītība ne tikai Eiropā, bet visā kosmosā!
Es tam pievērsu uzmanību, jo, kamēr daudzi mobilitātes jautājumi ir saistīti ar iespēju došanu mūsu draugiem un kolēģiem Austrumeiropā un Centrāleiropā pārvietoties uz rietumiem, es uzskatu, ka lielāka uzmanība būtu jāpievērš iespējām no rietumiem pārvietoties uz Austrumeiropu un Centrāleiropu.
Viens no šķēršļiem - es šeit runāju kā anglis - ir valodu mācīšanās un piemērošanās spēja valodām, un viss, ko PLOTEUS projekts var darīt, lai veicinātu valodu mācīšanos, ir ļoti nozīmīga darba mobilitātes daļa - ceru, ka komisārs man piekritīs.
Abos jautājumos par PLOTEUS un pieeju tīmeklim es saku sekojošo: noteikti vajag domāt par iespējām kosmosā, taču nolieciet šo portālu arī uz zemes, lai vairumā gadījumu tas tomēr būtu pieejams reāliem cilvēkiem.
PSE Grupas vārdā. - Priekšsēdētāja kungs, EURES portālam ir milzīgs potenciāls, taču liela daļa šī potenciāla vēl ir jārealizē.
Vēl arvien pastāv vairāki ierobežojumi.
Mūsu jautājumā ir teikts, ka portālam būtu jākļūst par vienas pieturas aģentūru darbinieku ģeogrāfiskajai un profesionālajai mobilitātei, taču mums ir jābūt godīgiem, pieņemot to, ka vēl ir tāls ceļš ejams līdz brīdim, kad portāls varētu par tādu kļūt.
Tomēr šajā modernās elektronikas laikmetā būtu jāvar izveidot šādu vienas pieturas aģentūru.
Darbiniekiem, kas plāno pārvietoties ES teritorijā, lai atrastu darbu, ir nepieciešama pieeja detalizētai un lokalizētai informācijai, kas tiem dotu pārliecību, ka tie var pārvietoties kopā ar visu ģimeni - detalizētai informācijai, piemēram, par noteiktās vietās esošām skolām, šo skolu darbību, skolēnu skaitu un brīvajām vietām.
Tas pats attiecas uz veselības aprūpi, mājokļiem un daudziem citiem jautājumiem.
Portālā ir informācija par šīm jomām, taču tā ir ļoti vispārīga un dod tikai īsu kopsavilkumu par attiecīgo valsti.
Uzdevums portālā iekļaut detalizētu un lokalizētu informāciju varētu likties milzīgs, taču tas nebūt tā nav.
Daudz šādas detalizētas informācijas jau ir atrodama vietējo varas iestāžu, veselības aprūpes iestāžu, vietējo izglītības iestāžu un valdību departamentu tīmekļa vietnēs.
Portālā var iekļaut saites uz šīm vietnēm, lai lietotāji, kam nepieciešama detalizētāka informācija, nonāktu šajās vietnēs.
Vietējā līmenī pieejamā informācija arvien vairāk tiek sniegta arī vairākās valodās.
Manā reģionā, piemēram, visa informācija, sākot ar to, kā reģistrēties vēlēšanām, līdz pat brīvas mājvietas atrašanai ir pieejama poļu valodā un vairākās citās valodās.
Visbeidzot, šī informācija bieži tiek sniegta arī vairākās trešo valstu valodās, kas sasaucas ar komisāra pieminēto jautājumu.
Imigrācija no trešajām valstīm nevar atrisināt grūtības, ko ES rada demogrāfiskās pārmaiņas, taču tā var palīdzēt.
Tādēļ man bija prieks dzirdēt, ko viņš teica par plāniem EURES aprīkot tā, lai tas šajā procesā spēlētu nozīmīgu lomu.
Darba ņēmēju brīva pārvietošanās ir viens no četriem nosacījumiem, kas ir nepieciešami ES vienotā tirgus pastāvēšanai un sekmīgai darbībai.
Vienotais darba tirgus, kas vēl nav pilnībā izveidots, ļautu darba meklētājiem iegūt jaunas prasmes un pieredzi un sniegt tiem iespēju izvēlēties darbu un likt lietā savas prasmes, bet darba devēji varētu izvēlēties no liela skaita darba ņēmēju, lai sev nodrošinātu nepieciešamos speciālistus.
EURES (Eiropas Nodarbinātības dienests) tīkls ir instruments, kura mērķis ir izveidot vienotu darba tirgu, atvieglojot darba ņēmēju pārvietošanos Eiropas Savienībā, Eiropas Ekonomikas zonā un Šveicē (es šeit neminēšu trešās valstis).
Šajā tīklā sadarbojas valstu nodarbinātības dienesti, arodbiedrības, darba devēju organizācijas un reģionālās un vietējās iestādes.
To darbību koordinē Eiropas Komisija.
EURES tīkla uzdevums ir informēt, konsultēt un palīdzēt potenciālajiem mobilajiem darba ņēmējiem attiecībā uz iespējām strādāt ārvalstīs un dzīves, darba un mācību apstākļiem Eiropas Ekonomikas zonas valstīs un palīdzēt darba devējiem, kas vēlas pieņemt darbā darba ņēmējus no trešām valstīm.
EURES portāls darbību sāka 2006. gadā un piedāvā miljons brīvu darbavietu visā Eiropā.
Līdz šim portālā ir reģistrējušies 8 000 darba devēju un 184 000 darba meklētāju.
Lai gan tiesības brīvi pārvietoties, lai dzīvotu un strādātu ārvalstīs, ir viena no Eiropas pilsoņu pamattiesībām, kas noteikta Romas līgumā, daudzas vecās dalībvalstis joprojām piemēro pārejas laiku valstīm, kas Eiropas Savienībai pievienojās 2004. un 2007. gadā.
Vācija plāno pārejas laiku darba tirgus atvēršanai pagarināt līdz 2011. gadam, jo valstī ir augsts bezdarba līmenis.
Dažos informācijas avotos tiek teikts, ka mums Eiropas Savienībā trūkst darbaspēka, bet citi ziņo par augstu bezdarba līmeni.
EURES portālā ir miljons brīvu darbavietu, bet tajā pašā laikā darbaspēka brīva pārvietošanās ir ierobežota.
Cik EURES ir efektīvs?
Kā piemēru minēšu savu valsti, Lietuvu.
Saskaņā ar oficiālo statistiku pēdējo četru gadu laikā Lietuvu ir pametuši 34 000 darba ņēmēju, taču divarpus gadu laikā tikai 405 to ir darījuši ar EURES pakalpojumu palīdzību.
Plašsaziņas līdzekļos bieži vien tiek sniegta pārsteidzoša informācija par migrantu verdzību Itālijā, Spānijā un Apvienotajā Karalistē, kur darba ņēmējiem no jaunajām valstīm jāsaskaras ar necilvēcīgiem darba un dzīves apstākļiem.
Vai tas nav EURES sistēmas trūkums?
Cilvēki nesaņem pietiekamu informāciju par darba un dzīves apstākļiem un nezinu, pie kā vērsties, kad tiem rodas problēmas.
2006. gada darbības parādīja, ka darbaspēka brīvai kustībai ir parādījušies jauni šķēršļi - tās ir praktiskas problēmas, mājokļi, valoda, darbs partnerim vai laulātajam un psiholoģiskās grūtības, kas saistītas ar adaptāciju jaunā valstī un plānošanu atgriezties mājās.
Ir labi, ka Komisija sāks īstenot mobilitātes rīcības plānu 2007. gadam, kas palīdzēs atrisināt radušās problēmas.
To veicinātu arī informācijas sistēma par ģeogrāfisko un profesionālo mobilitāti, kuras pamatā būtu vienota informācijas punkta princips.
UEN grupas vārdā. - (PL) Priekšsēdētāja kungs, es apsolu, ka pretēji iepriekšējam runātājam Bushill-Matthews kungam es nerunāšu par kibertelpu un iespējām, ko tās pārlūkošana varētu dot Centrāleiropas un Austrumeiropas pilsoņiem.
Rezolūcijā EURES, Eiropas Nodarbinātības dienests, tiek ļoti slavināts.
Taču mums ir jāapzinās, ka dažiem novērotājiem EURES ir viens no Eiropas pārmērīgās birokrātijas piemēriem.
Kā mana kolēģe, deputāte no Lietuvas, tikko norādīja, tikai 8 % no lietuviešiem, kas devušies strādāt uz ārvalstīm, ir izmantojuši EURES piedāvātos instrumentus.
Tas tiešām ir ļoti maz.
Varbūt tas tomēr nav pārmērīgas birokrātijas gadījums, bet viss būtu daudz vienkāršāk, ja Eiropas darba tirgus tiktu galu galā pilnībā liberalizēts.
Eiropieši tad varētu meklēt darbus parastā veidā, un nebūtu vajadzības izmantot EURES.
Protams, ir jāatbalsta visas metodes, ieskaitot oficiālu informāciju par brīvām darbavietām sezonas vai pagaidu darba ņēmējiem.
Tam būtu pirmkārt jāattiecas uz Savienības dalībvalstu pilsoņiem.
Pilsoņiem no trešām valstīm jābūt otrajā vietā, tostarp pilsoņiem no valstīm, kas ar Eiropas Savienību strādā saskaņā ar Eiropas kaimiņattiecību politiku.
Pirms diviem gadiem un diviem mēnešiem, kad mēs pieņēmām pamatnostādnes nodarbinātības politikai dalībvalstīs, mēs uzsvērām nepieciešamību likvidēt visus šķēršļus darba ņēmēju pārvietošanās brīvībai Eiropā, kā paredzēts Līgumos.
Diemžēl Vācija, Austrija un dažas citas dalībvalstis šo aicinājumu nav ņēmušas vērā un joprojām saglabā barjeras, kas liedz piekļūt to darba tirgum.
Tas ir pretrunā pamatbrīvībām, kas ir Eiropas Savienības pamatā, kā mana kolēģe norādīja.
Brīva piekļuve ir tikai laika jautājums, taču līdz tam tiks izšķiests daudz laika.
Mums ir jāapspriež vispārēji risinājumi hic et nunc, nevis daļēji pasākumi.
Verts/ALE grupas vārdā. - (DE) Priekšsēdētāja kungs, mani kolēģi pilnīgi pareizi saka, ka EURES ir viens no Eiropas veiksmes stāstiem.
Bez EURES tīkla ģeogrāfiskā un profesionālā mobilitāte Eiropā nebūtu iespējama tik plašā apjomā, kādā tā ir šodien, un nebūtu pieejama darba ņēmējiem, kuri zina savas tiesības un tāpēc spēj tās īstenot.
Ja nebūtu EURES, tad Eiropas Savienības ceturtā brīvība pastāvētu tikai uz papīra.
Tāpēc es, komisāra kungs, nesaprotu, kāpēc Jūs neizrādiet lielāku apņemšanos uzlabot EURES, citiem vārdiem, izveidojot vairāk centru un uzlabojot kvalitāti, piemēram, ar labas prakses paraugiem pārrobežu reģionos.
Patiesi, tiem vajadzētu augt kā sēnēm pēc lietus, lai īstenotu mūsu mērķus Eiropas Darba ņēmēju mobilitātes gadā un palielinātu ģeogrāfisko mobilitāti Eiropā.
Tiešām šajā ziņā ir vajadzīga lielāka apņemšanās.
Ja mobilitāte Eiropā tiktu padarīta vieglāka, īpašu labumu gūtu reģioni, kuros trūkst kvalificētu darba ņēmēju.
Taču, protams, šo procesu pirmkārt un galvenokārt bremzē dalībvalstis, un arī šajā jomā ir novērojama Padomes neiejaukšanās.
Attiecībā uz sociālās drošības sistēmu savstarpēju atzīšanu vēl ir ļoti daudz darāmā, pirms tā sasniegs tādu līmeni, kas darba ņēmējiem ļaus sākt strādāt citā dalībvalstī, nezaudējot kaut ko no savas sociālās drošības.
Tas ir vēl grūtāk darba ņēmējiem dalībvalstīs - piemēram, tādā kā mana valsts -, kuras joprojām uzstāj uz mobilitātes ierobežošanu uz noteiktu pārejas laiku.
Šajās valstīs mobilitāte notiek nelegālos un trauslos nodarbinātības apstākļos - melnais tirgus negatīvi ietekmē algas un drošību.
Taču cīnīties pret sociālo dempingu ir iespējams, tikai pamatojoties uz legālu mobilitāti.
Šī iemesla dēļ es nesaprotu, kāpēc tādas valdības kā Vācijas valdība, no vienas puses, dedzīgi runā par kvalificētu darba ņēmēju trūkumu, bet, no otras puses, nespēj saņemties ļaut cilvēkiem no Austrumeiropas īstenot viņu pārvietošanās brīvību, tādējādi galu galā izbeidzot dažreiz tik absurdo situāciju uz robežām.
Es arī aicinu sociālos partnerus darīt vairāk mobilitātes jomā dažādajās valstīs un noteikt publisku kontroli, lai atklātu tos, kas pieļauj nelikumības, un neļautu tiem gūt labumu no sociālā dempinga.
IND/DEM Grupas vārdā. - Priekšsēdētāja kungs, Eiropa aptver ļoti daudzveidīgu ģeogrāfiju, teritorijas un klimatu, kas rada lielu dzīvesveidu un ekonomiku dažādību.
Īpaši vienmēr ir pastāvējušas darba prakses atšķirības un darba tiesības ir attīstījušies dažādi.
Dažādi cilvēki strādā dažādi.
Dažādība ir dzīves garšviela.
Jūs riskējot to papildināt, jo tas ir pilnīgas nodarbinātības un darba tiesību pamatā.
Nodarbinātības komiteja pareizi tiek saukta par Nodarbinātības un sociālo lietu komiteju, un vislielākais sociālais ieguvums visiem, gan indivīdiem, gan sabiedrībai kopumā, noteikti ir tas, ka cilvēkiem ir darbs.
2005. gada aprīlī Vācijā bezdarbs bija 10 % līmenī, savukārt, Apvienotajā Karalistē šis rādītājs bija 4,5 %, taču Apvienotā Karaliste ir pārņēmusi mazāk ES darba tiesību.
Daudzās Austrumeiropas valstīs ir augsti bezdarba rādītāji.
Viņi ir panākuši progresu, ir kaut ko uzlabojuši, taču pēdējais, ko viņi vēlas, ir nomainīt padomju plānveida ekonomiku, ko vadīja nevēlēti komisāri, pret centralizētām pavēlēm no ES nevēlēto komisāru puses.
Eiropai nav vajadzīga ES, lai visiem uzliktu vienādu darba tiesību kopumu.
Šāds spaidu krekls var novest tikai pie pieaugoša bezdarba, kas var radīt tādus sociālos nemierus, ar kādiem jau agrāk esam saskārušies.
Ceru, ka neviens no mums nevēlas to atkal redzēt.
(HU) Ir daudz runāts par to, ka ģeogrāfiskās un profesionālās mobilitātes pieaugums Eiropas Savienībā ir viens no galvenajiem faktoriem bezdarba samazināšanā un ekonomiskās konkurētspējas palielināšanā.
27 valstu Eiropas Savienībai ir ļoti lielas darbaspēka rezerves, taču tādēļ, ka pieejamās darbavietas nav vienlīdzīgi sadalītas pa reģioniem, tā nespēj nodrošināt nodarbinātības iespējas lielai daļai no tiem, kas tikai sāk savu karjeru, un darbiniekiem virs 50 gadu vecuma.
Šī iemesla dēļ ir radusies steidzami risināma problēma, kas saistīta ar tādu darba ņēmēju migrāciju, kuri vairākās dalībvalstīs ieceļo no trešām valstīm, lai gan arī pašā Eiropas Savienībā ir pieejams atbilstošs un kvalificēts darbaspēks.
EURES tīklam ir svarīga loma attiecībā uz saikni starp piedāvājumu un pieprasījumu, taču tas diemžēl līdz šim nav saņēmis atbilstošu atbalstu no ES resursiem, kas pieejami attīstības vajadzībām.
Ir pilnīgi skaidrs: es esmu dzirdējis, ka ir 700 EURES konsultanti, bet Špidla kungs minēja 800 - ja mēs šo skaitli salīdzinām ar 20 miljoniem pilsoņu, kas nespēj atrast darbu 27 dalībvalstīs, tad ir skaidrs, ka tas ir nenozīmīgs skaitlis.
Tikai 25-26 konsultanti uz katru valsti - piliens jūrā, kas nav pietiekams veicamajam uzdevumam.
Vēl viens jautājums, ko es uzskatu par problemātisku, ir tas, ka, lai gan portālā ir pieejama informācija par darba meklētājiem, tajā ir daudz mazāk informācijas par uzņēmumiem, kas piedāvā darba iespējas.
Saskaņā ar jaunāko informāciju EURES portālā kopā ir atspoguļoti 11 000 uzņēmumi.
Ir nepieciešama daudz plašāka informācijas kampaņa, lai iesaistītu vairāk ekonomikas dalībnieku nekā tagad.
Es uzskatu, ka EURES tīkla un portāla attīstība un stimuls šādai attīstībai ir Eiropas kopējās interesēs, un tāpēc aicinu šos priekšlikumus pieņemt.
Priekšsēdētāja kungs, nav šaubu, ka EURES programma ir ļoti svarīga un labi strādā, taču to ir jāuzlabo.
Es vēlos pievērsties konkrētam jautājumam, kas attiecas uz mobilitāti, kas Eiropai ir nepieciešama un laba - mēs visi tam piekritīsim.
Problēma, uz ko es īpaši atsaucos, ir tā, ar ko saskaras ES pilsoņi, kuri ierodas Īrijā un kuriem ir dzīvesbiedrs vai biedrene, kas nav no ES dalībvalstīm.
Pēdējās nedēļās Īrijas valdība ir izdevusi vairāk nekā 120 šādu dzīvesbiedru izraidīšanas orderus.
Zinu, ka daudzi citi no Īrijas varas iestādēm ir saņēmuši informāciju, ka to iesnieguma par uzturēšanās atļaujas saņemšanu izskatīšana ir atlikta līdz tiesas lēmumam, kas, iespējams, netiks pieņemts līdz pat 2009. gadam.
Tas nepārprotami ir šķērslis mobilitātei Eiropā tiem Eiropas Savienības pilsoņiem, kas vēlas pārcelties uz Īriju, lai sāktu strādāt tur pieejamajās darba vietās, un kas konstatē, ka pastāv ierobežojumi tādēļ, ka viņi ir precējušies ar personu, kas nav ES pilsonis.
Man šķiet, ka tas ir negodīgi attiecībā pret tiem, kas vēlētos pārvākties, taču divtik negodīgi tas ir pret tiem, kas jau ir pārvākušies un dzīvo Īrijā, dažos gadījumos jau ilgu laiku, kopā ar saviem dzīves biedriem, un kas tagad tiek izraidīti.
Es aicinu komisāru steidzamības kārtā sazināties ar Īrijas attiecīgo ministru un aicināt viņu atsaukt izraidīšanas orderus un piešķirt pagaidu uzturēšanās atļaujas šīm ģimenēm, un arī pārtraukt nenoteiktību, ar ko tās saskaras attiecībā uz savu nākotni.
Ja mēs nopietni attiecamies pret mobilitāti Eiropā, tad šādiem jautājumiem nevajadzētu rasties.
Es esmu pārliecināts, ka Īrijas pašreiz spēkā esošie tiesību akti šajā sakarībā pārkāpj Eiropas Savienības 2004. gada direktīvu par mobilitāti un uzturēšanos un tāpat pārkāpj Eiropas Savienības tiesību aktus diskriminācijas apkarošanai, jo tiek piemēroti tikai to ES pilsoņu dzīvesbiedriem, kas nav Īrijas pilsoņi.
Šie ir divi nopietni jautājumi, un es aicinu komisāru nekavējoties izteikt protestu Īrijas varas iestādēm, it īpaši ministram Brian Lenihan, lai tās nekavējoties risina šo jautājumu.
(PL) Priekšsēdētāja kungs, es vēlētos šajās debatēs pievērst uzmanību diviem jautājumiem.
Pirmkārt, ir nepieciešams pilnībā īstenot vienu no pamatbrīvībām, kas ir Eiropas vienotā tirgus pamatā, proti, darbaspēka brīvu pārvietošanos.
Attiecībā uz darba ņēmējiem no jaunajām dalībvalstīm šī brīvība ir nopietni ierobežota, piemēram, Vācijā un Austrijā.
Ir skaidrs, ka šāda situācija kaitē darba ņēmēju mobilitātei visā Eiropas Savienības teritorijā.
Otrkārt, ir jāsniedz stingrs atbalsts, jo īpaši jaunajām dalībvalstīm, lai šajās valstīs panāktu nodarbinātības līmeņa palielināšanos.
Piemēram, manā valstī, Polijā, šis līmenis ir 51 % vīriešiem un tikai 46 % sievietēm.
Salīdzinājumā, piemēram, Amerikas Savienotajās Valstīs un Skandināvijas valstīs šie rādītāji jau pārsniedz 70 %.
Priekšsēdētāja kungs, domāju, ka visi izprot palielinātas mobilitātes nozīmību, un visas pieredzes attiecībā uz darbiniekiem un pētniekiem ir ļoti labas - varat skatīties visur.
Veiksmes atslēga lielā mērā slēpjas mobilitātē un Eiropas sadarbībā, un mēs zinām, ka tas ir svarīgi nodarbinātības kvalitātei, darba tirgus efektivitātei, mēs zinām, ka tā patiesi ir Eiropas ideja, un tāpat zinām, ka tā ir ļoti būtiska indivīda iespējām.
Taču tas nozīmē, ka mēs vēl arvien sastopamies ar vairākiem šķēršļiem.
Ir svarīgi atbalstīt EURES programmu un nodrošināt, ka tā var paveikt labu darbu.
Taču tajā pašā laikā mums ir jānodrošina, ka šķēršļi, piemēram, pārejas noteikumi, tiek novērsti pēc iespējas ātrāk, jo tas ir paradokss, ka viena puse mēģina palielināt mobilitāti, bet otra puse pieņem, ka mobilitāte ir ierobežota.
Otra lieta, ko, manuprāt, šajā sakarā ir svarīgi pateikt, ir, ka pat pēc šķēršļu novēršanas mums vēl arvien būs pārāk maza mobilitāte.
Tas attiecas gan uz mūsu vietējo darba tirgu, gan uz darba tirgiem ārpus robežām.
Es domāju, ka EURES varētu izmantot ne tikai, lai informētu un uzlabotu drošību tiem, kas vēlas pārvietoties uz citu valsti un citu darba tirgu, kā šodien iepriekš norādīja Jan Andersson, bet to varētu izmantot arī, lai visas lēmumu pieņēmējas iestādes informētu par Eiropas darba tirgos vēl arvien esošajiem šķēršļiem, jo plaisa starp vīziju un teoriju no vienas puses un realitāti no otras puses ir diezgan liela.
Es domāju, ka EURES informatīvā loma varētu izpausties divos veidos: attiecībā uz tiem, kas cenšas pārvākties uz citiem darba tirgiem, un arī uz mums visiem un dalībvalstīm, lai pārvākšanos reālā dzīvē padarītu daudz vieglāku.
Tas ir jautājums, kuru mēs varētu apspriest turpinājumā.
Dāmas un kungi, es domāju, ka šīs debates skaidri parādīja, ka EURES ir labs instruments, kas ir funkcionāls un lietderīgs: tas patiesi veicina darbaspēka brīvu pārvietošanos, sekmējot mobilitāti, palīdzot cilvēkiem iegūt informāciju par darba tirgu visā Eiropas Savienībā un noskaidrot savas tiesības.
No otras puses, un tas tika uzsvērts arī debatēs, mēs neesam sasnieguši perfektu vai galīgu situāciju, un ir nepieciešams turpināt attīstīt EURES.
Debatēs tika izvirzīti daži jautājumi, ko es šoreiz atsevišķi nekomentēšu, jo tiem ir ļoti īpašs un organizatorisks raksturs, un es uzskatu, ka katrs no tiem ir pelnījis, lai par to veiktu ekspertu novērtējumu.
Tas, kas no šīm debatēm skaidri izriet, ir tas, ka Komisijas vispārējā doma par šī portāla attīstību un Eiropas Parlamenta vispārējais redzējums par šī portāla mērķi un attīstību ir vairāk vai mazāk identiski un ļauj mums īstenot patiesi efektīvu un izdevīgu ilgtermiņa sadarbību un vienam otru šajā ziņā iedvesmot.
Es vēlos arī norādīt, ka šeit tika minētas daudzas domas, ka ir ārpus šī parlamentārā jautājuma, piemēram, problēma, kas saistīta ar valsts tiesību aktiem, taču es šos jautājumus esmu katrā ziņā atzīmējis un tos apsvēršu.
Nākamās sēdes darba kārtība: sk. protokolu
Sēdes slēgšana
(Sēde tika slēgta plkst. 21.45)
Sēdes atklāšana
(Sēdi atklāja plkst. 9.00)
Debates par cilvēktiesību, demokrātijas un tiesiskuma principu pārkāpumiem (paziņošana par iesniegtajiem rezolūcijas priekšlikumiem) (sk. protokolu)
Vienotā tirgus noteikumu pārskatīšana (debates)
Nākamā lieta darbakārtībā ir Jacques Toubon ziņojums Iekšējā tirgus un patērētāju aizsardzības komitejas vārdā par vienotā tirgus noteikumu pārskatīšanu: šķēršļu un neefektivitātes novēršana, uzlabojot īstenošanu un izpildi.
referents. - (FR) Priekšsēdētāja kungs, komisār, dāmas un kungi! Šis ir patstāvīgs ziņojums, ko ierosinājusi mūsu politiskā grupa, kurai pēc vairāku mēnešu darba ar ļoti lielu vairākumu savu atbalstu izteica Iekšējā tirgus un patērētāju aizsardzības komiteja.
Man ir atzinīgi jānovērtē šis ļoti plašais atbalsts, jo, ja Parlaments savā plenārsēdē ir apstiprinājis, ka mums pilnībā ir jābūt spējīgiem piedalīties tajā darbā, kuru pašlaik veic Komisija, sagatavojot paziņojumu nākamajam rudenim par iekšējā tirgus stratēģiju divdesmit pirmajam gadsimtam, un pilnībā ietekmēt šo darbu.
50 gadu laikā iekšējais tirgus ir bijis galvenais Eiropas Savienības sasniegums.
Tas ir Eiropas Savienības integrācijas un tagad arī Lisabonas stratēģijas kodols.
Tomēr tas ir process, kas nepārtraukti attīstās, un tam mums vispirms ir vajadzīga pieeja no politiskā viedokļa.
Manuprāt, tā ir visunikālākā iezīme manā ziņojumā, kuru es jums esmu iesniedzis.
Eiropa pašlaik atrodas ļoti neskaidrā posmā un ir ļoti svarīgi saprast, ka iekšējais tirgus nevar tikt attīstīts, ja pret to arī turpmāk būs vērsts plaši izplatītais skepticisms un pat naidīgums no sabiedrības, kura bieži vien iekšējo tirgu un konkurences politiku uztver kā pamatcēloni daudzām sociālām problēmām, ar kurām saskaras mūsu pilsoņi.
Tāpēc jebkurā iekšējā tirgus stratēģijā ticības trūkumu un naidīgumu ir jācenšas pārvēst par uzticību iekšējam tirgum, daļēji pievēršot uzmanību šī tirgus priekšrocībām, un daļēji, tajā pašā laikā, īstenojot mērķus par atvērtību un konkurenci, kā arī sociālo kohēziju ar tās dažādajiem elementiem: vide, nodarbinātība, kultūra, mazaizsargāto piekļuve tirgum.
Mūsu ziņojumā mēs esam mēģinājuši panākt šo līdzsvaru, un es domāju, ka iemesls, kāpēc ziņojums ir saņēmis tik plašu atbalstu, ir tāpēc, ka tas lielā mērā ir bijis veiksmīgs attiecībā uz iepriekš minēto.
Šis ir galvenais ieteikums, kuru mēs gribētu sniegt Komisijai: iekšējais tirgus nevar tikt paplašināts un attīstīts, ja mūsu līdzpilsoņi neatbalsta konkrēto politikas virzienu.
Mēs esam ierosinājuši izmantot trīs pieejas: uzticības atjaunošana, sloga samazināšana un, visbeidzot, starptautiskā konteksta ievērošana attiecībā uz mūsu iekšējā tirgus politiku.
Tāpēc mēs esam uzsvēruši visus tos aspektus, piemēram, vidi un patērētāju aizsardzību, kuri ietekmē mūsu līdzpilsoņu dzīves kvalitāti.
Mēs esam aicinājuši uz to, ka dalībvalstu parlamentiem šajā saistībā jābūt vairāk iesaistītiem mūsu darbā un ka viņiem ir jābūt labākai izpratnei par vienotā tirgus priekšrocībām.
Svarīgs grozījums, ko es esmu sagatavojis, kurš, manuprāt, saņems vispārēju apstiprinājumu, ir pārskatītais grozījums Nr. 12.
Šajā grozījumā, kurš ir pamatots uz Eiropadomes 21. jūnija lēmumiem par pilnvaru piešķiršanu Starpvaldību konferencei, lai iekļautu punktu par sabiedriskajiem pakalpojumiem jaunajā grozījumus paredzošajā līgumā, mēs aicinām Komisiju precizēt nostāju attiecībā uz sabiedriskajiem pakalpojumiem, vispārējās nozīmes pakalpojumiem (VNP) un vispārējas tautsaimnieciskas nozīmes pakalpojumiem (VTNP), jo mēs uzskatām, ka šiem pakalpojumiem ir ļoti būtiska loma veiksmīga iekšējā tirgus izveidē, kurš bauda plašu sabiedrības atbalstu.
Mēs to apzinājāmies jau tad, kad apspriedām direktīvu par pakalpojumu iekšējo tirgu.
Mūsu ziņojumā īpašs uzsvars ir uz mazajiem un vidējiem uzņēmumiem (MVU) un mazaizsargātajām personām, jo īpaši invalīdiem.
Attiecībā uz tiesību uz patērēšanu attīstīšanu, mēs atzīmējām to, ka ir ļoti neliels pārrobežu patēriņš, aptuveni 6 %, kas acīmredzot ir pārāk niecīgs.
Mēs, protams, iekļaujam arī enerģētikas politiku un rīcību pret globālo sasilšanu iekšējā tirgus politikā, kā arī tīkla nozaru atvērtību.
Viens no galvenajiem - un pretrunīgs - priekšlikums ir par iekšējā tirgus pārbaudes iekļaušanu jebkuros no jaunajiem tiesību aktiem.
Tas ir viss, ko es vēlējos pateikt savā īsajā runā.
Ja mēs būsim veiksmīgi, apvienojot iekšējā tirgus ietekmes potenciālu un ražotāju un patērētāju iesaisti šajā politikā, es domāju, ka tas patiesi veicinās uzplaukumu, nodarbinātību un Eiropas Savienības sociālā modeļa saglabāšanu, un tajā pašā laikā nodrošinās Eiropai spēcīgu ekonomisko stāvokli pasaulē.
Ekonomikas un monetārās komitejas atzinuma sagatavotājs. - (FR) Priekšsēdētāja kungs, komisār! Tas ir mans uzdevums ir iepazīstināt ar Ekonomikas un monetārās komitejas viedokli un šoreiz, ja man tā ļauts izteikties, es to darīšu ar prieku.
Atzinuma sagatavotājs, kuru mēs bijām izraudzījušies, nolēma neiesniegt šo ziņojumu savā vārdā, jo viņš nepiekrita faktam, kas bija Ekonomikas un monetārās komitejas balsojuma rezultāts, ka uzsvars ir uz nodokļu nosacījumiem harmoniska iekšējā tirgus izveidei.
Izsakoties nepārprotami, Ekonomikas un monetārā komiteja uzskata, ka, lai iekšējais tirgus darbotos harmoniski, Komisijai ir nepieciešams ierosināt noteiktas iniciatīvas, lai novērstu nodokļu sagrozījumus.
Es varu vienīgi atbalstīt Ekonomikas un monetārās komitejas pausto viedokli.
Manuprāt, ir divi citi punkti, kurus, manuprāt, šodien vajadzētu uzsvērt.
Pirmais ir par konkurences politikas darbību.
Nesenie notikumi, jo īpaši tie, kuros bija iesaistītas novērtējuma aģentūras, atkārtoti parādīja mums, ja vien mums tas bija nepieciešams, ka vienotam tirgum ir nepieciešama stingra konkurences politika, kas būtu piemērojama visām tirgus nozarēm.
Cits aspekts, ko pieminēja referents, ir starptautiskajā dimensija un Eiropas Savienības spēja tās iekšējā tirgus darbībā padarīt to par līdzekli starptautiskajai standartizācijai.
Mūsdienās tā ir vēl jo vairāk taisnība attiecībā uz finanšu tirgiem un es ceru, ka arī šajā gadījumā Komisija spēs uzņemties iniciatīvu starptautiskās standartizācijas ierosināšanā, kas mums ir nepieciešama, lai sasniegtu progresu pārraudzībā.
Komisijas loceklis. - Priekšsēdētāja kungs, godājamie deputāti, pēc tam, kad Komisija februārī publicēja savu pagaidu ziņojumu, mums ir bijušas dažas ļoti produktīvas diskusijas par vienotā tirgus noteikumu pārskatīšanu.
Pašlaik darbs rit augstākajā pārnesumā, un Komisija savus secinājumus ir paredzējusi publicēt novembrī.
Es vēlētos pateikties Iekšējā tirgus un patērētāju aizsardzības komitejas locekļiem, it īpaši referentam Jacques Toubon, par iespaidīgas ieteikumu un priekšlikumu paketes apkopošanu.
Es vēlētos pateikties Ekonomikas un monetārās komitejas locekļiem par viņu skaidro un konstruktīvo ieguldījumu šajā ziņojumā.
Komisija ir pateicīga arī politiskajām grupām, kuras bija cieši iesaistītas šajā procesā un izstrādāja augstas kvalitātes politiskos dokumentus.
Kā visu labo ziņojumu gadījumā, es norādu arī uz to, ka dažos jautājumos tajā ir atrodamas viedokļu vai uzsvaru atšķirības.
Īsumā apskatīsimies, kas ir likts uz spēles.
Vienotais tirgus ir mājvieta 500 miljoniem pilsoņu un vairāk nekā 20 miljoniem uzņēmumu.
Kopš tā pirmsākumiem 1992. gadā, vienotais tirgus Eiropas produkcijas apjomu ir palielinājis par vairāk nekā 2% un ir radījis gandrīz trīs miljonus jaunu darba vietu.
Eiropas labklājība un ārējā ietekme ir lieli sasniegumi.
Lai tos uzturētu, mums vienotais tirgus ir jāvirza uz priekšu.
Būtu kļūdaini jebko no minētā uztvert kā pašu par sevi saprotamu.
Mums Eiropas konkurētspēja ir jāsaglabā Eiropas uzņēmumu un īpaši tās pilsoņu labā.
Mēs nevaram uzturēt Eiropu, kas sniedz augstas kvalitātes veselības aprūpes, izglītības un sociālās aprūpes sabiedriskos pakalpojumus, ja mums nav pašos pamatos veselīgas ekonomikas.
Tādēļ ļaujiet man šobrīd izskaidrot galveno: mūsu visu - Komisijas, Parlamenta un dalībvalstu - nepieciešamību reformu īstenošanā izrādīt iniciatīvu un drosmi.
Vienotā tirgus noteikumu pārskatīšana ietilpst šīs Komisijas centienos Eiropai nodrošināt taustāmus rezultātus un izpildīt savu "pilsoņu programmu” un ir to būtiska daļa.
Vienotajā tirgū vēl arvien pastāv lieli izaicinājumi.
Ļaujiet minēt dažus piemērus.
Attiecībā uz pasta pakalpojumiem mēs pašlaik virzāmies uz gala dokumentu paketes par pilnīgu tirgus atvēršanu izstrādi.
Enerģētikas politikas jomā komisārs Andris Piebalgs īsumā minēs priekšlikumus vienota Eiropas enerģētikas tirgus izveidei.
Komisāre Meglena Kuneva vada plašu Eiropas patērētāju tiesību aizsardzību reglamentējošo noteikumu pārskatīšanu.
Mēs kopā ar jums un dalībvalstīm strādājam, lai izveidotu Eiropas patentu sistēmu.
Katra vienotā tirgus reforma atsevišķi ir svarīga, taču, ja skatāmies uz tām kopumā, to svarīgums ir pat vēl lielāks.
Šodienas vienotais tirgus - šis milzīgais, dinamiskais, atvērtais tirgus - ir visu šo sarežģīto reformu un visu mūsu grūti pieņemto lēmumu produkts.
Īsumā, vienotā tirgus nepārtrauktā veiksme - tā potenciāls uzlabot visu Eiropas pilsoņu dzīves līmeni un sociālos apstākļus - mums liek izrādīt iniciatīvu un drosmi, ne tikai nosakot nākotnes vīziju, bet arī izdarot ļoti reālas un bieži vien grūtas politiskās izvēles jau šodien.
Taču ļaujiet atgriezties pie pašas pārskatīšanas un uzsvērt dažas lietas: pirmkārt, to, kā mēs strādājam, kā mēs pildām vienotā tirgus politiku, un otrkārt, mūsu kopējās politikas prioritātes.
Attiecībā uz to, kā mēs strādājam, mēs visi zinām, ka mums ir jāstiprina partnerība un īpašumtiesības - un to norāda arī jūsu ziņojuma projekts.
Tādēļ Parlamenta aicinājums veidot spēcīgākus sadarbības tīklus manām ausīm ir kā mūzika.
Vienotais tirgus ir kopējs pasākums, un mums ir jāstrādā kopā, lai to sasniegtu, vienmēr ņemot vērā pilsoņu vajadzības.
Tas nozīmē paļauties uz tādiem veiksmīgiem projektiem kā SOLVIT un pilsoņiem piedāvāt labāku palīdzību pārrobežu problēmu risināšanā, ar ko viņi saskaras.
Tas nozīmē arī spiediena izdarīšanu, izmantojot tādus jaunus instrumentus kā Iekšējā tirgus informācijas sistēma, lai stiprinātu sadarbību starp dalībvalstīm.
Es, tāpat kā jūs, esmu cieši pārliecināts, ka cieša partnerība būs mūsu veiksmes atslēga.
Ļaujiet man izteikt atzinību par interesantu jūsu ziņojuma priekšlikumu - visu jauno pasākumu "iekšējā tirgus pārbaudes” ideju.
Tas ir elements, kas noteikti ietilpst mūsu "labākas likumdošanas” mehānismos, kuru svarīgumu var tikai pasvītrot.
Ja konstatēsim, ka jaunie priekšlikumi faktiski kavē cilvēku, preču, pakalpojumu un kapitāla plūsmu, tādējādi pakļaujot riskam vienoto tirgu, tad mums tas ir jāatzīst un jājautā, vai nevajadzētu mainīt kursu, kamēr vēl neviens nav cietis!
Tagad ļaujiet pāriet pie mūsu kopīgajām vienotā tirgus politikas prioritātēm.
Savā pagaidu ziņojumā Pavasara Eiropadomei Komisija uzsvēra vairākus virzienus, kuros nākotnē varētu virzīt vienoto tirgu.
Ļaujiet izvēlēties dažus piemērus no jomām, kuras vislabāk pārzinu.
Jūsu ziņojums pamatoti norāda uz finanšu pakalpojumiem privātpersonām kā jomu, kurā vienotais tirgus varētu iet vēl tālāk.
Es uzskatu, ka Eiropa pilsoņiem var palīdzēt saņemt labāko visās jomās: hipotekārajā, apdrošināšanas, maksājumu karšu, banku kontu un citās jomās.
19. septembrī Komisija Briselē organizēs noklausīšanos, lai vairāk uzzinātu par visu ieinteresēto pušu prioritātēm.
Es aicinu visus interesentus to apmeklēt.
Ļaujiet apspriešanai ierosināt jaunu jautājumu, kam būtu jāietilpst vienotā tirgus noteikumu pārskatīšanā, t.i. elektroniskā valsts pārvalde.
Visas dalībvalstis aizvien vairāk pakalpojumu sniedz elektroniskā veidā, tā samazinot izmaksas un padarot pakalpojumus pilsoņiem pieejamākus.
Lai gan tas rada jaunas iespējas, pastāv arī problēmas, ar ko mums nākas saskarties.
Ļaujiet minēt dažus piemērus.
Pirmkārt, par elektroniskajiem iepirkumiem.
Mums ir jānodrošina, lai valstu varas iestādes, pieņemot tehnoloģiju un drošības standartus, neradītu pilnīgi nacionālus elektronisko iepirkumu tirgus.
Līdzīgi, gatavojoties ieviest Pakalpojumu direktīvu, dalībvalstīm ir jābūt kopējām sistēmām, lai tās drošā veidā varētu apmainīties ar informāciju.
Gala vārds par starptautisko dimensiju, kas man par prieku jūsu ziņojumā ir ļoti svarīga.
Šī Komisija ir apņēmusies maksimāli palielināt Eiropas globālo ietekmi un izveidot ciešas saites.
Tādēļ, papildus mūsu divpusējo sarunu paplašināšanai un padziļināšanai ar Amerikas Savienotajām Valstīm un Japānu, mēs rīkojam arī samitus ar Ķīnu, Indiju, Krieviju un Brazīliju.
Šīs globālās divpusējās sarunas mums ļauj vairāk uzzināt par mūsu partneriem, aizstāvēt mūsu vērtības un standartus un risināt abpusējo interešu jautājumus un Eiropas firmām radīt jaunas tirdzniecības iespējas.
Īsumā, ārējā dimensija ir mūsu iekšējā tirgus politikas būtiska daļa.
Rezumējot teikto, esmu priecīgs, ka varu jums piekrist par vienotā tirgus noteikumu pārskatīšanas prioritātēm - gan par to, kā mēs sasniedzam vienotā tirgus mērķi, gan par politikas jomām, kas dos vislielāko labumu pilsoņiem.
Un, protams, es priecātos šeit atgriezties tad, kad būsim pieņēmuši vienotā tirgus noteikumu pārskatīšanu, lai prezentētu mūsu secinājumus un apspriestu ar jums tālāko ceļu.
PPE-DE grupas vārdā. - Priekšsēdētāja kungs, man ir liels prieks šorīt izteikt atzinību par Jacques Toubon ziņojumu ne tikai kā koordinatoram savas grupas vārdā, bet arī manas kolēģes, mūsu priekšsēdētāja vietnieces Marianne Thyssen vārdā, kura diemžēl šorīt nevar būt kopā ar mums, jo viņai bija jāsteidzas atpakaļ uz Beļģiju, kur viņas vecākiem neklājas labi.
Es visu mūsu grupas locekļu vārdā atzinīgi vērtēju šo ziņojumu.
Viens no vissvarīgākajiem Jacques Toubon lieliskā darba aspektiem ir tas, ka viņš vienoto tirgu ir apskatījis ļoti visaptverošā veidā, kā viņš to jau norādīja savā runā.
Patiešām, vienotais tirgus skar katra Eiropas Savienības pilsoņa dzīvi.
Problēma ir tajā, ka vienotais tirgus un tā veiksme un tālākā attīstība pārāk bieži tiek uztverta kā pati par sevi saprotama.
Kā teica Jacques Toubon, ir absolūti pareizi mūs visus un it īpaši Komisiju aicināt tās darbā pie jaunas stratēģijas nākt klajā ar dažām radikālām, jaunām idejām un īpaši aicināt mūs visus apspriest vienotā tirgus politisko profilu un tā nozīmību.
Dalībvalstīm un to premjerministriem marta samitā, izskatot šo dokumentu, šī iespēja tiešām ir jāizmanto.
Otrs jautājums ir par globālo dimensiju kopumā - un es priecājos, ka jūs to atbalstāt, komisāra kungs.
Ir pilnīgi skaidrs, ka pilnībā funkcionējošs vienotais tirgus Eiropai globālajā ekonomikā ir milzīga konkurences priekšrocība.
Tā ir mūsu visu, visu kolēģu atbildība mūsu pilsoņu vārdā saglabāt šo izšķirošo konkurences priekšrocību.
To mēs spēsim sasniegt tikai, skaidri un tālredzīgi aizstāvot ieguvumus un politikas, lai visu mūsu pilsoņu vārdā vienoto tirgu turpinātu virzīt uz priekšu, kā tas jau tiek ļoti labi darīts šajā ziņojumā.
PSE grupas vārdā - (FR) Priekšsēdētāja kungs, dāmas un kungi! PSE grupa nupat ir pieņēmusi tekstu, kas ir nozīmīgs ieguldījums attiecībā uz iekšējā tirgus noteikumu pārskatīšanu.
Es būšu gandarīts par iespēju komisāram McCreevy vēlāk iesniegt šī teksta kopiju.
Mēs saredzam iekšējo tirgu kopā ar eiro kā vislielāko Eiropas Savienības ekonomisko sasniegumu, bet atšķirībā no Komisijas mēs neesam tirgus fanātiķi.
Tirgus ir bijusi ierastā vieta tirdzniecībai starp cilvēkiem, kopš tie attīstījās tālāk no augu vācēju vēsturiskā posma.
Tirgus ir noderīgs, tam pat ir savas pozitīvās īpašības, bet tas pats par sevi nav sabiedrības modelis.
Tirgus ekonomika ir apmierinoša tikmēr, kamēr mēs neizveidojamies par sabiedrību, kurā viss ir paredzēts pārdošanai, un kurā tādas cilvēku vajadzības kā izglītība, kultūra, sociālā labklājība un veselība ir pilnībā atkarīgas no tirgus spēkiem.
Tas, par ko mēs iestājamies, ir sociālā tirgus ekonomika, kurā nepieciešamā konkurence joprojām ir pakļauta noteikumiem, patērētāji tiek aizsargāti un efektīvi sabiedriskie pakalpojumi izlīdzina tirgus nepilnības.
Amerikas Savienotajās Valstīs veselības aizsardzības nozare veido 15 % no IKP, kas ir divas reizes lielāks nekā Eiropas Savienības vidējais rādītājs, bet 44 miljoniem amerikāņu darba ņēmēju nav veselības apdrošināšanas.
Lai novērstu divu atšķirīgu ātrumu veselības aprūpes veidus Eiropā, mēs vēlētos redzēt Eiropas Savienības atbalstu veselības aprūpes pakalpojumiem.
Mēs mudinām Komisiju beidzot izpildīt Eiropadomes Nicā, Lākenā un Barselonā prasību un iesniegt priekšlikumus tādam Kopienas regulējumam, kas atļautu valstu, reģionālajām un vietējām iestādēm piedāvāt efektīvus sabiedriskos pakalpojumus ar pilnīgu juridisko noteiktību.
Mēs aicinām Komisiju strādāt pie tā, lai sasniegtu augstu sociālās aizsardzības līmenī iekšējā tirgū.
Jebkuri tiesību akti, kuru nolūks būtu pabeigt vienotā tirgus izveidi, jāpapildina ar pētījumiem par to ietekmi uz nodarbinātību skartajā nozarē.
Mēs gribam drošības klauzulas, kas līdzinātos M. Monti klauzulai, aizsargājot tiesības streikot un kolektīvos nolīgumus.
Pēc mūsu uzskatiem sociālās aizsardzības augsta līmeņa saglabāšanai ir nepieciešamas tālejošas direktīvas par darba stundām un pagaidu darba līgumiem.
Sociālā aizsardzība nav nesavienojama ar ekonomisko efektivitāti.
Tieši Savienotās Valstis ir tās, kurām ir vislabāk organizētais sociālais dialogs, tādas valstis kā Skandināvijas valstis, Vācija un Nīderlande un pāris citas valstis, kurām ir visveiksmīgākā ekonomika Eiropas Savienībā.
Īsumā PSE grupas nostāja ir atbalstīt tādu konkurenci, kas stimulē, sadarbību, kas nostiprina, un solidaritāti, kas vieno.
Es nupat citēju Jacques Delors teikto.
J. Toubon ziņojuma komentēšanu es atstāšu manas kolēģes Evelyne Gebhardt ziņā, par ko, manuprāt, es varu teikt, ka tas ir kopumā pozitīvs.
(Aplausi)
UEN Grupas vārdā. - Priekšsēdētāja kungs, pirmie 10 iekšējā tirgus darbības gadi ES ekonomikai ir pievienojuši 877 miljardus eiro un palīdzējuši radīt vairāk nekā 2,5 miljonus darba vietu, tādēļ es nedomāju, ka kāds varētu iebilst pret to, ka iekšējais tirgus patiesi ir darbojies.
Es uzskatu, ka nākamajos 10 gados Eiropai būtiska būs globālās konkurētspējas nodrošināšana.
Tādēļ es nevaru atbalstīt uzskatu, ka vienots, konsolidēts uzņēmumu peļņas nodokļa režīms netraucēs ES konkurētspējai, un šis diemžēl ir viens no iemesliem, kādēļ es kā Ekonomikas un monetārās komitejas referents svītroju savu vārdu no šī ziņojuma.
Es uzskatu, ka Kopējā konsolidētā uzņēmumu peļņas nodokļa bāze (CCCTB), kas ir nodokļu saskaņošana zem citādāka nosaukuma un pa sētas durvīm, Eiropā mazinās konkurenci, iekšējo ieguldījumu, izaugsmi un nodarbinātību.
Nodokļu jomā mums ir nepieciešama konkurence, nevis saskaņošana.
Ja gribam pārliecināties, ka Eiropa turpinās augt un nākotnē būs globāla mēroga dinamiska ekonomika, tad, manuprāt, mums šajā jomā ir nepieciešama konkurence.
Tādēļ es aicinu Komisiju pēc iespējas ātrāk veikt Kopējās konsolidētās uzņēmumu peļņas nodokļa bāzes ietekmes uz iekšējo tirgu novērtējumu.
Es uzskatu, ka Eiropai ir jāuzlabo tās sniegums starptautiskajos dialogos par finanšu tirgiem ne tikai ar ASV, Japānu un Ķīnu, bet arī ar citām topošajām ekonomikām, tādām kā Indija.
Faktiski, salīdzinot ar citām valstīm, Eiropā attiecībā uz attīstību un investīcijām pētniecībā un attīstībā ir iestājusies pauze. Es uzskatu, ka dalībvalstīm ir jāveicina lielāka sadarbība starp tehnoloģiski ietilpīgu produktu ražotājiem un pakalpojumu sniedzējiem, lai radītu zināšanu tirgus.
Visbeidzot, es vēlētos vēlreiz teikt, ka mums ir nepieciešama nodokļu konkurence, nevis saskaņošana, ja vēlamies, lai Eiropa nākotnē būtu dinamiska ekonomika.
Verts/ALE grupas vārdā - (DE) Priekšsēdētāja kungs! Es vēlētos pateikties referentam par lielisko sadarbību un atvērto un pārredzamo veidu, kādā viņš sagatavoja šo ziņojumu.
Tajā tiek aplūkoti svarīgi jautājumi.
Cilvēku uzticības veidošana iekšējam tirgum ir ļoti svarīgs uzdevums un tas nozīmē ne tikai pievērsties ekonomiska rakstura bažām, bet arī lielākā mērā ņemt vērā vides un ar patērētājiem saistītos jautājumus.
Mums ir cits piemērs par tirgus nepilnībām, kad vasarā Mattel, pasaules lielākajam rotaļlietu ražotājam, nācās atsaukt rotaļlietas trešo reizi tikai viena gada laikā.
Sabiedrības locekļi šajā gadījumā atbilstoši sagaida ātru reakciju no Eiropas Savienības un Eiropas Komisijas un mēs gribam redzēt Rotaļlietu drošības direktīvas pārskatīto variantu.
Ziņojums pievēršas galvenajiem jautājumiem, tostarp arī fiskālās politikas lomai, un attiecībā uz to mana nostāja ir ļoti atšķirīga no iepriekšējā runātāja nostājas.
Manuprāt, ir pareizi izvairīties no traucētas konkurences riska, ja mēs nevaram panākt vēl lielāku nodokļu saskaņošanu.
Šis ir cits temats, par kuru mums ir tiesības gaidīt priekšlikumus no Komisijas.
Mūsuprāt, ir arī problēmas ar nostādnēm attiecībā uz enerģētikas politiku.
Bez jautājuma par tīklu un sabiedrisko pakalpojumu nošķiršanu, kam ir tik būtiska nozīme- un kas netiek šeit aplūkots - mums ir žēl, ka tik nozīmīga loma ir piešķirta kodolenerģijai.
Daudzi neatrisināti drošības jautājumi attiecībā uz kodolenerģiju, kurus izvirzīja tikai šī gada laikā saistībā ar negadījumiem Vācijā un Zviedrijā, tiek pilnībā ignorēti, kā arī ilgstošā neveiksme atrisināt kodolatkritumu noglabāšanas problēmu, un fakts, ka subsidiaritāte joprojām paliek neatrisināts jautājums.
Dalībvalstis ir izlēmušas izbeigt kodolenerģijas izmantošanu un, manuprāt, tas ir nepareizi, ka Eiropas Savienība iejaucas šajā lietā ar savu finansiālo atbalstu.
Pasta pakalpojumu regulējuma atcelšana ir cita joma, kur mēs varam atrast līdzsvara trūkumu.
Mēs neuzskatām, ka jautājums par vispārējas nozīmes pakalpojumu finansēšanu mazajās dalībvalstīs un attālākajās teritorijās būtu pienācīgi atrisināts.
Turklāt piekļuve vispārējiem pakalpojumiem ir būtiska, atjaunot cilvēku uzticību iekšējam tirgum.
IND/DEM Grupas vārdā. - Priekšsēdētāja kungs, Jacques Toubon pieļauj, ka "visu dalībvalstu iedzīvotāji apšauba iekšējo tirgu un pārējās Kopienas politikas”.
Viņš pieļauj, ka ES nav izdevies pārvarēt uzticības krīzi.
Pēc tam viņš atsaucas uz pašu dokumentu, kas tagad pazīstams kā "Reformu līgums” un kas šo krīzi paātrināja, aizbildnieciskā veidā norādot, ka valstu parlamentu iesaistīšana ļaus labāk izprast vienotā tirgus priekšrocības.
Šie slikti izglītotie parlamenti, starp citu, ir vienīgie demokrātiski ievēlētie, suverēnie 27 Eiropas dalībvalstu likumdevēji, atšķirībā no šīs absurdās konsultatīvās asamblejas, kura nepārstāv un nemaz nevar pārstāvēt nevienu citu kā vienīgi Komisiju un ar to saistīto eliti.
Tālāk šis ziņojums dedzīgi pievēršas plānam mazināt valstu atbildību par vispārējiem pakalpojumiem, izmainot šo pakalpojumu definīciju un iekļaujot tajā veselības aprūpes pakalpojumus, lai pārņemtu savā kontrolē intelektuālās īpašumtiesības, kuras, kā mums zināms, ietvers arī programmatūras patentus, lai bez pārstāvniecības sakārtotu uzņēmumu nodokļu sistēmu, lai uz izotermas novietotu sava veida Karaļa Kanuta troni, lai sagrābtu varu un naudu, ko nodrošina oglekļa tirdzniecība.
Kas attiecas uz mazajām kompānijām, mēs visi zinām, ka ES, tās ekonomiskie partneri un Pasaules Tirdzniecības organizācija turpinās tās graut.
Jacques Toubon, vai tā ir uzticības krīze?
Jā gan!
ITS grupas vārdā. - (RO) Priekšsēdētāja kungs! Lai arī mums ir savi iebildumi, tomēr atzinīgi vērtējam analīzes par vienotā tirgus attīstību - viens no galvenajiem mērķiem Eiropas projektā - 50 gadus pēc tā uzsākšanas.
Tomēr nav skaidrs, vai ir sasniegts ievērojams progress, projekts ir nopietni kavēts, salīdzinot ar ierosināto grafiku.
Situācija ir nožēlojama, ņemot vērā faktu, ka šis svarīgais solidaritātes instruments, iekļaujot četras pamatbrīvības (personu brīva pārvietošanās, preču, kapitāla un pakalpojumu brīva aprite) ne vienmēr sniedz ieguldījumu Eiropas projekta realizēšanā.
Bez pievēršanās jautājumam par vienota tirgus veidošanu ļoti analītiskā veidā, es gribētu teikt, ka šī mērķa sasniegšana saskarsies ar dažām grūtībām vismaz trīs iemeslu dēļ.
Pastāvošās atšķirības starp dalībvalstu tirgu funkcionalitātes un efektivitātes dažādiem līmeņiem: teorētiski, visas ekonomikas, kas ir balstītas uz brīva tirgus attiecībām, ir funkcionālas, praktiski runājot, tirgus funkcionalitāte ir atkarīga no politiskajiem, ekonomiskajiem, sociālajiem, kulturālajiem un jo īpaši vēsturiskajiem faktoriem, kas piešķir vairāk vai mazāk funkcionāla tirgus raksturu, šīm atšķirībām ir nelabvēlīga ietekme uz vienota tirgus izveidi.
Protekcionisma pasākumi, kurus ir ieviesušas noteiktas valstis, jo īpaši tās, kurām ir attīstīta ekonomika, neļauj progresēt mazāk attīstītajiem tirgiem un šī ļaunprātīgā ekonomiskā stāvokļa izmantošana ievērojami samazina to tiesības uz priekšrocībām no konkurences ietekmes, kas ir būtisks demokrātijas elements vienotā tirgū.
Visbeidzot, vienotu juridisku normu trūkumam, jo īpaši nodokļu jomā, ir negatīva ietekme uz vienotā tirgus projektu, ņemot vērā, ka dažādība aplikšanā ar nodokļiem varētu radīt spriedzi starp dalībvalstīm.
Es atbalstu šo ziņojumu, bet es domāju, ka lai nodrošinātu lielāku savstarpējo saskaņotību, ir jāveic analīzes par dalībvalstu tirgiem valstīs ar mazāk attīstām ekonomikām, jo īpaši jaunajās dalībvalstīs, piemēram, Rumānijā, un, ņemot vērā attiecīgos rezultātus, jāievieš tuvināšanas pasākumi attīstītajām ekonomikām, tā kā tas ir sine qua non nosacījums vienota Eiropas Savienības tirgus izveidei.
(CS) Dāmas un kungi! Bez šaubām kopējais tirgus ir Eiropas Savienības konkurētspējas un patērētāju apmierinātības stūrakmens.
Ziņojums, par kuru mēs pašlaik debatējam, skaidri nosaka, un, manuprāt, pareizi, ka šis tirgus, ar ko mēs varam lepoties, ir veidots uz ekonomiskās konkurences principu pamata.
Tāpēc es gribētu norādīt, ka vienotais tirgus pašlaik ir apdraudēts.
Reformu līgums, kurš pieņemts Portugāles prezidentūras laikā, parāda šos draudus.
Saskaņā ar Vācijas prezidentūru netraucēta konkurence būtu pilnībā jāizslēdz no Savienības pamatmērķiem, kuri vienmēr ir svarīgi iespējamo strīdu risināšanā.
Viss, kas Eiropas Savienībai ir atlicis, ir iekšējā tirgus izveide.
Ekonomiskā konkurence tādejādi pazūd kādā papildinošā protokolā, kam pilnībā trūkst Reformu līguma ietekmes.
Kad līgums būs pieņemts, netraucētas konkurences principu aizstāvēšana Eiropas Savienībā būs vēl grūtāka nekā tā ir pašlaik.
Tas neuzlabos ne Eiropas Savienības konkurētspēju, ne patērētāju apmierinātību.
(DE) Priekšsēdētāja kungs, dāmas un kungi, kolēģi! Vispirms man ir jāizsaka pateicība referentam Jacques Toubon, kurš bija atbildīgs arī par mūsu nostājas sagatavošanu PPE-DE grupai, cieši sadarbojoties ar pārstāvjiem no dalībvalstīm Ziemeļeiropā, Dienvideiropā, Austrumeiropā un Rietumeiropā.
Mums bija laba viedokļu apmaiņa un mēs vienojāmies par to, ka iekšējā tirgus pozitīvie aspekti sniedzas krietni tālāk par sabiedrības zināšanām un arī tālāk par to, kas tika atzīts atsevišķās debatēs šeit, parlamentā.
Mēs vienojāmies arī par to, ka Komisijai un sabiedrisko attiecību dienestiem būs ļoti nozīmīga loma, palielinot strādājošo cilvēku izpratni par šim tirgum raksturīgajām priekšrocībām.
Manuprāt, ņemot vērā Suez un Gaz de France apvienošanos, iekšējā tirgus pārbaude - kas tiek ierosināta šajā ziņojumā un ko mēs PPE-DE grupā atbalstām - varētu ļoti noderīgā veidā tikt transponēta dalībvalstu tiesību aktos.
Būtu arī pilnīgi pamatoti jautāt, vai tādas apvienošanās kā šī vai citus ekonomiskus veidojumus dalībvalstu līmenī nebūtu lietderīgi pakļaut līdzīgai pārbaudei, lai pārbaudītu to ietekmi uz iekšējo tirgu un izpētītu, vai tie tirgū sniedz vai nesniedz kādas priekšrocības parastajiem iedzīvotājiem.
Mēs šajā ziņojumā arī iekļāvām tekstu par vispārējās nozīmes pakalpojumiem, kam bez šaubām tagad ir jēga, ņemot vērā jauno juridisko pamatu, kas tiek noteikts ar Reformu līgumu, kā jau tas iepriekš tika pieminēts.
Mēs vienojāmies arī par to, ka iekšējais tirgus ir pamatvērtība globalizācijas procesā.
Tikai pienācīgi funkcionējošs iekšējais tirgus var nodrošināt aizsardzību pret noteiktām tendencēm starptautiskajos tirgos.
Mēs nevaram paļauties vienīgi uz uzraudzības sistēmām, Rühle kundze, lai arī cik tās būtu bijušas svarīgas attiecībā uz dažu rotaļlietu ražotāju preču atsaukšanu: mums arī nepieciešams veicināt arī mūsu Eiropas Savienības ražotāju lepnumu un raksturīgo kvalitāti, jo mēs nekad nebūsim spējīgi uzraudzīt visu.
Mēs ļoti gribam iepazīties ar to, ko Komisija būs ierosinājusi, atbildot uz šo ziņojumu par vienotā tirgus noteikumu pārskatīšanu, šā gada rudenī, un mēs ceram, ka mēs savā nostājā būsim gatavi pieņemt turpmākos lēmumus par pareizo virzienu iekšējam tirgum, pamatojoties uz ziņojumu, kuru Komisija pieņems tajā posmā.
(DE) Priekšsēdētāja kungs, Sociāldemokrātu grupas vārdā arī es gribētu pateikties Toubon kungam par ziņojumu, ko kopumā mēs varam atbalstīt, jo tas ietver daudzus pozitīvus aspektus, kuriem mūsu grupas locekļi piešķir īpašu nozīmi.
Tas ir tāds, kādam tam jābūt, tā kā tas par ko mēs šeit runājam ir iekšējā tirgus nākotne, mēs runājam par to jautājumu atbildēšanu, kurus uzdod cilvēki, kas dzīvo Eiropas Savienībā, un mēs runājam par uzticību Eiropas Savienības politikai.
Riis-Jørgensen kundzei es teiktu sekojošo: nav labi izlasīt tikai tās ziņojuma daļas, kas sniedz kādu īpašu personisko gandarījumu, teksts ir jāskata kopumā.
Tajā nekur nav teikts, ka brīva konkurence, iekšējais tirgus un regulējuma atcelšana ir vienīgās prioritātes.
Tieši pretēji, patiesībā ziņojumā lielā mērā ir iekļauti daudzi sociāli demokrātiskie aspekti.
Viens no piemēriem varētu būt 8. punkts, kurā mēs īpaši noteicām ietekmes novērtējuma nozīmi, kas ir jo īpaši svarīgi attiecībā uz sociālajām tiesībām un darba likumdošanu.
Tas ir risinājums, lai sasniegtu bieži atkārtoto mērķi par to, ka cilvēkiem ir jābūt svarīgākiem par ekonomiku un ne citādi - un tai jābūt prioritātei jebkurā politikā, kurā mēs ieguldām savus pūliņus.
Cits šā ziņojuma aspekts, kuru mēs kā sociāldemokrāti uztveram ļoti pozitīvi, ir virzīšanās uz paplašinātu saskaņošanas jomu, kas būtu vērsta pret vienkāršo savstarpējo atzīšanu.
Savstarpējā atzīšana pati par sevi nav slikta, bet saskaņošana ir labāka.
Būtībā mums jāsniedz tāda atbilde, kas sabiedrības locekļiem piedāvā ne tikai efektīvu aizsardzības veidu augstā līmenī, bet arī skaidri parāda, ka mums nevar būt tāds scenārijs, kurā ir konkurence starp dalībvalstu sociālajām sistēmām, tas, ko mēs vēlamies, ir sadarbība starp dažādām sociālām sistēmām, kura pamatota uz vislielākajām iespējamām vērtībām.
Tas ir ārkārtīgi svarīgs punkts un mēs esam darījuši ļoti labi, iepazīstinot ar to.
Cits īpaši svarīgs sasniegums mums kā sociāldemokrātiem bija pēdējā brīža vienošanās par vispārējās nozīmes pakalpojumiem.
Es atzinīgi vērtēju faktu, ka Eiropas Tautas partija, pamatojoties uz pašlaik sagatavošanā esošo tekstu, turpina darbu pie Līguma par Eiropas Savienību.
Tā ir taisnība, ka vispārējās nozīmes pakalpojumu aizstāvēšanai ir jābūt vienai no mūsu prioritātēm un ka mums ir jāatrod risinājums juridiskajai nenoteiktībai, ar ko pašlaik saskaras šāda veida pakalpojumi Eiropas Savienībā, lai aizsargātu sabiedrību un nodrošinātu pieprasījuma izpildi šajā jomā.
Tomēr ziņojumā ir viens punkts, kuru mēs kā sociāldemokrāti atturēsimies apstiprināt un tas ir par iekšējā tirgus pārbaudi.
Nekur šajā tekstā, Schwab kungs, nav nosacījums par iekšējā tirgus pārbaudi, un es teiktu, ka jums šo tekstu vajag izlasīt vērīgāk.
Mums kā sociāldemokrātiem iekšējā tirgus pārbaude nav kritērijs, kuru mēs gribētu piemērot - vismaz ne tikmēr, kamēr līdzīgi uzsvari nav likti arī uz citām pārbaudēm, piemēram, par dzimumu līdztiesības aspekta ievērošanu vai par sociālo ietekmi, kas izriet no Līgumiem.
Līdz tam brīdim, kad šāda veida pārbaudes, kuras tiek paredzētas ar Eiropas Savienības līgumiem, tiks veiktas regulāri, mēs nevaram sniegt mūsu apstiprinājumu pārbaudei, kas pat nav noteikta ar Līgumiem.
Tas ir vēl viens punkts, par kuru mūsu nostājai ir jābūt ļoti skaidrai.
(DE) Priekšsēdētāja kungs! Iekšējais tirgus pilnīgi noteikti darbojas, ja mēs to nosakām pēc vispārējās ekonomiskās izaugsmes.
Tas noteikti darbojas arī, ja mēs vienīgi pieņemam to faktu, kuru esam pieredzējuši - kopš mums ir iekšējais tirgus Eiropā - tā ir bijusi vislielākā bagātību pārdale, kāda vien pieredzēta miera laikā.
Tomēr attiecībā uz tirgus pieņemšanu no cilvēkiem iekšējais tirgus noteikti nedarbojas.
Kāpēc nedarbojas?
Tieši tāpēc, ka mums ir šīs ļoti plašās variācijas attiecībā uz labklājības līmeni, jo nenopelnītie ienākumi pieaug daudz straujāk nekā algu paketes - un tas ir iemesls, kāpēc 15 gadus pēc Jacques Toubon uz šo ziņojumu raudzīsies kā ievērojamu pierādījumu sociālistu un sociāldemokrātu neveiksmei.
Ja jūs izlasāt grozījuma projektus šim ziņojumam, jūs neatradīsiet nekādus pārsteigumus.
Tajos ir aicinājumi ieviest efektīvus regulatīvos mehānismus, pārskatīt iekšējā tirgus stratēģiju, paredzēt iniciatīvas sociālās programmas pastiprināšanai un sociālās aizsardzības klauzulu.
Sociāldemokrāti Eiropā ir bijuši lielākajā vairākumā ļoti ilgu laiku un pēc 15 gadiem mēs atklāsim, ka viņi neko nebija sasnieguši un ka viņi ir atbildīgi par radikalizāciju attiecībā uz politiskajām kustībām Eiropā.
Priekšsēdētāja kungs, es priecājos, ka lielākā daļa no mūsu Grupas Ekonomiskās un monetārās komitejas viedoklim sniegtā ieguldījuma ir iekļauta Jacques Toubon lieliskajā ziņojumā.
Pilnīga vienotā tirgus izpratne ir būtiska Eiropas ekonomiskajai veiksmei.
Runājot konkrētāk, finanšu pakalpojumu vairumtirdzniecības jomā nesen pieņemtie, dažādie likumdošanas pasākumi ir spēruši lielu soli ceļā uz vienota Eiropas tirgus izveidi šajā jomā ar augstiem regulēšanas standartiem un ieguvumiem patērētājam.
Vairākos gadījumos tie kļūst par globāliem standartiem, un nākamais solis ir nodrošināt, lai šo jomu regulējošā regula tiek atbilstoši īstenota un vienādi piemērota visā Eiropas Savienībā.
Protams, mēs pretosimies pārāk lielai, nevajadzīgai regulācijai.
Tomēr pastāv daudzas kultūras, tradīciju, tiesiskās un nodokļu barjeras, kas vēl joprojām kavē vienotā tirgus izveidi privātpersonām sniegto finanšu pakalpojumu līmenī.
Tādēļ mēs gaidām Komisijas Baltās grāmatas par finanšu pakalpojumu privātpersonām un hipotekāro kredītu pārskatīšanu, lai redzētu, kā ar pēc iespējas mazāku iejaukšanos panākt uzlabojumus.
Es vēlētos pieminēt Lamfalisī procesu, jo līdz šim tas daudz ir palīdzējis finanšu pakalpojumu pamatlikumus piemērot reālajai tirgus operatoru un regulatoru pasaulei.
Šis process vēl arvien tiek apgūts, taču liels skaits tiesību aktu jau ir apskatīti, un pirmie rādītāji ir pozitīvi.
Lai gan lielākā daļa Ekonomikas un monetārās komitejas grozījumu ir iekļauti Jacques Toubon lieliskajā ziņojumā, man ir žēl, ka grozījums attiecībā uz Lamfalisī procesu netika iekļauts.
Viena joma, kas ietilpst Ekonomikas un monetārās komitejas atbildībā un vēl arvien kavē vienotā tirgus funkcionēšanu, ir nodokļu sistēma.
Pilnībā atzīstot šajā jomā pastāvošo vienprātības principu un dalībvalstu suverēnās tiesības noteikt savas nodokļu likmes, pašreizējās PVN un akcīzes nodokļa sistēmas noteikti kavē pilnīgu vienotā tirgus un tā priekšrocību nodrošināšanu patērētājiem un uzņēmumiem.
Tādēļ mēs aicinām Komisiju nākt klajā ar praktiskiem priekšlikumiem, kā veicināt ES pilsoņu tiesības uz brīvu preču kustību, it īpaši attiecībā uz nodokļu režīmiem interneta un pārrobežu iepirkšanās jomā.
Priekšsēdētāja kungs, kā Iekšējā tirgus un patērētāju aizsardzības komitejas priekšsēdētāja es vēlētos apsveikt Jacques Toubon, īpaši par to, kā viņš ir strādājis, lai visu grupu starpā panāktu vienprātību par ieteikumu kopumu attiecībā uz iekšējā tirgus pārskatīšanu, kurai, es varu apliecināt, Komisija pievērsīsies tāpat kā šodienas debatēm.
Es vēlos uzsvērt dažus priekšlikumus, kuri, manuprāt, ir svarīgi, lai iekšējā tirgus progresā un attīstībā un īpaši uzticības palielināšanā iesaistītu arī pilsoņus.
Ļoti nozīmīgs priekšlikums ir lielāka valstu parlamentu līdzdalība, lai labāk atspoguļotu dažādos dalībvalstu un to pilsoņu uzskatus.
Tikpat svarīga ir iekšējā tirgus sociālās un vides dimensijas iekļaušana, un, protams, iekšējam tirgum ir jāturpina mūsu pilsoņiem un mazajiem uzņēmumiem nodrošināt plašāku izvēli, labāku kvalitāti un konkurētspējīgas cenas.
Administratīvā sloga samazināšana un inovāciju veicināšana, aizsargājot mūsu intelektuālo īpašumu, mums ļaus konkurēt globālajā arēnā.
Patērētāju uzticību iekšējam tirgum var panākt tikai tad, ja patērētāji var redzēt ieguvumus un baudīt tiesības un iespējas, kas tiem ir pieejamas kā ES dalībvalstu pilsoņiem.
Tādēļ es ceru, ka mēs iesim tālāk par vienkāršu patērētāju aizsardzību un pārliecināsimies, ka mums ir līdzekļi kā viņiem palīdzēt, kad kaut kas noiet greizi.
Šajā sakarībā, es vēlētos pieminēt ļoti svarīgo darbu, ko veic SOLVIT tīkls un Eiropas patērētāju tiesību aizsardzības centri.
Šie neoficiālie, praktiskie tīkli mūsu birokrātiskajā vidē sniedz ātrus risinājumus ļoti sarežģītām problēmām.
Viens no iemesliem, kādēļ patērētāji nevēlas iepirkties aiz robežām, ir tas, ka viņi netic, ka saņems palīdzību, ja kaut kas noiet greizi.
Tādēļ Komisijai šī pārskatīšanas procesa ietvaros ir jāstiprina šie tīkli.
Komisāra kungs, es domāju, ka mums ir kopīgi mērķi: sasniegt iekšējo tirgu, kas ir piemērots un atsaucīgs pret visiem - to jūs teicāt savas runas ievadā. Es domāju, ka mēs ar jums tagad vēlamies strādāt kopā, lai nodrošinātu, ka mūsu pilsoņi turpina sasniegt arvien augstāku piekļuves līmeni iekšējam tirgum, ieguvumiem un tiešām arī aizsardzībai ar dažādu līdzekļu un kompensāciju palīdzību.
Priekšsēdētāja kungs, komisāra kungs, es vēlētos teikt trīs lietas.
Pirmā ir pateicības vārdi Jacques Toubon par to, kā viņš ir ievirzījis visu šo procesu.
Domāju, ka visi Parlamenta labējie un kreisie deputāti ir samērā apmierināti ar to, kā šīs lietas ir virzījušās.
Es domāju, ka ziņojums ir ļoti labs un sabalansēts.
Otra lieta, ko vēlos teikt, ir par iekšējā tirgus pārdošanu.
Es domāju, ka šis dokuments cenšas pārdot iekšējo tirgu, un mums tas patiesi ir nepieciešams.
Robert Goebbels, jūs iepriekš minējāt tā saucamo "Ziemeļu modeli”.
Ļaujiet pastāstīt, ka no vienas puses, jā, Ziemeļu modelis ietver sociālo labklājību, taču no otras puses, tas attiecas arī uz ekonomisko atvērtību.
Šīs ir valstis, kas pilnībā ievēro vienotā tirgus noteikumus - brīvu preču kustību, brīvu pakalpojumu kustību (poļu santehniķi!), brīvu naudas plūsmu un brīvu cilvēku pārvietošanos arī attiecībā uz cilvēkiem, kas strādāt ierodas no citām valstīm, tādēļ tās vienlaicīgi ir arī atvērtas ekonomikas.
Es uzskatu, ka mums nevajadzētu atteikties no vienotā tirgus, jo tas iespējams ir labākais, ko mēs Eiropas Savienībā jebkad esam izdarījuši.
Visbeidzot, es vēlētos minēt piemēru, kā vienotais tirgus nestrādā.
Tas ir piemērs no dzīves.
Somijas aviokompānijas Finnair kapteinis vasaras sākumā Itālijā iegādājās automašīnu, es neminēšu kādu tieši automašīnu.
Pusstundu pēc izbraukšanas no veikala viņu apturēja policija.
Viņi atņēma automašīnas pagaidu valsts reģistrācijas numura zīmes, kas bija likumīgas un iegādātas Vācijā, un konfiscēja automašīnu, kuru viņi neatdos līdz brīdim, kad decembrī būs noticis tiesas process.
Ļoti iespējams, ka viņš savu automašīnu zaudēs - un mēs te runājam par iekšējo tirgu, kurā vajadzētu būt pilnīgi brīvai preču kustībai.
Tādēļ es vēlos teikt, ka šis ziņojums ir lielisks un parāda to, ka mums ir jāturpina uzlabot un strādāt pie vienotā tirgus, kurā pastāvētu līdzsvars starp brīvu konkurenci un sociālo labklājību.
(RO) Priekšsēdētāja kungs, dārgie kolēģi! Vienotā tirgus attīstība ir būtisks faktors Eiropas Savienības integrācijā.
Tomēr uz to nevar raudzīties kā uz kā uz mērķi pašu par sevi, kura sasniegšanā sociālajām sekām nav nekādas nozīmes.
Līdz ar Eiropas Savienības pēdējo paplašināšanos tas ir kļuvis ekonomiski neviendabīgāks nekā iepriekš.
Homogenitātes trūkums var tikt uzskatīts par priekšrocību noteiktai neoliberālai politikai, bet ne visiem pilsoņiem.
Konkurence ir uzņēmumiem, solidaritāte - cilvēkiem, kā to norādījis Jacques Delors.
Bez neapšaubāmajām stiprajām pusēm, J. Toubont ziņojumam no šī viedokļa ir vairāki trūkumi.
Teorētiski mēs visi atbalstam Lisabonas stratēģiju, uz zināšanām balstītu ekonomiku un kvalitatīvi augstvērtīgas darba vietas, kur relatīvā priekšrocība nevar būt lētais darbaspēks.
Šajā ziņojumā arī norādīts, ka galvenais veids, kā paaugstināt uzņēmējdarbības konkurētspēju, ir darba ņēmēju mobilitāte, ko ir jāveicina.
Kā sociālisti mēs uzskatām, ka visu šķēršļu atcelšana attiecībā uz personu un darbaspēka brīvu pārvietošanos, ir pamatbrīvība, kas noteikta ar līgumiem.
Mobilitātes veicināšana vienīgi atsevišķu ekonomisku iemeslu dēļ jau tagad rada nopietnas sociālās sekas darba ņēmēju izcelsmes valstīs: Papildus reālajiem ienākumiem ir speciālistu un kvalificēta darbaspēka zaudēšana, iedzīvotāju skaita samazināšanās un strādājošo iedzīvotāju skaita samazināšanās, tūkstošiem bērnu, kuri dzīvo bez saviem vecākiem, un nepieciešamība pēc speciāliem izglītības un sociālajiem pakalpojumiem.
Vēl nav zināmas sociālie un cilvēku zaudējumi ilgtermiņā.
Tāpēc mēs aicinām veikt izpēti par šo konkrēto jautājumu, jo ekonomiskajiem pasākumiem nekad nevajadzētu mazināt sociālā aspekta nozīmi.
(Aplausi)
(ES) Priekšsēdētāja kungs! Vispirms atļaujiet man apsveikt referentu Toubon kungu par viņa ziņojuma saturu un par viņam piemītošajām prasmēm rosināt plašu atbalstu ziņojuma pieņemšanai šajā plenārsēdē..
Šajā posmā atkārtota apstiprināšana, ka ir sasniegts liels progress vienotā tirgus izveidē Eiropas Savienībā, nozīmē konstatēt acīmredzamo, neraugoties uz to, tomēr ir svarīgi atkārtot vairākkārt, lai cik tas šķistu acīmredzami, ka vēl ir daudz darāmā.
Es uzskatu, ka pieredze parāda mums, ka atvērta ekonomika ir ekonomika, kurai ir vislielākā izaugsme un kurā palielināta konkurence vienmēr rada ieguvumus patērētājam attiecībā uz preču un pakalpojumu kvalitāti un cenām, savstarpēji konkurējot vai parādoties tirgū.
Tādā globalizētajā tirgū kā mūsdienu pasaulē ir neiespējami noticēt, ka progresu varētu sasniegt ar protekcionisma pasākumu izmantošanu un, protams, Eiropas Savienība kā ekonomiski ieinteresētā puse pasaules līmenī spēs saglabāt spēcīgu ekonomiku tikai tad, ja tā turpināt īstenot pasākumus, lai liberalizētu, veidotu un padziļinātu vienoto tirgu.
Daudzos gadījumos cilvēki ir raksturojuši palielinātu konkurenci un liberalizēšanas pasākumus Eiropas Savienības tirgū kā atteikšanos no Eiropas Savienības sociālā modeļa vai kā attiekšanos no tās aizsardzības, kas bija iespējama, pateicoties sociālajām tiesībām.
Es uzskatu, ka patiesībā ir tieši otrādi, proti, lai varētu turpināt īstenot Eiropas Savienības sociālo modeli, lai Eiropas Savienības pilsoņiem joprojām būtu pieejami sociālās aizsardzības pasākumi un labi sociālie pakalpojumi, ir svarīgi, lai Eiropas Savienības ekonomikai būtu izaugsme, un šī izaugsme, es uzsveru, būs iespējama tikai tādā gadījumā, ja mēs padziļināsim Eiropas Savienības vienoto tirgu.
Es teicu, ka ir sasniegts liels progress, bet joprojām ir jāpaveic vairākas lietas un viens no maniem kolēģiem tam nupat minēja dažus konkrētus piemērus.
Es uzskatu, ka ir svarīgi atcelt šķēršļus tādā veidā, lai mazie un vidējie uzņēmumi var darboties visā Eiropas Savienībā.
Ir arī svarīgi, kā tas ir norādīts ziņojumā, izpētīt un attīstīt mazumtirdzniecības finanšu pakalpojumu tirgu un jo īpaši intelektuālā īpašuma tiesības.
Es gribētu lūgt Komisiju aicināt dalībvalstu valdības un Padomi nodrošināt, ka Kopienas noteikumi tiek pienācīgi transponēti dalībvalstu tiesību aktos.
(DE) Priekšsēdētāja kungs! Mēs atbalstām ierobežojuma atcelšanu attiecībā uz iekšējo tirgu, lai veicinātu tā pozitīvo ietekmi, piemēram, ilgtspējīgu izaugsmi, un šajā procesā ir svarīgi pievērst pietiekamu uzmanību sociālās aizsardzības nodrošināšanai cilvēkiem.
Viņu īpašās nozīmības dēļ attiecībā uz vispārējās nozīmes pakalpojumiem - kurus mēs nosakām kā "pamatveidus” šajos nosacījumos - nevar paļauties tikai uz tirgus spēkiem.
Īpaši veselības aizsardzības un sociālajā jomās ir nepieciešami konkrēti noteikumi.
Man ir žēl par nevajadzīgo kodolenerģijas pieminēšanu 16. punktā.
Tā neapšaubāmi ir tehnoloģija, kas ietver lielu risku, kura apdraud visus iedzīvotājus.
Tāpēc šajā punktā es nevaru atbalstīt ziņojumu.
Vēl ir arī jāpiemin, ka atšķirīgā dalībvalstu interpretācija ES noteikumu transponēšanā rada nenoteiktību.
Daudzi pētījumi ir parādījuši, ka tas ir ievērojams šķērslis iekšējā tirgus pabeigšanai.
Visbeidzot, es gribētu pieminēt Eiropas Savienības standartu starptautisku nozīmi.
Pašreizējais strīds par nekvalitatīvajām rotaļlietām no Ķīnas ir labs piemērs, cik svarīgi dialogā ar ārējās tirdzniecības partneriem ir tas, lai mums būtu starptautiski atzīti standarti.
Pat, ja tāda valsts kā Ķīna jūtas pārslogota garā saraksta ar kvalitātes prasībām dēļ, mums tomēr ir nepieciešami pasākumi, lai uzlabotu preču un pārtikas drošību Eiropas Savienības patērētāju aizsardzības interesēs.
(SV) Priekšsēdētāja kungs, komisār! Iekšējais tirgus ir viens no svarīgākajiem sadarbību veidojošajiem blokiem Eiropas Savienībā.
Šī sadarbība ir pamatota uz savstarpēju uzticību un cieņu starp dalībvalstīm.
Tāpēc ir arī svarīgi, lai katra dalībvalsts sniegtu savu ieguldījumu, ātri un efektīvi īstenojot tos ES tiesību aktus, kurus jātransponē dalībvalstu likumos.
Tiešsaistes problēmu risināšanas tīkls SOLVIT ir labs veids noteikumu ievērošanas uzraudzībai un to var attīstīt.
Mēs, politiķi, kas strādājam Eiropas Savienības līmenī Parlamentā vai Padomē, esam atbildīgi par tā nodrošināšanu, lai likumdošana būtu konkurenci veicinoša un neradītu nevajadzīgu pārvaldību, un ka tā nodrošina vajadzību piepildīšanu un atrisina joprojām pastāvošās problēmas.
Lai sasniegtu šo mērķi, mums ir jāpanāk politiskā vienprātība un plaša izpratne par iekšējā tirgus nozīmi, kurai gan Toubon kungs, gan komisija ir snieguši labu ieguldījumu.
Paldies jums, Toubon kungs!
PPE-DE vēlas vienotu Eiropu visiem, ar darba iespējām visiem, efektīvu veselības aprūpi un izskaustu nabadzību.
Tāda ES varētu attīstīties vēl spēcīgāka.
Vienīgais veids, kā to sasniegt, ir nodrošināt, ka tirgus ir konkurētspējīgs un tirdzniecība netiek vājināta ar novecojušiem tiesību aktiem, nevajadzīgiem muitas nodokļiem, subsīdijām vai tirgus kontrolēšanu.
Bez veiksmīgi funkcionējoša tirgus un spēcīgiem Eiropas Savienības uzņēmumiem nebūs naudas labklājības nodrošināšanai.
Iekšējais tirgus un konkurētspēja automātiski rada sociālo drošību un nepieciešamos priekšnoteikumus labklājībai.
(HU) Es gribētu sākt savu uzstāšanos, pasakot, cik ļoti atzinīgi mēs novērtējām skaidrās un visaptverošās debates, kuras kopā ar mums sarīkoja Toubon kunga kolēģi pagājušajā gadā pirms šā ziņojuma sagatavošanas.
Es vēlētos arī izteikt atzinību Toubon kungam saistībā ar šī ziņojuma sagatavošanu.
Es vispirms gribētu komentēt 40. punktu, kurā ir uzvērta dalībvalstu atbildība.
Manas galvenās pārdomas šajā saistībā ir par to, ka dalībvalstīm nav pienākums transponēt iekšējā tirgus noteikumus tikai tāpēc, ka tā vēlas Eiropas Komisija vai Eiropas Parlaments, bet pirmkārt un galvenokārt tāpēc, ka tas ir nepieciešams pienākums pašām dalībvalstīm un citai pret citu, kā arī, vissvarīgāk, pienākums pret saviem pilsoņiem un uzņēmumiem.
Tāpēc mēs nevaram ignorēt 2007. gada jūlija iekšējā tirgus attīstības pārskatu un tajā ietverto informāciju.
Nosacījums jaunajām dalībvalstīm, kuras pievienojās 2004. gadā un 2005. gadā, bija visu acquis communautaire ieviešana un transponēšana.
No progresa ziņojumā minētā mēs varam redzēt, ka divus gadus pēc noteiktā termiņa beigām rekordisti kavētā direktīvu transponēšanā bez izņēmuma ir vecās dalībvalstis, kurām ir konstatēti četri lielākie transponēšanas deficīti.
Nespējas pildīt pienākumus saistībā ar iekšējo tirgu attiecība starp atsevišķām vecajām un jaunajām dalībvalstīm ir 1:2, bet atsevišķos gadījumos var būt pat 1:8, piemēram, Slovēnijai un Itālijai.
Tā tiešais rezultāts ir tāds, ka tie, kuri ievēro noteikumus, kļūst par zaudētājiem nevienlīdzīgas attieksmes un diskriminācijas dēļ.
Kad mēs runājam par nākotnes iekšējo tirgu, mums jāuzstāj uz to, ka tie uzņēmumi un valstis, kas ievēro noteikumus un transponē acquis communautaire, nevar ciest zaudējumus iekšējā tirgus nepārtrauktajā attīstībā.
Es vēlētos pateikties referentam.
(CS) Komisār! Pirms 15 gadiem dalībvalstis piekrita padziļinātai ekonomiskajai integrācijai un apņēmās izveidot vienotu Eiropas Savienības tirgu, lai nodrošinātu preču, pakalpojumu, un kapitāla brīvu apriti, kā arī cilvēku brīvu pārvietošanos.
90. gados tas ļāva attīstīt konkurētspējīgu vidi uzņēmējiem, rezultātā iegūstot plašākas izvēles iespējas un zemākas cenas patērētājiem.
Tomēr kopš 2000. gada mēs esam redzējuši, kā dažas dalībvalstis, jo īpaši vecās dalībvalstis, aizsargā, gan aizklāti, gan atklāti savus mazos valstu tirgus no kaimiņvalstu konkurences un pieļauj administratīvos un citus šķēršļus, tādejādi bloķējot ātru un pilnīgu no šķēršļiem brīva vienotā tirgus izveides pabeigšanu.
Tā ir paradoksāla uzvedība, ņemot vērā straujo globālās tirdzniecības liberalizāciju un redzot, cik naidīgi mēs, Eiropas Savienības pilsoņi, savos tirgos atļaujam ievest preces no trešām valstīm, Vai veselīgs Eiropas Savienības tirgus nevarētu būt risinājums, sastopoties ar globalizācijas un bezdarba izaicinājumiem?
Neracionālo situāciju ir radījis populisms un prioritātes piešķiršana nepareizām valsts interesēm pār patērētāju un uzņēmēju kopējām interesēm.
Tāpēc es atzinīgi vērtēju Komisijas Zaļo grāmatu un priekšlikumu par noteikumu pārskatīšanu: šis pārskats atklās, kā spēkā esošie Eiropas Savienības tiesību akti tiek apieti daudzās dalībvalstīs, un parādīs tos trūkumus, kas vājina uzticību vienotam tirgum.
Kā piemērs tam kalpo "pelēkā zona” attiecībā uz to, kad piemērot vai nepiemērot izcelsmes valsts principu.
Lai tirgus darbotos pienācīgi, mums nepieciešams panākt progresu tīkla pakalpojumu liberalizēšanā un pabeigt finanšu pakalpojumu tirgu, kā arī pārvarēt tos mītus, kuri dominē attiecībā uz veselības aprūpes un sociālajiem pakalpojumiem.
Eiro un neseno direktīvu ieviešana ir nostiprinājusi tirdzniecību Savienībā un padarījusi to pārredzamāku.
Kad tas ir pateikts, mēs visi zinām, ka uzņēmēji cieš no tā sloga, ko rada pieaugošais darbs ar dokumentiem un ka mums ir nepieciešami vienlīdzīgi nosacījumi godīgai starptautiskajai konkurencei.
Mums ir arī nepieciešami mūsdienīgi un vienkāršāki kontroles mehānismi.
Es mudinu Komisiju pielikt jebkurus pūliņus, lai uzraudzītu to, kā tiek īstenotas pašlaik spēkā esošās direktīvas, un sasniegt progresu savstarpējās atzīšanas jomā pirms iespējamās saskaņošanas turpināšanas.
Es saprotu, ka tirdzniecības globalizācijai būs nepieciešama citu preču standartizācija un vienošanās par izcelsmes Eiropas Savienības marķējumu.
Es piekrītu, ka būtiskās atšķirības uzņēmumu peļņas nodokļu jomā ir spriedzes avots un attiecībā uz to būs nepieciešamas papildu debates.
Eiropas Savienības tirgus ir process, nevis dogma.
(FI) Priekšsēdētāja kungs! Mums nevajag apkarot globalizāciju kaitējuma dēļ, ko tā nodara, bet uzņemties praktiskus darbības.
Dalībvalstu tirgu aizsardzība paralizē mūsu kontinentu, tādejādi apdraudot ekonomisko izaugsmi, kas ir tas, uz ko paļaujas arī sociālā Eiropa.
Atzinīgi vērtējams tas, ka ziņojumā tiek uzsvērta tā procesa pabeigšanas nozīme, saskaņā ar kuru jo īpaši enerģētika un komunikācijas ir tās nozares, kuras būtu atvērtas konkurencei, jo attīstīti un atvērti tīkli galu galā ir patērētāju interesēs un nodrošina izaugsmi.
Lai paātrinātu šo attīstību, mums nepieciešami arī efektīvi regulējuma mehānismi un uzraudzība.
Vienu no mehānismiem jāiekļauj tā saucamajā starpvalstu pakalpojumu sniedzēju atbildības principā.
Īstenojot to, jebkurš, kas uzdos paveikt kādu darbu vai pakalpojumu, būs atbildīgs par nodrošināšanu, ka darbība ir pārredzama un ka apakšuzņēmēji izpilda savas saistības.
Šai valstu savienībai un šim parlamentam ir pārāk ideoloģisks skatu punkts, kad tiek izskatītas dažādas rīcības iespējas attiecībā uz enerģētiku.
Praksē klimata izmaiņu kaitīgā ietekme var tikt novērsta, samazinot emisijas.
Pretstatā tam, piemēram, Bulfon kungs nupat minēja, ka esot nereālistiski pieņemt, ka mēs sasniegsim reālus un efektīvus rezultātus bez kodolenerģijas kā daļas no šī risinājuma.
Mūsu prioritārajam mērķim ir jābūt fosilās degvielas patēriņa samazināšanai.
(SK) Uzstāšanās sākumā, es gribētu izteikt savu atzinību manam kolēģim Jacques Toubon par viņa veicinošo ziņojumu, kurā izklāstīti ļoti labi un līdzsvaroti pamati gaidāmajiem Komisijas dokumentiem.
Neraugoties uz faktu, ka četras pamatbrīvības tiek noteiktas ar Romas līgumiem, joprojām ir ļoti daudz šķēršļu to praktiskajai piemērošanai.
Iekšējā tirgus pašreizējās situācijas pārskatīšana piedāvā mums iespēju nostiprināt spēkā esošos noteikumus un pārskatīt tos, kuri ir novecojuši.
Šī jaunā pieeja var novērst neatbilstības starp potenciālu un realitāti un piedāvās risinājumus šķēršļu atcelšanai starp 27 dalībvalstu tirgiem.
Es piekrītu referenta viedoklim, ka vienotā tirgus veiksmīguma pamatā ir trīs pīlāri: pirmais ir patērētāju tiesību nostiprināšana un labvēlīgas uzņēmējdarbības vides radīšana, kas jo īpaši ir svarīga mazajiem un vidējiem uzņēmumiem.
Piemēram, ir nepieciešams uzlabot mazo un vidējo uzņēmumu piekļuvi valsts iepirkuma līgumiem.
Attiecībā uz otro pīlāru mums ir jānovērš jebkurus atlikušos šķēršļus, piemēram, šķēršļus Vienotās maksājumu zonas izveidei.
Trešais pīlārs iekļauj ES iekšējā tirgus starptautiskās dimensijas nostiprināšanu, izveidojot lielāku transatlantisko iekšējo tirgu.
Globālās ekonomikas kontekstā ES būs veiksmīga tikai tad, ja tā būs vienlīdzīga vai pārspēs tās tirdzniecības partneru inovācijas spējas.
Tas ir iemesls, kāpēc ES nepieciešami konkrēti pasākumi, lai palielinātu tās inovācijas spējas.
Dalībvalstīm jārada labvēlīga vide sadarbībai starp uzņēmumiem, valsts sektoru un augstskolām.
Novirzot valsts un privātos ieguldījumus augsti specializētiem pētniecības centriem, kuri ir saistīti ar universitātēm, var radīt labvēlīgu vidi nākotnes uzņēmēju aprindām.
(DE) Priekšsēdētāja kungs, komisār, dāmas un kungi! Daudziem sabiedrības locekļiem šodienas debates varētu likties savādas: galu galā iekšējais tirgus pastāv vairāk nekā 15 gadus un daudzi cilvēki pie tā ir pieraduši.
Tomēr pat pēc visa šī laika joprojām ir dažas pārsteidzošas nepilnības, kas atsevišķos gadījumos ir saistītas ar protekcionisma uzvedību dažās no dalībvalstīm.
Šajos gados ir radušās arī problēmas saistībā ar atsevišķām lietām.
Sabiedrības locekļiem - patērētājiem - ir mazāka izvēles brīvība un tirgus nekādā ziņā nav balstīts uz vienlīdzīgiem konkurences noteikumiem, varbūt tie ir vienlīdzīgi lielajiem uzņēmumiem, bet noteikti ne MVU.
Mēs visi atbalstām viedokli - un es ceru, ka šeit es nerunāju tikai par Parlamentu, bet arī par Komisiju un Padomi - ka iekšējais tirgus pats par sevi nav sasniedzamais mērķis.
Es gribētu atsaukties uz vienu no vienotā tirgus izveidotājiem Jacques Delors, kurš runāja par trīs galvenajiem principiem - konkurence, lai veicinātu; sadarbība, lai nostiprinātu, un solidaritāte, lai vienotu.
Pēdējā no šiem trim principiem nozīme laika gaitā ir mazliet mazinājusies.
Mums, sociāldemokrātiem, solidaritāte un kohēzija iekšējā tirgū ir ļoti svarīga.
Mans pēdējais punkts ir šāds: efektīvs tirgus ietver efektīvu aizsardzību, kā arī patērētāju aizsardzību.
Vienīgi to īstenojot, mēs varam veidot to uzticību, par kuru visi mums atgādina.
Pēdējos gados mēs esam pieredzējuši to preču skaita pieaugumu, kas satur bīstamas vielas vai rada risku patērētājam: ķīniešu rotaļlietas ir tikai aisberga virsotne.
Par tūkstošiem preču ir saņemtas sūdzības.
Tāpēc šeit atrodams mūsu uzdevums un arī jūsu uzdevums, komisār: mums nepieciešams izmantot mūsu tirgus kontroles pasākumu paketi, lai atgūtu cilvēku uzticību, mums jāuzņemas rīcība un mēs nevaram atstāt lietas tādas, kādas tās ir pašlaik.
(RO) Priekšsēdētāja kungs! Ekonomiskā un sociālā kohēzija, kā arī solidaritāte ir būtiskas Eiropas Savienībai.
Ar struktūrfondiem tiek sniegts ieguldījums visu Eiropas Savienības reģionu attīstībai un tie ir jo īpaši nozīmīgi jaunajām Eiropas Savienības dalībvalstīm.
Mums nav vajadzīga tikai ekonomiska savienība ar visdinamiskāko uz zināšanām balstīto ekonomiku, bet arī sociāla Eiropa, kurā katram ir sava loma un kurā sabiedriskie pakalpojumi ir ar augstu kvalitāti, un tie ir pieejami gandrīz 500 miljoniem Eiropas Savienības pilsoņiem.
Mums ir vajadzīgi veselības aprūpes un izglītības pakalpojumi un mums ir nepieciešama ilgtspējīga sociālās aizsardzības sistēma.
Transports, enerģētika un komunikācijas ir svarīgas nozares ES ekonomiskajai attīstībai, bet ir jānodrošina, ka ikvienam cilvēkam ir piekļuve šiem pakalpojumiem:
E-valdība un finanšu pakalpojumu attīstība ir svarīga sabiedrisko pakalpojumu pārredzamībai un kvalitātei, tā kā tiem jānodrošina arī patērētāju aizsardzību digitālajā vidē.
Mēs ceram, ka tie ierobežojumi, kuri ir noteikti Rumānijas un Bulgārijas darba ņēmējiem attiecībā uz piekļuvi Kopienas darba tirgum, tiks atcelti Tādejādi nediskriminējoša piekļuve Eiropas Savienības darba tirgum ir svarīga, lai nodrošinātu vienlīdzīgus darba apstākļus un novērstu sociālo dempingu.
(PL) Priekšsēdētāja kungs! Kā viens no Eiropas Savienības pīlāriem iekšējais tirgus ir pakļauts pastāvīgām izmaiņām.
Katru dienu mēs redzam, cik daudz tas patiesībā ietekmē pilsoņu dzīves.
Eiropas Savienības integrācijas padziļināšana ir tieši atkarīga no padziļinātās integrācijas starp atsevišķajās dalībvalstīs pastāvošajām ekonomikām.
Tāpēc visiem pilsoņiem ir ļoti svarīgi, ka tiek īstenota apņēmīga rīcība, lai atbrīvotu iekšējo tirgu no turpmākajām barjerām un šķēršļiem attiecībā uz cilvēku pārvietošanos, kapitāla, preču un pakalpojumu apriti.
Toubon kunga ziņojums ir pareizi formulēts ziņojums, kurā izklāstītas tās jomas, kurās ES likumdošanai un politikai jākoncentrējas uz to, lai uzlabotu iekšējā tirgus darbību.
Viņš pievērš uzmanību daudziem jautājumiem, kuriem jāpiešķir prioritāte mūsu darbā, un jo īpaši pilsoņu, gan patērētāju, gan uzņēmēju, uzticības iegūšanai iekšējam tirgum.
Es no visas sirds atbalstu ideju, kas ir iekļauta Toubon kunga ziņojumā, ka dalībvalstu parlamentiem ir jābūt iesaistītiem Parlamenta likumdošanas darbā, kā rezultātā ES atrastos daudz tuvāk mūsu pilsoņiem.
Tas ir ļoti noderīgs ieteikums.
Visbeidzot, es gribētu piebilst, ka kā bijusī uzņēmēja es piekrītu visiem ziņojumā minētajiem ieteikumiem attiecībā uz administratīvā sloga atcelšanu uzņēmumiem.
Tikai uz pastāvīgas, tirgu veicinošas un liberālas politikas pamata ES ekonomika varēs konkurēt ar Amerikas Savienoto Valstu, Ķīnas un Indijas ekonomikām.
Es apsveicu referentu par viņa izcilo ziņojumu, kura vislabākā īpašība ir tā līdzsvarotais saturs.
Es teiktu, ka tas ir nepolitiska rakstura ceļvedis, kurā izklāstītas mūsu galvenās prioritātes darbam attiecībā uz iekšējo tirgu.
Komisijas loceklis. - Priekšsēdētāja kungs, godājamie deputāti, es uzmanīgi klausījos diskusijas par vienotā tirgus nākotni un vēlētos visiem diskusijas dalībniekiem pateikties par viņu komentāriem.
Vienotā tirgus pārskatīšana ir būtiska, lai izveidotu tādu Eiropu, kas sasniedz taustāmus rezultātus, uzsvaru liekot uz pilsoņiem.
Vienotais tirgus nav tikai līdzeklis mērķa sasniegšanai.
Mūsu politikām ir jākalpo cilvēkiem un jāuzlabo viņu dzīves kvalitāte.
Visiem eiropiešiem, jums un man ir jāspēj identificēties ar šīm politikām.
Vienotajā tirgū vēl arvien pastāv lieli izaicinājumi.
Daži no mūsu priekšlikumiem jau ir uz darba galda.
Citi drīzumā tur nonāks.
Mums ir nepieciešams jūsu atbalsts šīm iniciatīvām, lai tās veiksmīgi pabeigtu.
Mēs pārdomājam to, kā mēs valstu un ES līmenī vadām vienoto tirgu.
Visas iniciatīvas tiek rūpīgi sagatavotas saskaņā ar labākas likumdošanas principiem.
Tas mums ļauj izvērtēt visas iespējas un tikai tad rīkoties, un tas noteiktās jomās var ietvert arī pašregulācijas iespējas apsvēršanu.
Mums ir jāuzlabo vienotā tirgus īpašumtiesības.
Tas pieder mūsu patērētājiem, mūsu kompānijām, mūsu strādniekiem un pilsoniskajai sabiedrībai.
Tas pieder valstu, reģionālajām un vietējām varas iestādēm.
Mums ik dienu ir jāveicina sadarbība starp dalībvalstīm.
Es vēlētos vēlreiz pateikties referentam un nākamajos mēnešos ceru saņemt vēl citus komentārus no Parlamenta.
Debates ir slēgtas.
Balsojums par šo dokumentu notiks šodien.
Rakstiskie paziņojumi (Reglamenta 142. pants)
rakstiski. - Šis pašiniciatīvas ziņojums ir lieliska iespēja uzsākt šo vienotā tirgus pārskatīšanu.
Tādēļ šis ir gadījums, kad mūsu Parlamentam ir jāuzsver ieguvumi, kas sekos patiesi un pilnīgi izveidotam vienotajam tirgum.
Runājot konkrētāk, vienlaicīgi ar vienotā tirgus izaicinājumu uzsvēršanu ziņojums piedāvā arī konkrētus ieteikumus.
No šiem ieteikumiem mēs īpaši atbalstām uzsvaru, kas ir likts uz klimata izmaiņu jautājuma risināšanas nozīmību caur ilgtspējīgas attīstības aktivitātēm; nepieciešamību būtiski palielināt patērētāju uzticību pārrobežu pirkumiem; jau minēto inovāciju un MVU konkurētspēju, izaugsmi un nodarbinātības potenciālu; patiesi brīvas strādnieku kustības veicināšanu visā Eiropas Savienībā un vispārīgākā veidā arī visu to šķēršļu novēršanu, kas kavē integrēta un efektīva vienotā tirgus izveides pabeigšanu.
Protams, šie ieteikumi ir jātransponē vienotā tirgus direktīvās, lai dalībvalstis tos kārtīgi varētu izpildīt.
Lai panāktu efektīvu vienotā tirgus noteikumu izstrādi, Eiropas Savienībai sev ir jānodrošina nepieciešamie izpildes līdzekļi, lai veicinātu sadarbību starp valstu administrācijām, izveidotu informācijas kontaktpunktus uzņēmumiem un pilsoņiem, uzlabotu sūdzību izskatīšanas procedūras efektivitāti un nepieciešamības gadījumā veiktu darbības ar attiecīgo valstu tiesu palīdzību.
rakstiski. - Vienotais tirgus vēl arvien ir galvenais ES sasniegums.
Tomēr tas vēl ir tālu no pilnības.
Pastāv trūkumi attiecībā uz visām četrām brīvībām.
Tāpat mēs saskaramies arī ar vāju ieinteresēto pušu uzticību vienotā tirgus sasniegumiem.
Tie lielā mērā tiek uztverti kā paši par sevi saprotami.
Kas attiecas uz preču kustību, 25% no tām vēl arvien ir pakļauti dažādām valstu tehniskajām barjerām.
Cerams, ka Komisijas 2007. gada janvāra politikas pakete strauji tiks pārveidota mērķtiecīgos pasākumos atlikušo šķēršļu novēršanai.
Kas attiecas uz cilvēkiem, dažos pamatprincipos turpina pastāvēt neskaidrības, it īpaši sociālo tiesību pārvedamībā.
Es priecājos, ka šis politiskais mīnu lauks tādās jomās kā, piemēram, pensijas un pārrobežu veselības aprūpes pieejamība, pakāpeniski tiek apspriests.
Kas attiecas uz kapitālu un pakalpojumiem, pašlaik notiek lielas pārmaiņas.
Status quo, piemēram, attiecībā uz kopējas uzņēmumu peļņas nodokļa bāzes trūkumu kropļo investīciju lēmumus vienotajā tirgū un MVU nostāda neizdevīgā situācijā.
Pat ja ES ar Reformu līguma palīdzību atrota piedurknes, lai stātos pretī nākotnes izaicinājumiem, vienotā tirgus izveides pabeigšanai ir nepieciešams politisks stimuls.
Galvenajam mērķim ir jābūt neskaidrību novēršanai uzņēmējdarbības vidē, piemērojamā likumdošanas režīma noskaidrošanai un administratīvā sloga samazināšanai.
rakstiski. - Es ļoti atzinīgi vērtēju referenta ziņojumu un piekrītu, ka vienotā tirgus attīstība Eiropas pilsoņiem ir sniegusi plašu ieguvumu spektru, it īpaši sniedzot pilsoņiem plašākas izvēles iespējas un nodrošinot zemākas cenas, radot dinamisku uzņēmējdarbības vidi un padarot iespējamu brīvu preču, pakalpojumu un ideju apmaiņu.
Tas, savukārt, ir veicinājis Eiropas integrāciju vairākās jomās un turpina likt pamatus ES spējai sasniegt tās lielos mērķus.
Tomēr, man ir iebildumi pret noteiktiem šī ziņojuma elementiem:
Es nepiekrītu, ka kopējās konsolidētās nodokļu bāzes ieviešana būtu nepieciešama vai vēlama, kā tas ir minēts šajā ziņojumā.
Es uzskatu, ka šāds priekšlikums, ja tas tiktu iesniegts Komisijai izskatīšanai, būtu pirmais solis uz nodokļu sistēmu saskaņošanu, ko es uzskatītu par nepieņemamu.
Es uzskatu, ka dalībvalstis atrodas vislabākajās pozīcijās, lai noteiktu savu nodokļu sistēmu raksturu un apjomu.
Visbeidzot, es uzskatu, ka ziņojuma atsauce uz kodolenerģiju kā būtisku ES enerģētikas sistēmas daļu ir nevietā, un es šo ziņojuma elementu neatbalstīšu.
Slēgto sabiedrību statūti, uzņēmējdarbības tiesības (debates)
Nākamais ir mutisks jautājums, ko Juridiskās komitejas vārdā Komisijai iesniedza Giuseppe Gargani par likumdošanas procesa stāvokli Eiropas slēgto sabiedrību statūtu un četrpadsmitās uzņēmējdarbības tiesību direktīvas jomā - B6-0137/0000).
autors. - (IT) Priekšsēdētāja kungs, komisār, dāmas un kungi, debates par šo jautājumu ir gan institucionāli, gan politiski svarīgas, ņemot vērā to, ka tām ir ievērojama politiskā un institucionālā nozīme.
Es vēlos skaidri teikt, un uzņemos atbildību par saviem vārdiem, ka Eiropas Komisija ir nopietni pievīlusi Eiropas Parlamentu, jo nav izpildījusi Parlamenta oficiālās prasības un nav iesniegusi priekšlikumus tiesību aktiem par Eiropas slēgtajām sabiedrībām un kapitālsabiedrību galveno biroju pārcelšanu.
Sabiedrības statūtu tiesību aktu priekšlikums tika oficiāli pieprasīts 2007. gada februārī, pamatojoties uz Līguma 192. punktu un - es vēlos uzsvērt un vēlos lūgt komisāru ieklausīties, jo šis, priekšsēdētāja kungs, ir ļoti svarīgs mutisks jautājums, uz kuru jāsniedz atbilde, - pēc plašām debatēm un uzklausīšanas, kur piedalījās kvalificēti nozares speciālisti, kas mums parādīja, cik nepieciešams ir šāds instruments un kā tas palīdzētu veicināt mazo uzņēmumu, kas vēlas efektīvi strādāt iekšējā tirgū, darbību.
Komisāra kungs, Komisijas pienākums bija nekavējoties uzsākt procedūru, lai pieņemtu tiesību aktu priekšlikumu, sākot ar ietekmes novērtējumu.
Turklāt, Komisijai jau bija pieejama 2005. gada beigās veikta priekšizpēte, taču tā neko nedarīja un tērēja laiku līdz jūlijam, kad uzsāka sarunas - un atkal, tā nebija nekas vairāk par hipotētisku diskusiju - par šo Eiropas slēgto sabiedrību vajadzību, it kā Parlaments, kā ievēlēta visu Eiropas Savienību pārstāvošā iestāde nevarētu likumīgi pamatot savu pieprasījumu pēc būtiska tiesību akta.
Es neiedziļināšos Eiropas tiesību aktos, jo viens no Komitejas galvenajiem speciālistiem un līderis šajā jomā Klaus Lehne īsi pastāstīs par šī jautājuma tiesiskajiem aspektiem.
Vēlos apskatīt šo problēmu dziļāk un atgādināt komisāram, lai viņš varētu pienācīgi novērtēt manis teikto, par pastāvošo saistību starp iestādēm, uz kuras jābalsta nepieciešamā Komisijas un Parlamenta sadarbība.
Manuprāt, komisāra kungs, jūs personīgi esat bijis nepieklājīgs pret Parlamentu, jūs esat aizvainojis Parlamentu.
Jūs ignorējāt Parlamenta prasības, kas balstītas uz 192. punktu un jo īpaši uz iestāžu nolīgumu par labāku likumdošanu, un ļoti daudz kas nav izpildīts - esmu bijis šīs komitejas priekšsēdētājs un ļoti labi zinu, uz cik jautājumiem tiek gaidītas atbildes -, lai arī Komisija oficiāli uzņēmās ne tikai izpildīt prasības, bet arī sniegt ātras un atbilstīgas atbildes Parlamenta komitejām.
Tas nebūt nav izdarīts!
Šo pienākumu nepildīšana rada Komisijai atbildību, kuru bez grūtībām varu definēt kā juridisku, Eiropas Parlamenta priekšā.
Konferencē par uzņēmējdarbības tiesībām, ko organizēja Vācijas prezidentūra, K. Lehne kungs pareizi sacīja, ka Eiropas Komisiju varētu iesūdzēt Eiropas Kopienu tiesā par pienākumu nepildīšanu.
Parlamentam, un es to saku ļoti skaidri, būtu jāzina, ka Komisija savā Interneta vietnē jau ir apstiprinājusi, ka 1997. un 2002. gadā notikušajās sarunās konstatēts augsta līmeņa un konkrēts pieprasījums no uzņēmējiem.
Tādējādi Komisija apzinās, cik svarīgs ir šis jautājums, un zina, ka tai ir pienākums un saistības izpildīt Parlamenta prasības.
Komisija ne tikai nav apstiprinājusi tiesību akta priekšlikumu, bet Berlīnes konferencē komisārs atļāvās paziņot, ka ir nepieciešamas turpmākas diskusijas par priekšlikuma noderību.
Tas mums ir radījis lielu neizpratni, jo tagad, kā saka Komisārs, mums ir jāizsver, vai Eiropas Parlamentam vēl ir iespēja efektīvi pierādīt šī tiesību akta priekšlikuma derīgumu.
Direktīva šajā jomā - es jau beidzu - noteikti sniegtu stabilu juridisko pamatu uzņēmumu tiesībām veikt uzņēmējdarbību un sniegt pakalpojumus.
Mēs gaidām detalizētu priekšlikumu no komisāra, un tas, manuprāt, nozīmē nevis atbalstīt dažādus lobistus no Anglijas, Apvienotās Karalistes un Īrijas, bet reaģēt uz nelabvēlīgo situāciju.
Komisār, kā jūs labi zināt, ir jāievēro nevis atsevišķu valstu, bet eiropiešu intereses!
Parlaments nav lobists, un mēs skaidri un reāli izsakām šo prasību un vajadzību!
Komisijas loceklis. - Priekšsēdētāja kungs, mutiskais jautājums, ko Juridiskās komitejas vārdā iesniedza Guiseppe Gargani, man dod iespēju sniegt jaunāko informāciju par to, cik tālu Komisija ir tikusi ar četrpadsmito uzņēmējdarbības tiesību direktīvu un Eiropas slēgto sabiedrību statūtiem.
Kā jums zināms, mūsu "labākas likumdošanas” pieejas ietvaros Iekšējā tirgus un pakalpojumu ģenerāldirektorāts 20. jūlijā uzsāka publiskas diskusijas par Eiropas slēgto sabiedrību statūtiem.
Šo konsultāciju mērķis ir apkopot ieinteresēto pušu viedokļus par šādu statūtu nepieciešamību un iespējamo saturu.
Es zinu, ka Eiropas Parlaments vēlas, lai Komisija šo procesu paātrina.
Tomēr mums ir jāpaveic nepieciešamie sagatavošanās darbi.
Būtiski ir konsultēties ar ieinteresētajām pusēm par dažādiem iespējamiem likumdošanas variantiem - t.i. par saskaņotākiem, taču mazāk elastīgiem statūtiem vai arī par statūtiem, kas lietotājiem sniedz lielu brīvību, taču gala rezultātā visā Eiropas Savienībā rada dažādas slēgto sabiedrību statūtu struktūras.
Mums ir jāuzklausa ieinteresēto pušu viedokļi par to, kura iespēja uzņēmumiem šķiet vislabākā.
Tieši šāda ir labāka likumdošana.
Priekšizpēte 2005. gada beigās piedāvāja samērā vispārēju pašreizējās situācijas novērtējumu, taču nesniedza skaidru atbildi par labāko politikas variantu un Eiropas slēgto sabiedrību statūtu iespējamiem elementiem.
Tādēļ mums ir nepieciešama padziļinātāka analīze.
Šāds pētījums, protams, mūsu darbam sniegs labu fona materiālu.
Mēs esam izmantojuši arī Eiropas Parlamenta ziņojumu par Eiropas slēgto sabiedrību statūtiem un tā ieteikumus par šādu statūtu iespējamo saturu.
Kas attiecas uz četrpadsmitās uzņēmējdarbības tiesību direktīvas priekšlikumu, šajā jautājumā sagatavošanās darbs nav bijis pārliecinošs.
Mūsu labākas likumdošanas un ietekmes izvērtēšanas politika pirms darba uzsākšanas mums liek apliecināt, ka katrai iniciatīvai ir skaidrs ekonomiskais labums.
Drīzumā es varēšu izteikt konkrētāku paziņojumu par šo jautājumu attiecībā uz šāda priekšlikuma pievienoto vērtību.
Pirms šāda priekšlikuma izstrādes, kurš, atklāti sakot, varētu izrādīties strīdīgs, mums tas ir jāapdomā.
Kā deputāti zina, man nav bail iesaistīties diskusijās, taču man jābūt pārliecinātam, ka potenciālie ieguvumi no šādas iniciatīvas Eiropas Savienībai tiešām ir šāda likumdošanas priekšlikuma vērti.
Te nav runa par kavēšanos, bet gan par pārliecību, ka, lai padarītu labas kvalitātes darbu, sagatavošanās darbiem ir jābūt atbilstoši veiktiem.
Nākamo pāris mēnešu laikā es informēšu deputātus par to, kā es esmu nodomājis turpināt darbu pie šiem svarīgajiem jautājumiem.
PPE-DE grupas vārdā. - (DE) Priekšsēdētāja kungs, komisār, dāmas un kungi, pirmkārt, esmu gandarīts, ka atbildot uz mutisko jautājumu komisārs C. McCreevy nenoraidīja Eiropas Parlamenta ieteikumus.
Pēdējo gadu laikā par Eiropas slēgtajām sabiedrībām ir notikušas tik daudzas sarunas un uzklausīšanas, ka nespēju saprast, kādēļ mums vajadzīga trešā, ceturtā, piektā un, iespējams, pat sestā saruna vai vēl vairāk.
Jautājums ir slēgts.
Komisijas rīcības plānā bija ietverts sākotnējais priekšlikums.
Pārskatītajā rīcības plānā to apstiprināja lielākā daļa ieinteresēto pušu.
Uzklausīšanās, kas notika Parlamentā, tika dota nepārprotama vēsts.
Parlamenta lēmumi nevarēja būt vēl skaidrāki, tādēļ es nevaru pieņemt turpmāku kavēšanos.
Speciālisti ir vispārēji vienojušies, ka tiesību akti un direktīva ir nepilnīgi attiecībā uz juridiskās adreses pārrobežu maiņu.
Eiropas Savienība piedāvā brīvu kapitāla apriti, tas ir, iespēju pārvietot cilvēka kapitālu vai īpašumu uz citu vietu, taču, ja man pieder uzņēmums, šobrīd man šādas iespējas nav, jo es nevaru brīvi izlemt, kur Eiropas Savienībā reģistrēt uzņēmuma adresi un uz kādu valsti to mainīt.
Tas pilnīgi noteikti nav atrunāts likumā.
Savā likumdošanas gada programmā Komisija informēja par nodomu šo trūkumu novērst.
Pašreiz esam situācijā, kad Eiropas Kopienu tiesa šajā jomā izstrādā savu tiesu praksi un regulējumu mazināšanas jomā sliecas "mežonīgo rietumu” stila virzienā, tādēļ, ka likumdevēji gluži vienkārši ir inerti, tie nedara neko, lai pievērstos jomām, kurās trūkst līdzsvara.
Ir pienācis pēdējais brīdis, lai likumdevēji sāktu darboties, nevis uzveltu visu atbildību uz Eiropas Kopienu tiesas pleciem.
Pats pēdējais: Eiropas Komisijas monopols iniciatīvu jomā nepastāv vakuuma vidē.
Gluži kā jebkurš monopols, tas ir jāredz kontekstā un šajā gadījumā konteksts izriet no Līguma un Iestāžu nolīgumiem.
Saskaņā ar šiem tekstiem gan Komisijai, gan Eiropas Parlamentam ir netiešas iniciatīvas tiesības.
Komisija iestāžu nolīgumos uzņēmās reaģēt uz to priekšlikumiem.
Tāpēc vēlos likt saprast, ka, ja Komisija noteiktajā laika periodā nesniegs pienācīgu atbildi par šo jautājumu, es ierosināšu Juridiskajai komitejai uzsākt pret to tiesvedību Eiropas Kopienu tiesā sakarā ar prasību neizpildi.
ALDE Grupas vārdā. - Priekšsēdētāja kungs, kad februārī pēdējo reizi runāju par šo jautājumu, es komisāra uzmanību vērsu uz faktu, ka man nepatika visi Parlamenta ziņojuma ieteikumi, tādi kā kapitāla lielums, jo jutu, ka tas jebkurus statūtus šajā jomā padarītu diskriminējošus attiecībā uz mazajiem uzņēmumiem un labvēlīgus pret lielajiem.
Tādēļ es atzinīgi vērtēju to, ka pēdējās konsultācijās komisārs veicināja atbilžu sniegšanu no MVU puses.
Tomēr, mums visiem ir aktīvi jācenšas saņemt atbildes galvenokārt no mazajiem, nevis vidējiem uzņēmumiem.
Es to noteikti darīšu savā reģionā un priecājos sacīt, ka arī citi dienesti Apvienotajā Karalistē dara to pašu, tādēļ es atzinīgi vērtēju centienus tiesību aktus saistīt ar mazajiem uzņēmumiem.
Šis noteikti ir tāds gadījums, kad trūkst informācijas no mazajiem uzņēmumiem, tomēr tajā pašā laikā mēs atzīstam, ka tikai šiem uzņēmumiem nav iespēju rīkoties attiecībā uz dažādiem tiesību aktiem un regulām, un tādēļ vismaz teorētiski tieši šie ir tie uzņēmumi, kuriem ar šiem statūtiem vēlamies nodrošināt vislielākos ieguvumus.
Manuprāt, šis Parlaments ir radījis dažus priekšlikumus, kas statūtus padarītu tādus, kas šiem mazajiem uzņēmumiem nesniegtu nekādu labumu, līdz ar to te pastāv problēma.
Es vēlos pateikt, ka mums tie ir jāsaglabā vienkārši, citādi vismaz mazajiem uzņēmumiem tie būtu vienīgi kā vīģes lapa situācijā, kad nekas nemainās.
(FR) Priekšsēdētāja kungs, komisār, dāmas un kungi, lai nodrošinātu sabiedrību konkurētspēju un iekšējā tirgus efektivitāti, sabiedrībām ir nepieciešami arī piemēroti un mūsdienīgi juridiskie statūti.
Attiecībā uz lielajiem uzņēmumiem ir panākts neliels progress, 2001. gada 8. oktobrī pieņemot regulu par Eiropas slēgto sabiedrību statūtiem.
2004. gadā Eiropas Komisija atklāja diskusiju par jaunu Eiropas uzņēmuma veidu, kas konkrētāk paredzēta mazajiem un vidējiem uzņēmumiem: Eiropas slēgtajām sabiedrībām.
Šo iniciatīvu ļoti atzinīgi novērtēja visi, kas to gaidīja pēdējos 30, jā, tieši tā, 30 gadus.
Ar Komisijas veiktās statūtu priekšizpētes rezultātiem iepazīstināja 2005. gada decembrī.
Tie skaidri liecināja, ka vairums aptaujāto uzņēmēju vēlas šādus statūtus divu iemeslu dēļ.
Pirmkārt, Eiropas statūta ieviešana sniegtu iespēju novērst šķēršļus MVU izveidei un mobilitātei Eiropas Savienībā.
Otrkārt, tas ļautu izveidot Eiropas kvalitātes zīmi mazajiem un vidējiem uzņēmumiem, jo īpaši uzņēmumiem no jaunajām dalībvalstīm.
Mazie un vidējie uzņēmumi uzskata Eiropas slēgto sabiedrību par efektīvu veidu, kā iekļūt Eiropas tirgū.
Šādu standartu pieņemšana arī netieši sniegtu ieguldījumu valsts tiesību aktu attīstībā un saskaņošanā, kas, savukārt, veicinātu Eiropas ekonomikas attīstību un integrāciju.
Ar jauno statūtu tiktu apmierināta vajadzība vienkāršot uzņēmumiem pieejamos juridiskos instrumentus un padarīt tos efektīvākus.
Es uzskatu, ka no šiem statūtiem, kas, protams, būtu neobligāts dokuments, iegūtu daudzi mazie un vidējie uzņēmumi.
Plānu par Eiropas slēgto sabiedrību stingri atbalsta gandrīz visu dalībvalstu ekonomiskajās aprindās.
Tā noteikti ir Francijā un Vācijā.
Parlaments ir apstiprinājis K.H. Lehne kunga pašiniciatīvas ziņojumu, un es atbalstu tajā izdarītos secinājumus, taču progresa šobrīd nav.
Tādēļ es atbalstu jautājumus, ko Komisijai JURI vārdā iesniedzis G. Gargani kungs.
Ir ļoti svarīgi uzzināt, kādas problēmas ir aizkavējušas Komisijas darbu pie šī jautājuma.
(ES) Priekšsēdētāja kungs, es pievienojos priekšsēdētāja G. Gargani kunga un K.H. Lehne kunga paustajam viedoklim par nepieciešamību izveidot Eiropas Savienības noteikumus par sabiedrību juridiskajām adresēm un Eiropas slēgtās sabiedrības statūtiem.
C. McCreevy kungs, atbildot uz jautājumu, sacīja, ka pastāv problēmas, ka ir notikusi aizkavēšanās, ka ir uzsāktas sarunas par vienu no priekšlikumiem, un par pārējiem acīmredzot vēl nav noteikta viedokļa.
Tātad mēs sastopamies ar pazīstamo jautājumu par Kopienas tiesību aktu pieņemšanu un Kopienas noteikumu uzlabošanu.
K.H. Lehne kungs lika saprast, ka šajā situācijā iestādēm ir jāsadarbojas: Parlaments un Komisija neatrodas pretējās pusēs.
Parlaments cer, ka Komisija drīz varēs ierosināt iniciatīvas, jo Komisijas iniciatīvas pilnvaras ietilpst sadarbības procesā ar citām iestādēm.
Komisārs C. McCreevy kungs runāja par grūtībām saistībā ar dalībvalstīm, taču mums šo debašu rezultātā vēl joprojām nav skaidrs, kādi ir iebildumi un vai tos izteikuši privātā sektora pārstāvji vai pašas dalībvalstis.
Kuras valstis iebilst pret to, ka tiek pieņemti šāda veida Kopienas noteikumi?
Vai mēs runājam par pilnībā privātiem iebildumiem?
Tā kā C. McCreevy kungam būs vēl viena iespēja izteikties, ceru, ka viņš varēs sniegt plašāku skaidrojumu par to, kur slēpjas grūtības - privātajā sektorā vai pašās dalībvalstīs?
Komisijas loceklis. - Vēlos visiem deputātiem pateikties par komentāriem.
Baidos, ka nevaru piekrist Guiseppe Gargani, ka Komisija neko nav darījusi un ir ignorējusi Parlamentu.
Kad 2007. gada 1. februārī Briselē apspriedām Parlamenta rezolūciju, es apņēmos Parlamentam detalizēti atbildēt un to arī darīšu.
Mūsu debašu laikā 1. februārī es ievēroju arī prasību no vairāku deputātu puses neignorēt sagatavošanās darbu.
Konsultācijas par Eiropas slēgto sabiedrību statūtiem laicīgi tika uzsāktas jūlijā.
Ieinteresētās puses zināmā mērā atbalsta Eiropas slēgto sabiedrību statūtus.
Taču nebūtu pareizi pieņemt, ka pastāv vienprātība par to iespējamo saturu, kā to paskaidroja Gary Titley un Sharon Bowles.
Pārāk strauja secinājumu izdarīšana priekšlikumu noliks plauktā vēl pirms tas būs iesācies.
Debates ir slēgtas.
Gdaņskas kuģu būvētavu slēgšanas risks (debates)
Nākamais jautājums ir Komisijas paziņojums par Gdaņskas kuģu būvētavu slēgšanas risku.
Komisijas loceklis. - Priekšsēdētāja kungs, es par šo lietu runāju savas kolēģes, konkurences komisāres Neelie Kroes vārdā.
Komisija nevēlas Gdaņskas kuģu būvētavas slēgšanu.
Gdaņskas kuģu būvētava Eiropas vēsturē un cīņā par brīvību un apvienotu Eiropu ir spēlējusi būtisku lomu.
Mēs vēlētos redzēt, ka kuģu būvētavā notiek patiesa un plaša pārstrukturēšanās, lai tā varētu kļūt par veiksmīgu kompāniju, kas spēj konkurēt ES un pasaules kuģu būves tirgū.
Pēdējās desmitgadēs kuģu būves industrija visā Eiropā ir pārstrukturējusies.
Komisija ļoti labi zina, ka daudzām kuģu būvētavām un reģioniem šis ir bijis grūts process.
Daudzas kuģu būvētavas tika slēgtas, un bija jāsamazina kuģu būvēšanas kapacitāte.
Visos gadījumos, kad pārstrukturizācijai tika izmantots valsts atbalsts, Komisijai saskaņā ar Līgumu bija jāpilda savs pienākums nodrošināt, lai Eiropas Savienībā netiktu izkropļoti visiem kuģu būvētājiem vienādie spēles noteikumi.
Pašlaik Komisijai tāds pats pienākums ir attiecībā uz tās iejaukšanos Gdaņskas lietā.
Kopienas pamatnostādnēs par valsts atbalstu grūtībās nonākušu uzņēmumu glābšanai un pārstrukturēšanai skaidri ir noteikti nosacījumi, saskaņā ar kuriem valsts atbalsts ir savienojams ar Līgumu.
Atbilstoša Gdaņskas kuģu būvētavas pārstrukturizācija daudzus gadus tika atlikta; valsts nauda nav izmantota, lai radītu dzīvotspējīgas darba vietas, bet gan lai uzturētu dzīvību kompānijā, kura normālos tirgus apstākļos būtu beigusi eksistēt.
Komisijas mērķus šajā gadījumā var sadalīt trīs daļās.
Pirmkārt, nodrošināt, ka Gdaņskas kuģu būvētavas pārstrukturizācijas rezultāts ir šī uzņēmuma ilgtermiņa dzīvotspēja.
Iespējams, tas varētu nozīmēt tās aktivitāšu skaita samazināšanu, taču galu galā radītu mazāku, bet efektīvāku kuģu būvētavu, kas spētu nostāties pati uz savām kājām.
Otrkārt, lai ierobežotu vienlīdzīgo spēles noteikumu kropļošanu un jebkādu kaitējumu, ko Eiropas konkurentiem varētu nodarīt valsts iejaukšanās, ir jāsamazina kuģu būvētavas ražošanas kapacitāte.
Tāpat, pārstrukturizācijas plānā būtisks ieguldījums ir jānodrošina vai nu no pašu resursiem, tostarp no to aktīvu pārdošanas, kas kuģu būvētavas izdzīvošanai nav būtiski, vai arī no ārējiem finansējuma avotiem tirgus apstākļos.
Treškārt, nodrošināt vienādu attieksmi.
Kuģu būvētavām citās valstīs, kā arī citām poļu kuģu būvētavām bija ievērojami jāsamazina kapacitāte.
Gdaņskas kuģu būvētava nevar būt nekāds izņēmums.
Citas dalībvalstis ir izmantojušas struktūrfondus un citu ES palīdzību, lai pārvarētu grūto pārejas periodu un palīdzētu skartajiem reģioniem.
Mēs Polijas varas iestādēm atkārtoti esam atgādinājuši par šo iespēju.
Komisija līdz šim ir uzturējusi un turpinās uzturēt konstruktīvu dialogu ar Polijas varas iestādēm, lai meklētu turpmākās rīcības ceļus, kuros tiktu ievēroti valsts atbalsta atbilstības nosacījumi un varētu apstiprināt valsts atbalstu.
Šis process pašlaik notiek.
Gdaņskas kuģu būvētava ir pelnījusi dzīvotspējīgu nākotni, izveidojot sev jaunu un ilgtspējīgu vietu konkurētspējīgajā ES kuģu būves industrijā.
PPE-DE grupas vārdā. - (PL) Priekšsēdētāja kungs, es kā Gdaņsku pārstāvošs deputāts izjūtu divējādu atbildību: no vienas puses tā ir atbildība par 3 000 darbinieku likteņiem un par uzņēmumu, kuram Polijā ir simbolisks statuss, bet, no otras puses, tas ir pienākums nodrošināt, ka mēs kopīgi ievērojam racionālas tautsaimniecības principus, uz kuriem ir balstīta Eiropas Kopiena un kas radījuši labklājību miljoniem Eiropas iedzīvotāju.
Tādēļ es ticu, ka šodienas debates nebūs politiska demonstrācija.
Gdaņskas kuģu būvētavu ielenc pārāk daudz politikas.
Līdz šim brīdim šis jautājums ir bijis pārlieku politizēts.
Es ticu, ka šis būs solis pretī labāko iespējamo risinājumu atrašanai.
Es ticu, ka šādi nodomi ir vadījuši radikālos kreisā spārna pārstāvjus Parlamentā, kas aicināja izveidot šīs debates, taču vēlos norādīt, ka sociālā apmierinājuma sistēmu meklē nevis ideālisti, bet reālā sociālisma praktiķi, kurus Polijā sauc par "postkomunistiem” un kuri divas reizes īstenoja politisku atriebību, sašaujot Gdaņskas kuģu būvētavu, tādējādi iedragājot tās ekonomiskā stāvokļa ticamību un radot iemeslu vienai no šībrīža problēmām.
Es biju liecinieks un pieticīgs dalībnieks 1980. gada augustā vērojamajā kolektīvajā sajūsmā, kurā radās "Solidaritāte”, kas pārauga 10 miljonus cilvēku vienojošā kustībā.
Es zinu, ka starp 3 000 kuģu būvētavas darbinieku ir cilvēki, kuri tajā brīdī riskēja ar savām dzīvībām cilvēka cieņas, cilvēktiesību un citu Eiropas Savienības standartos iekļauto vērtību vārdā.
Viņi rīkojās ne tikai drosmīgi, bet arī piesardzīgi, neķeroties pie vardarbības.
Tātad šāda pieeja, kas neietver terora instrumentu vardarbību, divdesmit pirmajā gadsimtā mums var kalpot kā paraugs.
Es, protams, vēlētos, lai lielie strādnieku centri no kuģu būvētavām, raktuvēm un tēraudlietuvēm, kas bija "Solidaritātes” galvenie balsti, sniegtu kuģu būvētavas darbiniekiem lielāku atbalstu par pāris izolētām aizstāvošām balsīm ārvalstīs, un es vēlētos, lai šie centri kļūst par piemēriem ekonomiskajiem panākumiem brīvajā tirgū.
Taču, kā liecina Rietumeiropas smagās rūpniecības lielāko centru pieredze, īsā laika posmā tas būs ļoti grūti, pat neiespējami, jo šiem centriem vajadzēja pat veselas desmitgades, lai atgūtos ekonomiski.
Tas novērojams īpaši kuģu būvniecības nozarē, kura saskaras ar konkurenci no Austrumāzijas, Korejas, Ķīnas un Vjetnamas, kurās ir zemas darbaspēka izmaksas un, pats galvenais, izšķiroša loma visdažādākajām atklātām un slēptām valsts iejaukšanās formām.
Es vēlos, lai arī Eiropas Komisija apzinās situācijas sarežģītību, jo, neņemot to vērā, radīsies frustrācija, un mūsu valstī nostiprināsies politiskais populisms.
Es saprotu kuģu būvētavas darbinieku satraukumu, viņi apzinās savu vēsturisko nozīmi un tagad, kā viņi paši saka, saskaras ar nejūtīgu birokrātiju.
Frustrācija ir vērojama arī Eiropas Komisijā, kurai ir jārisina situācija īpaši dzīvīgā un pretrunīgā uzņēmumā, kas daudzām iestādēm var radīt problēmas.
Es zinu, ka šīs kuģu būvētavas darbiniekus, nevajadzētu sodīt par diezgan nepiemēroto vai vienkārši neveiklo veidu, kā situāciju risinājusi pašreizējā valdība.
Es arī uzskatu, ka vienošanās pamatā ir jābūt ilgtermiņa vīzijai nevis steidzīgi izveidotiem plāniem.
Ilgtermiņa vīzija nozīmē investoru, kas aprīkotu kuģu būvētavu ar modernu tehniku un aizstātu pašreizējos nolietotos stāpeļus.
Un es ticu, ka šodienas debates ir solis tieši šādā virzienā.
PSE grupas vārdā. - (PL) Priekšsēdētāja kungs, ir ļoti pareizi, ka šobrīd debatējam par Gdaņskas kuģu būvētavu.
Ir jāpievērš uzmanība diviem nozīmīgiem faktiem: pirmais fakts ir 1980. gada 30. augustā parakstītā Šcecinas līguma un 1980. gada 31. augustā parakstītā Gdaņskas līguma gadadiena, bet otrs fakts ir Gdaņskas kuģu būvētavas pašreizējā finansiālā situācija.
Gdaņskas kuģu būvētava ir simbols Polijas vēsturiskajām pārmaiņām, kā arī lielajām pārmaiņām, kas notikušas gan Eiropā, gan uz starptautiskās skatuves.
Tur tās sākās.
Gdaņskas kuģu būvētava ir arī vieta, uz kuru 80. gados devās brīvās pasaules līderi, lai motivētu nepadoties cīņā.
Šeit cilvēki arī cīnījās par cilvēktiesībām, vārda brīvību, brīvām arodbiedrībām, cilvēka cieņu un attīstību tajā laikā vēl Eiropas Ekonomikas Kopienas ietvaros.
Tāpēc šī vieta ir dzīvs piemineklis, ar kuru mums jālepojas, taču tā ir arī kuģu būvētava, varbūt šobrīd tas galvenokārt ir uzņēmums, kas ražo kuģus.
Pirms nedēļas Briselē kuģu būvētavas darbinieki mums par to atgādināja.
Viņi nerunāja par vēsturiskiem pienākumiem, bet par ekonomiskiem jautājumiem, par savu dzīvi un darbu.
Kuģu būvēšana ir globāla rūpniecība.
Kuģus var vienkārši iegādāties Āzijā, un tie nav obligāti jāpērk Eiropā.
Ņemot vērā tikko teikto, komisāra kungs, pieņemot lēmumus par konkurētspēju, mums nevajadzētu koncentrēties tikai uz tā saukto "godīgo konkurenci” Eiropas Savienībā.
Mums ir vajadzīga globāla pieeja, ar to es vēlos teikt, ka ir jālūkojas uz kuģu būvēšanas nozari Eiropas Savienībā, ņemot vērā, globālo konkurences vidi un tad jāizsver visi apstākļi, kas ir iesaistīti Eiropas Savienības, tostarp Gdaņskas un Šcecinas kuģu būvētavu darbībā.
ES tirgus noteikumi ir pieņemami un kā princips tie ir akceptēti, taču to īstenošanas veidam un grafikam ir jābūt reālam un, īpaši svarīgi, tam jābūt piemērotam dažādām organizācijām.
Tādēļ var rasties noteiktas šaubas par privatizāciju kā līdzekli ar noteiktu izpildes termiņu, tas ir, privatizāciju, kā mērķi, kas jāsasniedz līdz konkrētam datumam.
Tāpēc es aicinu Polijas valdību cieši sadarboties ar Komisiju un aicinu kuģu būvētavas vadību efektīvi vadīt šo uzņēmumu.
ALDE grupas vārdā. - (PL) Priekšsēdētāja kungs, vispirms vēlos paust savu prieku par to, ka Eiropas Parlaments šodien izskata šo jautājumu un ka ļoti atzinīgi vērtēju šo iniciatīvu.
Vēlos pateikties komisāram C. McCreevy kungam par viņa šīs dienas paziņojumu un teikt, ka ir ļoti svarīgi domāt par Eiropas Savienību kā par kopienu.
Ieejot Eiropas Parlamenta ēkā, mēs paejam garām statujai, skulptūrai, uz kuras teikts L'Europe a un Coeur - Eiropai ir sirds.
Tulkojot politiskā valodā, tas simbolizē Eiropas sociālā modeļa spēku.
Pirms 27 gadiem Gdaņskas kuģu būvētavas darbinieki uzsāka pirmo cīņu ar komunisma sistēmu, cīnoties par maizi un brīvību.
Viņi gribēja atjaunot cilvēka darba mērķi un atbrīvot savu ekonomiku no valsts monopola.
Šī vēsturiskā kuģu būvētava tagad saskaras ar dramatisku Eiropas Komisijas ieteikumu, tas ir, tai iesaka samazināt ražošanas apjomus par divām trešdaļām un noteikti slēgt divus stāpeļus.
Mēs uzskatām, ka šajā situācijā ir jārīkojas šādi.
Pirmkārt, ir jāslēdz tikai viens stāpelis, tādējādi atjaunojot kuģu būvētavas peļņas iespējas.
Otrkārt, ir jādod laiks kuģu būvētavas vadības racionalizēšanai, jo pašreizējā vadībā ir daudz kas jāuzlabo (lai uzņēmums gūtu peļņu un 3 000 darbinieku nezaudētu darbu).
Treškārt, atcerieties, ka Gdaņskas kuģu būvētava ir Eiropā būtisks piemineklis un liecinieks faktam, ka sociālā solidaritāte ir viena no Eiropas Savienības dibināšanas vērtībām.
Taču Eiropas iestādes nevar ignorēt šo lēmumu.
Mūsu rīcības pragmatismu ir jāpavada sapratnei, ka mēs veidojam Savienību cilvēkiem un pateicoties cilvēkiem.
Eiropas spēks ir atkarīgs ne tikai no mūsu spējas būt inovatīviem un konkurētspējīgiem, bet arī no iejūtības pret vājāko un mazāk veiksmīgo cilvēku likteni.
Manuprāt, arī tā ir liberālās brīvības būtība.
Vēlos arī dalīties īpašās atmiņās: atmiņās par visu Eiropas Savienības valstu iedzīvotāju paaudzēm, kuru pārstāvji ar lepnumu un cerību nēsāja pie apģērba atloka piespraustas Solidaritātes nozīmītes.
Tādi cilvēki ir arī šeit.
Tā ir paaudze, kas veido Eiropas vienotību un kurai ir jāapzinās Gdaņskas kuģu būvētavas vēsturiskā nozīmība.
UEN grupas vārdā. - (PL) Priekšsēdētāja kungs, es piedalījos kuģu būvētavas darbinieku sarunās ar komisāriem N. Kroes kungu un V. Špidla kungu.
Es biju viņiem blakus arī tad, kad viņi vērsās pie Eiropas Komisijas un lūdza Eiropu palīdzēt.
Gdaņskas kuģu būvētava tagad sāk atkopties no savām finansiālajām nepatikšanām un sāk gūt peļņu.
Mēs pieļautu lielu kļūdu, ja būtiskie finansiālie ierobežojumi neļautu tai gūt peļņu un panākumus, ko tās darbinieku un mūsu visu pūles palīdzētu nodrošināt.
Vēlos arī uzsvērt, vēsturisko aspektu.
Mēs šobrīd nebūtu 27 valstu kopums vienotā Eiropā, Eiropā, kas ir brīva no bailēm no kodolkara, ja nebūtu bijis "Solidaritātes”, kas dzima Gdaņskas kuģu būvētavā.
Tas ir jāatceras visiem, tostarp šeit sēdošajiem politiķiem.
Vēlos arī norādīt, ka visi, kas līdz šim ir par šo jautājumu runājuši un, manuprāt, arī tie, kas to vēl tikai darīs, ir pilnīgi vienoti uzskatos par šo jautājumu neatkarīgi no politiskajām atšķirībām.
Tas ir jāņem vērā.
GUE/NGL grupas vārdā. - (FR) Priekšsēdētāja kungs, es atzinīgi vērtēju faktu, ka mani kolēģi grupu prezidentu konferencē ir piekrituši manam priekšlikumam lūgt Komisijai sniegt mums paziņojumu pirms tiek pieņemts kāds lēmums par Gdaņskas kuģu būvētavas nākotni.
Lai ilustrētu konkurences ģenerāldirektorāta uzskatus, šis jaunais gadījums nemaz nebija nepieciešams.
Tas jau ir radījis tik daudz protestu, ka daudzi novērotāji, kurus nebūt nevar turēt aizdomās par antiliberālismu, jau kādu laiku uzskata to par dogmatisku.
Šajā iestādē pārstrukturēšanas plāns tiek uzskatīts par pārliecinošu tikai tad, ja tajā paredzēts atlaist 1 000 darbinieku.
Ir ļoti daudz piemēru, kad grūtībās nonākušiem uzņēmumiem liek atlaist simtiem darbinieku un, ja tas netiks izdarīts, uzņēmumiem būs jāatmaksā atbalsta līdzekļi, ko tiem piešķīra, lai izdzīvotu.
Šobrīd pasakiet, kura kuģu būvētava darbojas bez subsīdijām?
Es neapšaubu, ka subsīdiju piešķiršanai ir vajadzīgi noteikumi.
Taču problēma slēpjas tajā, ka šie noteikumi vienmēr ietver pamatīgu strādnieku upurēšanu.
Lai arī iepriekšējie man zināmie konkurences komisāri nebija slaveni ar vērtību pārdomāšanu un sabiedriskums noteikti nebija viņu galvenā raksturpazīme, šoreiz vadošais komisijas ģenerāldirektorāts ir gājis vēl tālāk, parādot, ka tas ir vienlīdz vienaldzīgs gan pret politiskām, gan sociālām problēmām.
Vai apdraudot Polijai tik simboliskas vietas eksistenci, Komisija domā par to, kāda politiskā ietekme būs vēstij, ko tā sūta jaunās dalībvalsts pilsoņiem nepilnus trīs gadus pēc pievienošanās Eiropas Savienībai?
Acīmredzot tā ir pēdējā lieta, par kuru uztraucas brīvas un netraucētas konkurences sargi.
Viņi domā, ka ir laiks, kurā novērtēt Gdaņskas kuģu būvētavas darbinieku būtisko, C. McCreevy kunga vārdiem runājot, vēsturisko lomu cīņā par brīvību un, ka ir cits laiks, kurā piemērot tiem brīvā tirgus dzelzs likumus.
Vēl ir laiks, lai apturētu šo bezatbildīgo rīcību.
Pirmais solis, manuprāt, ir sākt sarunas ar Polijas arodbiedrībām un, patiesi, ar Eiropas Metālstrādnieku federāciju.
Ir jānoskaidro reālais šīm kuģu būvētavām izmaksātās palīdzības apjoms un, pats galvenais, jāatrod risinājums, kurā netiek paredzēta darba vietu zaudēšana.
Šī jaunā situācija, kas līdz absurdumam liecina par to, cik aprobežoti ir šobrīd piemērotie konkurences traucējumu novēršanas kritēriji, pastiprina manas grupas uzskatu, ka pirms jebkāda galīga lēmuma par Eiropas līguma nākotni pieņemšanas ir svarīgi īstenot pilnīgas, sabiedriskas un visaptverošas debates par Savienības mērķiem un to atbilstību īstenotajai politikai.
Stāsts par Gdaņskas kuģu būvētavas nākotni atgādina, ka politiskai struktūrai, kas nespēj stāties pretī savam pretrunām un pakāpties tām pāri, nav nākotnes.
Šī mācība šodien ir tikpat aktuāla, un daži Eiropas līderi nez vai vēlētos par to pārliecināties.
IND/DEM grupas vārdā. - (PL) Priekšsēdētāja kungs, Eiropas Komisijas priekšlikums slēgt divus no trim Gdaņskas kuģu būvētavas stāpeļiem un iespējamā nepieciešamība atmaksāt sniegto valsts palīdzību ir liela kļūda.
Netiek ņemti vērā vairāki faktori, tostarp iepriekšējās kaitējošās darbības, kuras veica politiskie darboņi un negodīgi uzņēmēji, kas vēlējās iegūt īpašumu un zemi pilsētas centrā.
Par kuģu būvētavas negodīgo privatizāciju šobrīd notiek tiesvedība.
Komisijai par to nav uzticamas informācijas.
Jau ir veikta kuģu būvētavas pārveidošana, ir atlaisti vairāki tūkstoši darbinieku un slēgti septiņi no desmit stāpeļiem.
Šobrīd kuģu būvētavas darbībai ir pozitīvi finansiāli rezultāti.
Divu stāpeļu slēgšana šo ieguvumu un sasniegumus iznīcinātu.
Milzīgā valsts palīdzība, ko saņēmušas kuģu būvētavas vecajās dalībvalstīs, Gdaņskas kuģu būvētavai ir aizgājusi garām.
Šādi netiek radīti arī vienlīdzīgi konkurences apstākļi un netiek ņemtas vērā atšķirības metodēs, ar kurām aprēķina kuģu būvētavu rentabilitāti.
Šis trieciens Gdaņskas kuģu būvētavai vājina arī Eiropas Savienības kuģu būvēšanas nozari kopumā.
Es vēlos atgādināt, ka Eiropas Savienības īpatsvars starptautiskajā kuģu būvēšanas rūpniecībā ir trīs reizes mazāks nekā Dienvidkorejai, kura savu kuģu būvēšanas nozari subsidē.
Tas liecina par Komisijas vienaldzību pret Eiropas Savienība ekonomiskajām interesēm ilgtermiņā.
Komisijas nodomi ir pretrunā ar Lisabonas Stratēģijas mērķiem.
Gdaņskas kuģu būvētavas darbinieki cīnījās par solidaritāti, kas neietver brutālu konkurentu iznīcināšanu.
Solidaritāte nav tukšs vārds vai līdzjūtība, tā ir atbildība, godīgums un patiesības aizstāvēšana.
Vai Eiropas Savienība šodien spēj aizstāvēt šādas vērtības?
(PL) Priekšsēdētāja kungs, Gdaņskas kuģu būvētavai Polijā ir liela nozīme.
Tā ir ne tikai darba iestāde, bet arī politisks simbols.
Komunisma laikos to mēģināja iznīcināt.
Darbinieku politiskā iesaistīšanās un visas nācijas atbalsts panāca, ka tā laika varas iestādēm neizdevās to slēgt.
Darbinieki apzinās kuģu būvētavas īpašo nozīmi un uz draudiem reaģē tāpat kā agrāk - protestējot.
Tas būtu briesmīgi, ja iestāde, kura aizstāvējusi sevi no komunisma varas sabruktu zem Eiropas Savienības direktīvu spiediena.
Ir ļoti būtiski, lai šis uzņēmums saglabājas kā kuģu būvētava un lai tas veido tieši kuģu būvēšanas nozares daļu.
Komisijas priekšlikums samazināt stāpeļu skaitu no trīs līdz vienam neļautu tai gūt ilgtermiņa ienākumus kā kuģu būvētavai.
Tai ir nepieciešami vismaz divi stāpeļi, lai turpinātu pelnīt tieši kā kuģu būvētava.
Polija ievēro spēkā esošos finansiālos noteikumus, taču mēs zinām, ka kuģu būvēšana nav tik jutīga ES ekonomikas nozare, ka palīdzības sniegšana Gdaņskas kuģu būvētavai grautu konkurenci.
Komisijai ir jāņem vērā Gdaņskas kuģu būvētavas īpašā būtība un jāparedz tai īpaša pieeja.
Šai iestādei, kas simbolizē cīņu par neatkarību no komunisma varas, ir jāpaliek kuģu būvētavai.
(PL) Priekšsēdētāja kungs, komisāra kungs, Gdaņskas kuģu būvētava ir nozīmīgs Eiropas simbols, vieta , kurā 1988. gada augustā poļu strādnieki Lech Wałęsa vadība sāka streiku par brīvību un tiesiskumu.
Kuģu būvētava kļuva par simbolu cīņai par arodbiedrībām, visas pasaules strādnieku kustību dalībnieku politiskajām un pilsoņu tiesībām.
Es vēlos uzsvērt, cik nozīmīga ir F. Wurtz kunga iniciatīva, kas lika Eiropas Parlamentā šodien organizēt debates par Gdaņskas kuģu būvētavas iespējamo sabrukšanu.
Pirmoreiz mutiski aizstāvēju Gdaņskas kuģu būvētavu, kad vēl biju aktīvists pagrīdes kustībā "Solidaritāte”, 1998. gada novembrī, kad Mieczysław Rakowski vadītā valdība vēlējās to likvidēt kā ieganstu minot vājos ekonomiskos rezultātus.
Diemžēl Gdaņskas kuģu būvētava kļuva arī par simbolu smagās industrijas pagrimumam un ar to saskārušos strādnieku un arodbiedrību neaizsargātībai, tā kļuva par piemēru visam, ko definē kā "kazino kapitālismu”.
No lepnās kuģu būvētavas, kas bija "Solidaritātes” dzimšanas vieta, maz kas palicis pāri.
Pēc 1989. gada "Solidaritātes” valdībai nerūpēja kuģu būvētavas liktenis.
No vienas puses iestādē notika tirgus spekulācijas, bet no otras - tā saskārās ar demagoģiju un populismu.
Kad valsts pievienojās Eiropas Savienībai, Polijas kuģu būvētavas saņēma valsts palīdzību.
Tika uzsākta Gdaņskas kuģu būvētavas pārveidošana, un tā pierādīja, ka var gūt peļņu.
Pašreizējās Eiropas Komisijas prasības slēgt divus no trim stāpeļiem, ko kuģu būvētava izmanto kuģu būvēšanā, padarīs to nerentablu un izraisīs bezdarbu, kā arī traģēdiju daudzās darbinieku ģimenēs.
Eiropas Parlamentā, Augusta līgumu parakstīšanas 27. gadadienā es vēlos aicināt šajā situācijā ievērot piesardzību.
Komisāra kungs, apsvērsim iespēju meklēt saprātīgu kompromisu, kurā apvienot Komisijas atbalstītos brīvā tirgus principus un trīs tūkstošu kuģu būvētavas darbinieku intereses.
Glābsim Gdaņskas kuģu būvētavu!
(PL) Priekšsēdētāja kungs, runājot par Gdaņskas kuģu būvētavu, Komisija savā pragmatismā aizmirst ko tādu, kas ir daudz svarīgāks par naudu - vēsturi.
Ja nebūtu šīs kuģu būvētavas, ne es, ne citi deputāti no Centrālās un Austrumeiropas šodien šeit neatrastos.
Ja nebūtu kuģu būvētavā uzsākto pārmaiņu, visa Eiropa - Eiropa, kas celta uz demokrātijas, brīvības, vienlīdzības un cilvēktiesību ievērošanas vērtībām, par ko cīnījās Gdaņskas kuģu būvētavā, šodien izskatītos daudz citādāk.
Tieši kuģu būvētavā notikušie streiki aizsāka komunisma sabrukumu.
Lai atrastu Eiropas Savienības simbolu, mums jāskatās uz to vietu, kur esam un jāatceras, ka pēckara miera starp divām nācijām vārdā mēs varam gadā iztērēt vairāk nekā EUR 200 miljonus par ikmēneša braucieniem uz Strasbūru.
Kādēļ gan finansiāli neatbalstīt Gdaņskas kuģu būvētavu, kas simbolizē Aukstā kara beigas un visas Centrālās un Austrumeiropas atbrīvošanu no komunisma jūga?
Tādēļ es izsaku šādu aicinājumu: neļausim kuģu būvētavai sabrukt, neļausim iznīcināt "Solidaritātes” rašanās vietu un neļausim mērīt kuģu būvētavas vēsturisko vērtību eiro banknotēs.
Priekšsēdētāja kungs, komisāra kungs, jūs paši esat atzinuši Gdaņskas kuģu būvētavu ļoti svarīgo politisko simbolismu un visu, ko tas izraisa.
Taču kuģu būvētavas, protams, ir kas vairāk nekā vienkārši šis simbolisms.
Tās ir veselas reģionālās ekonomikas stūrakmens, kas tieši un netieši nodrošina tūkstošiem darba vietu.
Gdaņskas kuģu būvētavu slēgšana vai nolaišana varētu izpostīt vesela reģiona ekonomiku, sagraujot simtiem tūkstošu cilvēku dzīves.
Komisāra kungs, jūs esat runājis par konkurences svarīgumu, par brīvā tirgus svarīgumu.
Es vēlētos jūs dzirdēt runājam par šo darba vietu svarīgumu.
Es vēlētos redzēt jūs atzīstam šīs kuģu būvētavas nozīmību Polijai un tiešām arī šīs industrijas nozīmību visai Eiropas Savienībai.
Es domāju, ka šīs diskusijas vēlreiz atklāj valsts atbalsta noteikumus un to, uz kurieni virzās ES politika.
Es domāju, ka tas būtu ironiski un gandrīz traģiski, ja atteikšanās no Gdaņskas un visa, ko tā simbolizē, notiktu ES politikas smagās rokas dēļ, kas ir uzticīga tikai konkurences dinamikai un tirgus ekonomikai, izņemot visu citu - vismaz man tā šķiet.
(PL) Priekšsēdētāja kungs, neviens nenoliedz, ka brīvā tirgus un konkurences noteikumi ir Eiropas ekonomikas virzītājspēks, kas garantē tās ātru izaugsmi.
Iestādes, kas nespēs stāties pretī šim izaicinājumam, saskarsies ar grūtībām, tostarp likvidāciju, un ir pilnīgi skaidrs, ka šo iestāžu darbinieki protestēs.
Taču uz pagājušajā nedēļā notikušo Polijas kuģu būvētavas darbinieku protestu ir jāskatās citādāk.
Viņi nedevās uz Briseli sūdzēties, lai radītu līdzjūtību vai lūgtu naudu.
Viņi vēlējās protestēt pret lēmumu, kuru uzskatīja par vēl vienu nāves spriedumu kuģu būvētavai, par lēmumu, kas vismaz tūkstoš darbinieku atstātu uz ielas.
Tātad, kāda ir viņu problēma?
Kuģu būvētavas darbiniekus, kuri apmeklēja Briseli nodarbina jautājums par vienlīdzīgiem konkurences apstākļiem un to, kā nodrošināt, lai Komisija pieņem lēmumu, balstoties uz uzticamu un pārbaudītu informāciju, jo realitāte liecina, ka kuģu būvētava sāk atkopties un tai beidzot ir iespēja kļūt par ienesīgu uzņēmumu.
Līdzīgās situācijā ES likumdošanā ir pieļauta papildu palīdzības sniegšana.
Līgumā ir minēti piemēri, kad šādu palīdzību saņēma Austrumvācijas uzņēmums Länder.
Vēlos arī uzsvērt, ka tas nebija Polijas valdības protests.
Protestēja Eiropas Savienības pilsoņi - kuģu būvētavas darbinieki, kuriem ir tiesības tā rīkoties un kuri sapulcējās un ieradās pievērst mūsu uzmanību faktam, ka notiek kaut kas nepareizs.
Mums šis fakts ir jānovērtē atzinīgi, jo šādi tiek veidota pilsoniskā sabiedrība.
Visbeidzot: viņu klātbūtne Briselē arī apliecina, ka viņiem ir liela ticība Eiropas Savienībai un ka šo ticību pauž visa Polijas sabiedrība.
Ne mēs, ne Eiropas Savienība nedrīkstam šo uzticēšanos pievilt.
(PL) Priekšsēdētāja kungs, pagājušajā nedēļā Polijas kuģu būvētavas darbinieku delegācija ieradās protestēt Briselē pret komisijas lēmumu slēgt divus stāpeļus, kas var beigties ar darbinieku masveida atlaišanu.
Kuģu būvētavas darbinieki uzskata, ka Komisijas pieeja viņu darbavietai ir pārāk stingra un negodīga.
Pēc diskusijām ar komisāriem N. Kroes kungu un V. Špidla kungu kuģu būvētavas darbinieki ar lielām cerībām devās mājup.
Kā jau iepriekš minēts, Komisijai ir jāuzņemas veikt rūpīgu kuģu būvētavas situācijas turpmāku izpēti.
Vēlos papildināt, ka kopš Polijas pievienošanās Eiropas Savienībai darba meklējumos no manas valsts uz ārvalstīm ir devies aptuveni viens miljons cilvēku, un šis skaitlis turpina palielināties.
Ja Eiropas Komisija pieturēsies pie sava lēmuma, tiks atlaisti vairāki tūkstoši kuģu būvētavas darbinieku, kuriem šobrīd ir izdevies noturēties konkurences pilnajā ES tirgū.
Pastāv arī bažas par Komisijas iespējamo objektivitātes trūkumu un tās atbalstu citas kuģu būvētavas lobijam.
Esmu pārliecināts, ka bieži vien pretrunu pilno noteikumu labirintos ir iespējams rast abas puses apmierinošu risinājumu.
Tāpēc vēlos pievienoties aicinājumam mainīt lēmumu par Gdaņskas kuģu būvētavu un neizturēties pret to kā pret parastu kuģu būvēšanas uzņēmumu, bet kā pret nacionālu un Eiropas simbolu.
Komisijas loceklis. - Priekšsēdētāja kungs, vai drīkstu uzsvērt, ka Komisija saprot Gdaņskas kuģu būvētavas vēsturisko svarīgumu un šīs lietas jutīgumu.
Mēs visi piekrītam mērķim Gdaņskas kuģu būvētavu pārstrukturēt par dzīvotspējīgu būvētavu.
Komisija vēlas šo procesu veicināt.
Tomēr, Komisijas pienākums ir to darīt, vienlaicīgi Eiropas kuģu būves tirgū nodrošinot vienlīdzīgus spēles noteikumus un konsekventu attieksmi pret pārstrukturēšanās procesā esošiem uzņēmumiem.
Es ceru, ka pašreizējās diskusijas starp Polijas varas iestādēm un Komisiju var novest pie apmierinoša iznākuma.
Debates ir slēgtas.
(Sēdi pārtrauca plkst. 11.15 un darbu atsāka plkst.
11.30)
Priekšsēdētāja paziņojums
Kolēģi, kā redzat plenārsēžu zālē ir uzstādīti divi jauni informācijas ekrāni.
Tie ir daudz lielāki un piedāvā krietni plašākas iespējas nekā iepriekšējie.
Šo ekrānu uzstādīšana ir pirmais posms pašreiz īstenojamam projektam, kura mērķis ir uzlabot plenārsēdes norises informācijas kvalitāti un labāk ar to iepazīstināt gan deputātus, gan sabiedrību.
Īpaši jānorāda, ka, ikreiz beidzoties balsošanai pēc saraksta, visā sēžu zālē uz brīdi tiks parādīts grafiks par balsu sadalījumu.
Šāds jaunievedums, ko jau izmanto vairāku valstu parlamentos, uzskatāmi parāda datus par balsošanu pēc saraksta, kurus sīkāk publicē protokolā.
Tomēr saskaņā ar lēmumu, ko Prezidijs pieņēma vakarvakarā, Priekšsēdētāju konference, kas apvieno visgudrākās galvas, ceturtdien izlems un darīs zināmu, vai politisko grupu priekšsēdētāji šo tehnisko iespēju turpmāk vēlas izmantot pastāvīgi vai ne.
Pašlaik politiskās grupas, šorīt apspriedušās, ir pieņēmušas lēmumu atļaut šo grafiku izmantot eksperimentāli balsošanas laikā šodien.
1.
NUTS - Regulas (EK) Nr. 1059/2003 grozīšana, lai ņemtu vērā Bulgārijas un Rumānijas pievienošanos ES (balsojums)
- Ziņojums: Gerardo Galeote
2.
Eiropola analītiskās datnes (balsojums)
- Ziņojums: Agustín Díaz de Mera García Consuegra
3.
Dabas katastrofas (balsojums)
- Kopīgs rezolūcijas priekšlikums: Dabas katastrofas
- Pirms balsojuma par 4. grozījumu:
(IT) Priekšsēdētāja kungs, dāmas un kungi, vēlos lūgt 23. rindkopas beigās pievienot vārdus "un zemesgrāmatas atjaunināšana”, kas ir būtisks situācijas uzraudzības instruments, kā arī teritoriālās politikas instruments.
(Mutiskais grozījums tika pieņemts)
4.
Labāka likumdošana Eiropas Savienībā (balsojums)
- Ziņojums: Katalin Lévai
5.
Labāks likumdošanas process 2005. gadā: subsidiaritātes un proporcionalitātes principu piemērošana - 13. gada ziņojums (balsojums)
- Ziņojums: Bert Doorn
6.
Normatīvās vides vienkāršošanas stratēģija (balsojums)
- Ziņojums: Giuseppe Gargani
7.
Tiesiski nesaistošu instrumentu (soft law) izmantošanas juridiskās un institucionālās sekas (balsojums)
- Ziņojums: Manuel Medina Ortega
8.
Vienotā tirgus noteikumu pārskatīšana - šķēršļu un neefektivitātes novēršana, uzlabojot īstenošanu un izpildi (balsojums)
- Ziņojums: Jacques Toubon
(IT) Priekšsēdētāja kungs, dāmas un kungi, es lūdzu vārdu šajās debatēs, lai runātu par jautājumu, kas saistīts ar mūsu darba grafiku: fakts, ka jaunais mācību gads pāris gadus iepriekš, un diemžēl arī šogad sakrīt ar mūsu plenārsēdi, rada lielas problēmas mūsu deputātu ģimenēm un daudzām mūsu amatpersonām.
Manuprāt, Parlamentā ir jādebatē par šo jautājumu, jo mūsu bērnu, kurus uz skolu ir jāved vecākiem, labklājība ir jautājums, kas ir pelnījis tikt izskatīts Parlamentā.
(Aplausi)
Paldies, Monica Frassoni, esmu pārliecināts, ka jūsu piebilde ir laba, taču jūs sēdi nokavējāt, tā kā, lūdzu, ejiet pie direktora!
(Smiekli zālē)
Priekšsēdētāja kungs, es nezinu, kādam noteikumam tas atbilst, taču manā balsošanas sarakstā ir minēts cits ziņojums par ko balsot - Ayala Sender.
Vai mēs vēlreiz sanākam pulksten 12:30?
Debates vēl nav notikušas, un balsojums būs rīt.
Paldies, ka ierosinājāt šo jautājumu.
Balsošanas laiks
Nākamais darba kārtības ir balsojums.
(Balsojuma rezultātus un citu informāciju sk. protokolā)
Balsojumu skaidrojumi
rakstiski. - (PT) Mums iesniegta Somijas Republikas iniciatīva par spēkā esošo tiesību aktu analītisko datņu noteikumu pielāgošanu.
Patiesībā 2003. gada Protokols, kas stājās spēkā šogad, maina Eiropola Konvencijas III sadaļu un it īpaši to daļu, kas attiecas uz analītisko datņu izveidi un šādās datnēs iekļauto personas datu vākšanu, apstrādi, lietošanu un dzēšanu.
Tas nozīmē, ka attiecīgi jāmaina pieņemtie īstenošanas noteikumi.
Kaut gan tas ir pagaidu pasākums, tas ir nepieciešams un piemērots.
Patiesībā šis pasākums būs spēkā ierobežotu laiku, jo visi iepriekšējie tiesību akti tiks atcelti, kad stāsies spēkā Padomes Lēmums, ar ko izveido Eiropas Policijas biroju.
(DE) Priekšsēdētāja kungs! Es balsoju par šo rezolūciju, tomēr es vēlos izvirzīt kādu jautājumu - jautājumu par atsauci uz Eiropas aizsardzības spēku izveidi.
Mums šeit, Eiropas Parlamentā, ir tendence reaģēt uz īpašiem notikumiem, aicinot nekavējoties izveidot jaunu iestādi vai organizāciju ar jaunu stāvokli.
Šajā gadījumā, un tas ir vēlreiz skaidri jāpasaka, atbildību par rīcību dabas katastrofu gadījumā vienkārši nevar un nedrīkst izraut no dalībvalstu rokām. Tieši otrādi, vispirms tā ir dalībvalstu atbildība, un dalībvalstu kompetencē ir preventīvu pasākumu īstenošana un nodrošināšana, lai ugunsdzēsēju dienestiem būtu vislabākais aprīkojums un apmācība, lai tie varētu efektīvi cīnīties ar katastrofām.
Tikai izņēmuma gadījumos, ja notikusi ārkārtīgi liela katastrofa, pēdējais glābiņš, protams, būs Eiropas Savienības atbalsts un solidaritāte, lūdzot to iesaistīties.
Taču galvenā atbildība joprojām jāuzņemas dalībvalstīm.
(DE) Priekšsēdētāja kungs! Es balsoju par rezolūciju par dabas katastrofām, jo tā vēlreiz pierādīja, ka Eiropa nav neievainojama šādās ārkārtas situācijās un ka tai ir vajadzīga ES solidaritāte.
Tomēr ir jānoskaidro viena lieta: ir vajadzīga daudzkārt uzlabota koordinācija, un nedrīkst pieļaut tādas situācijas izveidi, kad ES dalībvalstīm ir vajadzīgs papildu atbalsts no trešām valstīm, jo mēs paši nespējam sniegt neieciešamo palīdzību.
Dalībvalstu uzdevums ir izveidot labāk organizētas palīdzības struktūras it īpaši tur, kur ir iesaistīti brīvprātīgie, piemēram, nodrošināt ugunsdzēsēju brigādēm vislabāko iespējamo apmācību un aprīkojumu.
Mirušo mājdzīvnieku un savvaļas dzīvnieku likvidēšana ir liela problēma, kas jārisina, cik ātri vien iespējams gan tādēļ, lai novērstu gan slimību uzliesmojumus, gan lai samazinātu kaitējumu videi.
(DE) Priekšsēdētāja kungs! Arī es balsoju par rezolūciju, kaut gan es domāju, ka šie briesmīgie mežu ugunsgrēki nedrīkstēja izraisīt vēl lielāku ES iestāžu uzpūšanos.
Manuprāt, ne Eiropas Civilās aizsardzības aģentūra, ne Eiropas katastrofu novēršanas spēki nespēs sniegt efektīvu aizsardzību pret dabas katastrofām Eiropas Savienībā.
Drīzāk tie palielinās birokrātiju un paaugstinās izdevumus.
Tādēļ mums ir jāuzlabo starptautiskā sadarbība, lai mēs būtu gatavi nākamajām dabas katastrofām, un mums ir pietiekami labi jāuztur ugunsdzēsības dienesti un arī meži, lai šāda mēroga katastrofas turpmāk vienkārši nenotiktu.
Priekšsēdētāja kungs, man jāsaka, ka manas Grupas balsošanas sarakstā šī rezolūcija par dabas katastrofām ir ierakstīta kā mežu ugunsgrēki, taču pagājušajā vasarā Eiropā dabas katastrofas faktiski bija plašākas un dažādākas nekā tikai šie ugunsgrēki, un es vēlos ierosināt jautājumu par vislielākajiem plūdiem pēdējā gadsimta laikā, kas notika manā reģionā.
Trešdaļmiljons cilvēku ilgāk nekā nedēļu palika bez dzeramā ūdens.
4000 mājokļu bija smagi bojāti un cilvēkus no desmitiem tūkstošu mājokļiem vajadzēja evakuēt, kas kopumā izmaksāja 150 miljonus eiro.
Es ceru, ka mana valdība lūgs palīdzību no Eiropas Komisijas, lai mana reģiona un citu Lielbritānijas reģionu grāfistes un pilsētas faktiski saņemtu kompensācijas par izmaksām, kas neizbēgami skars ļoti šauru iedzīvotāju loku.
Rezolūcijas priekšlikuma nosaukums ir "dabas katastrofas” un ir izlabots.
Priekšsēdētāja kungs, es tikai vēlos vēlreiz atkārtot Glyn Ford teikto par dabas katastrofām Apvienotajā Karalistē.
Cilvēki varbūt nav par to informēti, taču applūda 40 000 mājokļu.
Tika skartas deviņsimt skolas.
Galvenās dzelzceļa līnijas vēl joprojām ir slēgtas.
Tika skarta arī lauksaimniecības zeme, tostarp 75% Apvienotās Karalistes zirņu sējumu.
Manā reģionā, Jorkšīrā un Hamberā tika skarti daudzi tūkstoši cilvēku, un daudzi vēl tagad nevar atgriezties savos īpašumos.
Ņemot vērā to, ka Apvienotās Karalistes valdība ir pieprasījusi finansējumu no Solidaritātes fonda, mēs no Komisijas sagaidām, ka tā ātri reaģēs uz šo pieteikumu, taču tajā pašā laikā mums ir nepieciešams, lai visas ES institūcijas par galveno prioritāti izvirza klimata pārmaiņas.
Kad šajā Parlamentā dažu nākamo mēnešu laikā nonāks galvenie tiesību akti, es ceru, ka kolēģi paturēs prātā šīs vasaras dabas katastrofas un pārliecināsies par to, ka mēs ilgtermiņa klimata pārmaiņu jautājuma risināšanā sniedzam savu ieguldījumu, un tāpat ceru, ka vairāk nebūs tāda apmēra dabas katastrofu, kādas piedzīvojām šajā vasarā.
Priekšsēdētāja kungs, arī es vēlos atbalstīt līdzekļu pieprasījumu Eiropas Komisijai.
Mans reģions, Anglijas dienvidaustrumu reģions, ir cietis tikpat nopietni, it īpaši Oksfordšīra un daļa Berkšīras, un es un mans kolēģis Daniel Hannan Eiropas Komisijai esam iesnieguši pieteikumu ārkārtas palīdzības līdzekļu saņemšanai.
Šobrīd es vēlos lūgt Komisiju paātrināt palīdzības finansējuma piešķiršanu un mana reģiona, Anglijas dienvidaustrumu reģiona, atjaunošanu normālā stāvoklī.
rakstiski. - (FR) Balsojot par rezolūciju par šovasar notikušajām dabas katastrofām, es vēlējos paust solidaritāti ar upuru ģimenēm un tiem cilvēkiem, kuri dzīvo nopostītajos reģionos.
Tā ir arī pateicības zīme visiem speciālistiem, brīvprātīgajiem un vietējām varas iestādēm, kuras palīdzēja apkarot ugunsgrēkus un glāba plūdu upurus.
Es uzskatu, ka tagad nekavējoties vajag īstenot Kopienas atbalsta pasākumus, īpaši finanšu pasākumus, lai palīdzētu atdzimt nopietni cietušajiem reģioniem.
Mums ir jāatjauno arī cietušo apgabalu ražošanas potenciāls, jācenšas izteikt pamudinājumus veidot vairāk darbavietu un īstenot atbilstīgus pasākumus, lai kompensētu sociālos izdevumus, kas radās darba un citu ienākumu avotu zaudējuma rezultātā.
Es joprojām esmu nobažījusies par arvien pieaugošo laika apstākļu izraisīto katastrofu skaitu, kas, kā uzskata speciālisti, ir globālās sasilšanas radīto klimata pārmaiņu rezultāts.
Tādēļ es aicinu Komisiju īstenot pasākumus, lai nodrošinātu Kioto saistību izpildi un to rezultātus.
rakstiski. - Atbalstot un balsojot par Rezolūcijas priekšlikumu par dabas katastrofām, Lielbritānijas Konservatīvajai partijai ir zināmas bažas par "Eiropas spēku” izveidi (9. punkts), jo uzskatām, ka gan profilakse, gan ātrās reaģēšanas spēja ir jānodrošina no dalībvalstu resursiem.
rakstiski. - (PT) Mēs uzskatām, ka šī rezolūcija ir laba un ierosinām balsot par to, bet mums ir jāvērš uzmanība uz jebkādu nozīmīgu priekšlikumu neesību (neraugoties uz vairākām atsaucēm uz EP iepriekšējām rezolūcijām) un uz citu priekšlikumu uzspiešanu, par kuriem mums ir lielas šaubas.
Tādējādi mums ir jāpieprasa pārskatīt rezolūciju par Solidaritātes fondu, lai kompensētu reģionālas katastrofas, izveidotu mehānismus cietušos cilvēku atbalstam un palīdzētu atjaunot mežus, pievēršot pienācīgu uzmanību klimata pārmaiņu izraisītu lielu katastrofu novēršanai.
Ir jāizveido Eiropas Savienības finansēta sabiedriska lauksaimniecības apdrošināšanas sistēma, lai nodrošinātu lauksaimniekiem minimālus ienākumus tādās vispārējās ārkārtas situācijās kā sausums, ugunsgrēki un plūdi.
Ir ārkārtīgi svarīgi izvēlēties preventīvu politiku, lai risinātu dabas katastrofu problēmas, kuras galvenokārt skar Vidusjūras reģionus, un īstenotu radikālas pārmaiņas KLP, lai apkarotu mazo un vidējo lauku saimniecību skaita samazināšanos, veicinot lauksaimniecisko ražošanu, bioloģisko daudzveidību un nodarbinātību laukos.
Mums ir šaubas par Kopienas civilās aizsardzības sistēmu, jo var izrādīties, ka tā ir vēl viens veids, kā likvidēt tādus valsts suverenitātes aspektus kā dabas resursu, it īpaši mežu un mežu apgabalu, pārvaldība.
rakstiski. - (PL) Tagad jau vairākus gadus mēs atklājam Parlamenta rudens sesiju ar diskusijām par to dabas katastrofu traģiskajām sekām, kas vasarā skārušas Eiropu.
Sausums, karstuma viļņi, plūdi un ugunsgrēki posta Eiropu.
Ja mēs tām pieskaitām dabas spēku izraisītās rūpnieciskās katastrofas, tad redzam Eiropu, kuras iedzīvotāji bezpalīdzīgi stāv graujošā dabas spēka priekšā.
Šogad ugunsgrēkos Grieķijā dzīvību zaudēja vairāk nekā 60 cilvēki, daudzas ģimenes zaudēja visu, kas tām piederēja, un tūkstošiem hektāru mežu un olīvu audžu pārvērtās dūmos.
Tā ir patiesi traģiska aina.
Es zinu, ko nozīmē šāda traģēdija.
Manu valsti skāra plūdi, un mums ir bijuši daudzi upuri traģiskos nelaimes gadījumos raktuvēs.
Tādēļ es vēlētos izteikt līdzjūtību un Eiropas solidaritāti Grieķijas katastrofā cietušajām ģimenēm un upuru piederīgajiem, kā arī ugunsgrēku skarto reģionu iedzīvotājiem.
Tajā pašā laikā es nedomāju, ka Eiropa var atļauties būt pasīva šādos notikumos.
Tas nenozīmē tikai ES finansiālu palīdzību, kas dos iespēju atjaunot katastrofu skartos reģionus.
Pirmkārt, mums ir jāsagatavo efektīvākas novēršanas un agrīnas brīdināšanas mehānisms ES, kurš, pat ja tas nedos iespēju novērst katastrofas, noteikti ietekmēs to seku samazināšanu.
Kaut gan iedzīvotāju aizsardzība pret katastrofām ir katras dalībvalsts pienākums, mums ir jādomā par valsts krīžu kontroles politikas efektīvāku pārraudzību un, iespējams, par kopējiem ātrās reaģēšanas spēkiem šādu katastrofu gadījumā.
rakstiski. - (PT) Es vēlētos izteikt mūsu visdziļākās skumjas par pavasarī notikušo lielo mežu ugunsgrēku - galvenokārt Grieķijā - upuriem un solidaritāti ar viņu ģimenēm un visiem cietušajiem.
Tagad ir vajadzīgi darbi, nevis vārdi.
Eiropas Savienībai ir jāiedarbina vajadzīgie finanšu instrumenti, lai apmierinātu cietušo cilvēku materiālās vajadzības un veicinātu attiecīgo reģionu sociālo, ekonomisko un vides atdzimšanu.
Ņemot vērā līdz šim izvirzītos jautājumus, es atgādinu dažus priekšlikumus, kurus mēs iesniedzām 2003. un 2005. gadā un kuri joprojām ir aktuāli:
saglabāt tiesības saņemt atbalstu no Solidaritātes fonda reģionālo katastrofu gadījumos;
atzīt, ka dabas katastrofas īpaši skar Vidusjūras reģionu, kurā ir reģistrēti vairāk nekā 90 % no mežu ugunsgrēku un sausuma gadījumiem;
izveidot Kopienas programmu mežu un mežu apgabalu aizsardzībai pret ugunsgrēkiem;
izskatīt iespēju izveidot lauksaimniecības katastrofu fondu;
dabas katastrofu gadījumā pievērst īpašu uzmanību vismazāk attīstītajiem reģioniem.
Nobeigumā es vēlētos norādīt, ka tad, ja arvien pieaugošajām militārajām apropriācijām piešķirtie līdzekļi tiktu iztērēti dabas katastrofu novēršanai un apkarošanai, un skarto reģionu atjaunošanai, šādu katastrofu biežums un sekas ievērojami samazinātos.
rakstiski. - (FR) Augusta beigās Grieķija piedzīvoja visu laiku lielāko dabas katastrofu.
Pirmie upuri milzīgajām liesmām, kas traucās pa lieliem Peloponesas apgabaliem, bija 63 mirušie, vairāk nekā 40 000 sadegušu mājlopu, 250 000 nodegušu olīvkoku un tūkstošiem hektāru dūmos izkūpējušu mežu.
Premjerministra Kostas Karamanlis izsludinātās trīs valsts sēru dienas nevar atlīdzināt valsts nespēju aizsargāt pilsoņus un nākt palīgā liesmu ielenktajiem ciematu iedzīvotājiem valstī, kurā svelmainas vasaras un ugunsgrēka draudi ir parasta parādība.
Šeit viss liecināja ne tikai par nepietiekamu ugunsdzēsēju sastāvu un aprīkojuma trūkumu, bet arī par nespēju plānot iepriekš un saskaņot darbību.
Tāpat kā iepriekšējās PASOK valdības arī Jaunās demokrātijas valdība nedarīja neko, lai novērstu ugunsgrēku apjomu un bīstamību.
Bez jebkādiem sirdsapziņas pārmetumiem un tikai politisku iemeslu dēļ, kaut gan ugunsgrēki plosījās visā Grieķijā, premjerministrs paziņoja, ka vispārējās vēlēšanas notiks paredzētajā laikā.
Atbalstot grieķus, kuru cietuši kā politiķu upuri, cerēsim, ka turpmāk bezatbildīgas valdības tiks aizstātas ar atbildīgām valdībām.
rakstiski. - Es balsoju par rezolūciju par šīs vasaras dabas katastrofām un īpaši atzinīgi vērtēju ES Solidaritātes fonda pastāvēšanu, kas ir pieejams, lai dalībvalstīm palīdzētu pārvarēt šādu katastrofu sekas.
Tā ir noderīga solidaritātes izpausme, kas ES valstīm un pilsoņiem nepieciešamības gadījumā patiesi palīdz.
rakstiski. - (IT) Briesmīgie ugunsgrēki, kuri skāra Grieķiju un Itālijas dienvidus galvenokārt šajā vasarā, atstājot upurus un iznīcinot tūkstošiem hektāru mežu un lauksamniecības zemes, atkal parāda steidzamo nepieciešamību labāk saskaņot dalībvalstu civilās aizsardzības spēku ātrās reaģēšanas pasākumus.
Tādēļ tagad ir skaidrs, ka ir jādibina Eiropas Civilās aizsardzības aģentūra, kura koordinē un pārvalda pasākumus katastrofu izraisītāju likvidēšanai vai novēršanai.
Šī aģentūra - kuru referents daudzreiz ir ierosinājis Komisijai izveidot, pamatojoties uz ASV Federālās ārkārtas situāciju pārvaldes aģentūras pozitīvo pieredzi - būs atbildīga ne tikai par postošu ugunsgrēku apkarošanu, kuri katru gadu rada ārkārtīgus zaudējumus Vidusjūras reģiona valstīm, bet arī strauji reaģēs, lai likvidētu ārkārtas situācijas, kuras radušās visu veidu katastrofu, piemēram, tādu dabas katastrofu, kā nesen Bulgārijā pārciestie plūdi, vai cilvēku izraisītu katastrofu rezultātā.
Jāuzsver, ka katastrofas var būt pārnacionālas, un Eiropa nedrīkst paļauties tikai uz brīvprātīgo augstsirdību vai uz skartās valsts kompetenci un līdzekļiem, bet tai ir jābūt pietiekami lieliem cilvēku un finanšu resursiem un atbilstīgam aprīkojumam, kas dod iespēju īstenot steidzamus pasākumus.
rakstiski. - (PT) Konsekvences dēļ un ņemot vērā to, ko mēs teicām iepriekš, un to, ko mēs sagaidām no Eiropas Solidaritātes fonda, es noteikti balsošu par šo rezolūciju.
Bet balsojumā nav runa tikai par konsekvenci.
Viena no neskaitāmajām Eiropas integrācijas priekšrocībām ir lielāka mēroga priekšrocības un lielāka mēroga ietaupījumi, kuras nāk līdz ar solidaritāti.
Nekādā ziņā nemazinot dalībvalstu un to valdību pienākumus, ar Eiropas mēroga solidaritātes palīdzību ir iespējams un vēlams stāties pretī katastrofām, kuras izraisa daba un tās arvien pieaugošā neprognozējamība nevis kļūdas valsts pārvaldē.
Tomēr, uzstājot uz šo jautājumu, mēs nevaram neievērot cilvēcisko faktoru, kad noziedznieki izraisa ugunsgrēku vai zemes plānojums paver iespēju šāda veida katastrofām vai saasina to sekas.
Tādēļ es uzskatu, ka ir laiks pārskatīt daudzas mūsu politikas jomas, it īpaši mežu un mežotu apvidu pārvaldes un lauku attīstības jomas, un ne tikai šīs: mums ir jāizskata arī vides pasākumi, lai neļautu cilvēkam kļūt postošākam nekā postošie dabas spēki.
rakstiski. - (FR) Vairāk nekā 60 mirušo, un vairāk nekā 184 000 hektāru zemes izkūpējuši dūmos - tādu ražu ievāca ugunsgrēks, kas augusta beigās plosījās Grieķijā.
Eiropa nebija pasīva novērotāja.
Solidaritāte parādījās visā pilnībā ar "Eiropas ātrās reaģēšanas instrumenta” starpniecību, par kuru mēs balsojām pagājušā gada martā - par vienotu civilās aizsardzības sistēmu, kurai 30 valstis nodrošina tādus resursus kā lidmašīnas, tankkuģus un kvalificētu personālu ("zaļās beretes”) tām valstīm, kuras cieš no cilvēku vai dabas izraisītas katastrofas.
Es neesmu sajūsmā par kompetenču sistemātisku nodošanu Eiropai, bet es tiešām uzskatu, ka Kopienas civilās aizsardzības sistēma ir vērtīga, jo dabas katastrofas nepazīst robežas.
Šajā Parlamentā esmu to teicis jau vairākas reizes, it īpaši tad, kad 2003. gadā ugunsgrēki plosījās Portugālē.
Eiropas Savienībai nekavējoties ir jāparāda tās priekšrocības.
Tai ir jābūt paraugam, lai solidaritāte valdītu starp visiem Eiropas iedzīvotājiem un ne tikai šajā konkrētajā katastrofā.
rakstiski. - (FR) Katastrofālā vētra 1999. gada decembrī, plūdi Centrāleiropā 2002. gadā, ugunsgrēki Portugālē un Spānijā 2004. gadā un tagad ugunsgrēki Grieķijā, kuros dzīvību zaudēja cilvēki, kā arī Rumānijā un Bulgārijā - katru reizi ir spēcīga emocionāla reakcija, katru reizi Eiropa jūt līdzi, katru reizi Komisija apsola uzlabot solidaritātes un atbalsta sistēmas.
Tieši šeit 2000. gada 18. janvārī es aicināju izveidot sabiedrības drošības Eiropas korpusu, un 2006. gada maija ziņojumā šo ideju uztvēra komisārs M. Barnier.
Tieši šeit, šajā Parlamentā mēs velti aicinājām atjaunot 1992. gada regulu par līdzekļu piešķišanu tādam ugunsdzēsības aprīkojamam kā ugunsdrošības joslas, piekļuves ceļi un pārraudzības sistēmas.
Tagd mēs nevaram gaidīt nākamo katastrofu un vairāk upuru.
Īstenosim M. Barnier priekšlikumu.
Pastāv militārs Eiropas korpuss (Eurocorps).
Vai tiešām Eiropa var izveidot pati savu sabiedrības drošības Eurocorps, lai aizsargātu iedzīvotājus pret dabas un nelaimes gadījumu apdraudējumiem?
Tad mums ir jālūdz dalībvalstis izstrādāt plānus mežu ugunsgrēku novēršanai, jāpalīdz tām un jāmudina finansēt šos plānus ar īpašu finanšu instrumentu palīdzību, līdzīgi kā tas bija vecajā 1992. gada regulā.
Stājoties pretī klimata pārmaiņām, visas Eiropas interesēs ir īstenot vērienīgu preventīvu politiku.
(SK) Kas attiecas uz reģioniem, tad, ņemot vērā to, ka reģionu loma likumdošanas procesā nereti nozīmē, ka tie ir tieši atbildīgi par ES tiesību aktu īstenošanu un izpildi, un tādēļ centieni panākt labāku regulējumu ir ārkārtīgi svarīgi.
Dažāda līmeņa valsts un vietējās pārvaldes organizācijām, ekonomiskajiem un sociālajiem partneriem, pilsoniskās sabiedrības pārstāvjiem un nevalstiskajām organizācijām, ciktāl tas iespējams, ir aktīvi jāpiedalās apspriešanās par Eiropas likumdošanas procesu.
Tikpat svarīga ir to loma, novērtējot to, kā šī likumdošana ietekmēs un skars dalībvalstis.
Tas paaugstinās sagatavoto noteikumu kvalitāti, skaidrību un pārredzamību, tajā pašā laikā ņemot vērā vietējos un reģionālos apstākļus un atšķirības.
Šādā veidā mēs novērsīsim gan nepareizu interpretāciju, gan tiesību aktu transponēšanas un īstenošanas aizkavēšanos.
(SK) Īstenojot Parlamenta deputātes mandāta pilnvaras, es saņemu iedzīvotāju sūdzības par to, ka ES tiesību aktu transponēšanas laikā dažas dalībvalstis uzliek viņiem tādus pienākumus, kas pārsniedz attiecīgo likumu prasības.
Iedzīvotājus nomoka ar nevajadzīgu administratīvo slogu, izraisot viņos nepatiku pret pieņemamajiem ES tiesību aktiem.
Es balsoju par ziņojumu par labāku likumdošanu Eiropas Savienībā, kurā iekļauti daudzi grozījumi, un tas dod lielisku iespēju pieiet Eiropas likumdošanai no jauna redzespunkta.
Eiropas tiesību aktus veido ar mērķi vienkāršot ES pilsoņu dzīvi, un tie nav paredzēti pilsoņu apgrūtināšanai; tādēļ tiem ir jābūt vienkāršiem un saprotamiem, uzsverot kvalitāti nevis daudzumu.
Tajā pašā laikā, ja visas iesaistītās puses visos līmeņos ir efektīvi un savlaicīgi informētas par ES tiesību aktu transponēšanu, tas nodrošinās iedzīvotāju lielāku uzticību Eiropas projektiem.
rakstiski. - Es balsoju par šo ziņojumu par labāku likumdošanu ES.
Es stingri atbalstu likumdošanas izstrādi, kas tiek veikta ar vismazākajām izmaksām un visefektīvākajā veidā, lai palīdzētu attīstīt konkurētspējīgu Eiropas ekonomiku un tajā pašā laikā sasniegt labākus sociālos, vides un ekonomikas rezultātus.
rakstiski. - Lielbritānijas Konservatīvā partija uzskata, ka tā ir neveiksme, ka trešais punkts ir neskaidrs, un šķiet, ka tas atbalsta "jebkādas” iniciatīvas Kopienas tiesību aktu izpildei.
Lielbritānijas Konservatīvā partija atbalsta Kopienas tiesību aktu izpildi, taču vēlas izanalizēt un apsvērt visas Komisijas ierosinātās iniciatīvas.
Citādi mēs šo ziņojumu uzskatām par lielisku.
rakstiski. - Es balsoju par šo ziņojumu par to, kā vislabāk īstenot ES tiesību aktu un likumdošanas izstrādi.
Efektīvāka un racionālāka likumdošanas un tiesiskā sistēma radīs visu ES aptverošus, labākus sociālos un ekonomiskos rezultātus, vairāk darba vietu un uzlabos mūsu dzīves kvalitāti.
rakstiski. - (PT) Ziņojumā apgalvots, ka tiesiskās vides vienkāršošana, lai nodrošinātu tiesību aktus skaidrību, efektivitāti un kvalitāti, ir svarīgs priekšnoteikums tiesību aktu labākas izstrādes mērķa sasniegšanai, kas, savukārt, ir Eiropas Savienības prioritāte.
Tajā pašā laikā tajā apgalvots, ka aptuveni 500 jaunas likumdošanas iniciatīvas (no kurām 200 tikai 2007. gadā vien) ir iekļautas atsevišķā darba programmā, kas īpaši paredzēta kodifikācijai, liecinot par Eiropas Savienības birokrātisko sarežģītību.
Ziņojumā norādīts, ka vienkāršošanas veicināšanai Eiropas līmenī ir jāpievieno atbilstīga vienkāršošana dalībvalstu līmenī, lai nodrošinātu to, ka priekšrocības, ko dod vienkāršošana Kopienā, nemazina valstu noteikumi vai tehniski šķēršļi.
Tomēr ir jāatšķir tīri birokrātiski jautājumi no lietām, kur var tikt apšaubītas tiesības.
Mēs piekrītam priekšlikumam, ka Komisijai reizi par visām reizēm ir jāpieņem pārstrādāšana kā standarta likumdošanas metode, lai katras iniciatīvas teksts būtu pieejams pilnā apjomā arī tad, ja tajā ir īpaši grozījumi, skaidri norādot jaunās daļas un tās daļas, kuras nav mainītas, un tādējādi nodrošinot Kopienas tiesību aktu skaidrību un pārredzamību.
rakstiski. - Es balsoju par šo ziņojumu par labāku likumdošanu.
Tā kā esmu sociālists, man nav grūti rūpniecībai uzlikt lielāku slogu, lai aizsargātu veselību, drošību un vidi vai palielinātu minimālo algu.
Tomēr pretī es vēlos saņemt ko līdzvērtīgu.
Lielbritānijas Ministru kabinets ir aprēķinājis, ka Direktīva par nolietotiem transportlīdzekļiem, kas stājās spēkā pirms dažiem gadiem, ekonomikai izmaksāja 400 miljonus Lielbritānijas mārciņu (590 miljonus eiro) un gadā sniedza vides un sociālos uzlabojumus 100 miljonu Lielbritānijas mārciņu (150 miljonu eiro) apmērā.
Ja šie skaitļi ir kaut cik pareizi, tad šī direktīva politikas un vides jautājumu ziņā ir bijusi izgāšanās.
Mēs vēlamies, lai rūpniecība (un sabiedrība) maksātu tikai tajā gadījumā, ja 100 miljonu Lielbritānijas mārciņu lielās izmaksas sniedz 500 miljonu eiro lielus ieguvumus.
Ieteikumu ieviešana ierosinātās likumdošanas izmaksu un ieguvumu analīzē nākotnē tieši to arī darīs.
rakstiski. - (SV) Mēs uzskatām, ka tradicionālā likumdošana un atklātā koordinācijas metode var pastāvēt viena otrai līdzās un ka abas joprojām ir vajadzīgas.
Tādēļ mēs nepievienojamies uzskatām, ka atklātā koordinācijas metode jālieto tikai izņēmuma gadījumos.
Tā joprojām ir jālieto, ja saskaņošana nav vēlama vai iespējama.
Tomēr mēs pievienojamies uzskatam, ka Eiropas Parlamentam pilnākā apjomā jāiesaistās tur, kur tiek lietota atklātās koordinācijas metode.
rakstiski. - Lielbritānijas Konservatīvā partija atbalsta Medina Ortega ziņojuma plašo kritiku, kas Kopienas tiesību aktu veicināšanā un izmantošanā nosaka skaidras robežas.
Kas attiecas uz 18. punktu, mēs vēlamies paskaidrot, ka Konservatīvie neatbalsta ciešāku Eiropas integrāciju, taču piekrīt viedoklim, ka pašlaik pastāv neuzticība ES institūcijām, kuru šie priekšlikumi varētu palīdzēt samazināt.
rakstiski. - (PT) Mēs piekrītam referentam, ka tiesiski nesaistošu instrumentu (soft law) jēdziens, pamatojoties uz vispārējo praksi, ir neskaidrs un kaitīgs, un to nedrīkst lietot nevienā Kopienas iestāžu dokumentā, kaut gan mēs nepiekrītam pārējiem ziņojuma punktiem.
Šādus tiesiski nesaistošus instrumentus, kurus likumīgi var lietot kā līdzekļus saistošu tiesību aktu interpretācijai vai sagatavošanai, nedrīkst uzskatīt par tiesību aktiem vai piešķirt tiem normatīvu spēku, un katrai valstij ir jālemj par to lietošanu it īpaši tur, kur tie skaidro tādu valsts pasākumu interpretāciju, kas pieņemti to īstenošanai, vai tur, kur tie paredzēti saistošu Kopienas noteikumu papildināšanai.
Skaidrs, ka tā dēvētie tiesiski nesaistošie instrumenti nevar aizstāt tiesību aktus un instrumentus, kas ir pieejami likumdošanas procesa nepārtrauktības nodrošināšanai.
Tādēļ Komisijai ir īpaši jāapsver tiesiski nesaistošo instrumentu ietekme uz patērētājiem un to iespējamos kompensācijas līdzekļus, pirms tā ierosina jebkādus pasākumus, kuros iesaistīti tiesiski nesaistoši instrumenti.
rakstiski. - (CS) Šis ziņojums ir ļoti svarīgs saistībā ar Kopienas tiesiskās vides uzlabošanu un vienkāršošanu.
Es vēlētos īpaši uzsvērt tā nozīmi attiecībā uz nepieciešamību nostiprināt Eiropas Parlamenta nozīmi likumdošanas procesā un tā svarīgumu demokrātijas deficīta novēršanā.
Es pilnīgi atbalstu arī vēlēšanos izveidot apspriešanās metodes ar Eiropas Parlamentu par tā dēvēto nesaistošo tiesību aktu pieņemšanu, it īpaši tādēļ, ka šie akti ir diezgan bieži sastopami: tiem bieži pievieno tādus apzīmētājus kā "neskaidrs” un "neefektīvs”, un to pārmērīga lietošana var būt Komisijas darbības jomas paplašināšanas zīme.
Turklāt sabiedrība šos aktus var uzskatīt par Eiropas "superbirokrātijas” attēlu.
Kaut gan ziņojumā ieteikts neizmantot nesaistošās tiesību normas Kopienas dokumentos un neatzīt atšķirību staarp dura lex un mollis lex, es neuzskatu to par svarīgu jautājumu.
Atšķirība starp Kopienas saistošajām un nesaistošajām normām pastāv, un šis ieteikums nemaina ne to pastāvēšanas realitāti, ne to būtību.
Turklāt tas, ka Kopienas sekundāro tiesību aktu noteikumi nav tiesiski saistoši, nenozīmē, ka tiem nav tiesiskas vērtības.
Padomājiet, piemēram, par to nozīmi tiesību aktu interpretācijā.
Turklāt ja kāda Kopienas organizācija neizdod ieteikumu vai nepauž viedokli gadījumos, kad tās pienākums ir to darīt, to var apsūdzēt par pasivitāti.
Tomēr šis pēdējais komentārs ir tehnisks un nemazina visa ziņojuma vērtību.
(PL) Priekšsēdētāja kungs! Šodien mēs pieņēmām ziņojumu, kurā pārskatījām Eiropas Savienības vienotā tirgus darbību.
Vienotais tirgus, kuru veido personu, pakalpojumu, kapitāla un preču brīva aprite, ir veicinājis ievērojamu ekonomisko izaugsmi, palielinājis nodarbinātību un uzlabojis Eiropas ekonomikas konkurētspēju.
Tomēr tā darbības uzlabošanai ir jālikvidē pastāvošās barjeras un nevajadzīgie noteikumi.
Diemžēl vēl joprojām dažas dalībvalstis ierobežo jauno dalībvalstu darba ņēmēju brīvu pārvietošanos.
Ir svarīgi informēt arī mūsu iedzīvotājus, ieguldītājus un uzņēmējus par vienotā tirgus sniegtajām priekšrocībām un iespējām.
Vienots tirgus bez robežām vai ierobežojumiem ir Eiropas Savienības fundamentāls pīlārs.
Vienotais tirgus ciešāk apvieno mūsu sabiedrību un saista mūs kopā, īstenojot pārredzamus konkurences principus un veicinot uzņēmējdarbības izaugsmi.
Tomēr vienotajā tirgū ir jāņem vērā sociālā kohēzija, nodarbinātības jautājumi, vides un patērētāju aizsardzība.
Īpaši svarīgs jautājums ir administratīvā sloga samazināšana Eiropas Savienībā.
Priekšsēdētāja kungs, Jacques Toubon ziņojuma 16. punktā ir pausta nožēla par to, ka nav pietiekami uzsvērts potenciālais kodolenerģijas ieguldījums.
Mana balsojuma pret šo frāzi pamatā ir pieņēmums, ka tas attiecas uz kodoldalīšanos, kas man un daudziem citiem rada problēmas attiecībā uz radioaktīvo atkritumu apglabāšanu un ekspluatācijas pārtraukšanas sekām.
Jebkurš uzsvars uz kodoliekārtu potenciālo ieguldījumu, lai arī tas notiks tikai kaut kad nākotnē, tomēr būtu pelnījis atbalstu.
32. punkts cita starpā attiecas uz saskaņošanu nodokļu jomā un aicina Komisiju virzīt tālāk tās priekšlikumus par kopējo konsolidēto uzņēmumu peļņas nodokļa bāzi.
PPE-DE Grupas Īrijas delegācija stingri iebilst pret jebkādu tiešo nodokļu, tostarp uzņēmumu peļņas nodokļa, saskaņošanu, un turpinās noraidīt visus priekšlikumus, kas šo nostāju vājinātu.
Tādēļ, neskatoties uz daudziem lieliskiem Jacques Toubon ziņojuma punktiem, maniem kolēģiem un man nācās atturēties no balsošanas.
rakstiski. - (SV) Mēs uzskatām, ka ziņojumā līdzsvaroti apskatīts vienotais tirgus, un īpaši atzinīgi vērtējam noteikumus par sociālās un vides ietekmes novērtējumiem, kuriem ir jākļūst par jauno politisko ierosmju pamatu.
Tomēr mēs nepiekrītam viedoklim par kodolenerģijas ietekmi un uzskatām, ka ziņojums nav skaidrs attiecībā uz nodokļu jautājumiem.
Piemēram, mēs šaubāmies par ierosmēm, kuras jāīsteno Komisijai attiecībā uz akcīzes nodokļiem un PVN, un norādām, ka nodokļu likmes ir dalībvalstu kompetencē.
Mēs šaubāmies arī par to, kādi tirdzniecības aizsardzības instrumenti ir minēti ziņojumā.
Kaut gan mēs vēlējāmies redzēt stingrākus noteikumus par sociālajām klauzulām, mēs balsojām par šo ziņojumu kopumā, jo mēs atzinīgi vērtējam pārskatu un ziņojuma plašo vērienu.
rakstiski. - Pirmie 10 iekšējā tirgus darbības gadi ES ekonomiku ir palielinājuši par 877 miljardiem eiro.
Tas palīdzēja radīt 2,5 miljonus darba vietu.
Šie fakti runā paši par sevi un apliecina, ka vienotais tirgus darbojas.
Būdama tirdzniecības valsts, Īrija no pilnībā strādājoša vienotā tirgus ir tikai ieguvusi.
Konkurētspējas nodrošināšana ir būtisks pilnībā strādājoša vienotā tirgus politikas elements.
Es nepiekrītu tam, ka kopējā konsolidētā uzņēmumu peļņas nodokļa bāze (CCCTB) nekavēs ES konkurētspējas uzlabošanos, kā tas minēts Jacques Toubon ziņojumā.
Kopējā konsolidētā uzņēmumu peļņas nodokļa bāze ir kā sētas durvis uz nodokļu saskaņošanu.
Ir svarīgi, ka dalībvalstīm ir iespēja nodokļu sistēmu izmantot elastīgi, dažādos veidos un piemērojot dažādas likmes, lai sasniegtu to sociālos un ekonomikas mērķus - nodokļu saskaņošana to liegtu.
Jacques Toubon ziņojumā ir daudzi labvēlīgi punkti, kas attiecas uz zināšanu sabiedrību ilgtspējīgai ES, uz pasaulei atvērtu ES un labi regulētu ES.
Tomēr, es atturējos no gala balsojuma, jo esmu pārliecināts, ka ES vislabākais būtu konkurences veicināšana nodokļu jomā, nevis nodokļu saskaņošana.
rakstiski. - (FR) Es balsoju pret ziņojumu par vienotā tirgus noteikumu pārskatīšanu - šķēršļu un neefektivitātes novēršana, uzlabojot īstenošanu un izpildi.
Es nepiekrītu referenta J.Toubon kunga pieejai, kad, atverot vienoto tirgu konkurencei, tā netiktu pakļauta nekādiem ierobežojumiem vai sociālajiem noteikumiem.
Es balsoju arī pret ziņojumā aizstāvēto pasta pakalpojumu turpmāko liberalizāciju, un man žēl, ka tika noraidīti grozījumi par sociālo un fiskālo saskaņošanu.
Turklāt es nožēloju jaunu atsauci uz neierobežota transatlantiskā vienotā tirgus ieviešanu un uzsveru, ka prioritāte ir jāpiešķir Eiropas sociālā modeļa aizsardzībai un popularizēšanai.
Manuprāt, vienotā tirgus izveides pabeigšana jāregulē ar garantijām par Eiropas iedzīvotāju sociālo aizsardzību, kas nav ierosināta J. Toubon ziņojumā, kas ir vienīgais Eiropas Parlamenta ieguldījums vienotā tirgus pārskatā.
rakstiski. - (FR) Francijas sociāldemokrāti balsoja par J. Toubon ziņojumu par vienotā tirgus pārskatīšanu un tā pielāgošanu divdesmit pirmajam gadsimtam, jo tas attiecas uz svarīgiem aspektiem, kurus dažreiz ignorē, apspriežot vienotā tirgus izveides pabeigšanu.
Tādējādi sociālā un teritoriālā kohēzija un mūsdienīgi vispārējas intereses pakalpojumi iet roku rokā ar vienotā tirgus izveides pabeigšanu.
Neraugoties uz to, mēs balsojām pret 24. punktu par pasta pakalpojumu liberalizāciju.
Ziņojumā ir uzsvērta arī patērētāju aizsardzība, kas ir cieši saistīta ar Eiropas vienotā tirgus izveides pabeigšanu un kas ir jānodrošina.
Nobeigumā, iekšējam tirgum izvirzītajās prasībās ir jāiekļauj vides aspekts, kas ir Eiropas Savienības vērtība, ja tiek ievēroti šie vispārējie principi.
Vēl viens svarīgs ziņojuma punkts ir MVU un to piekļuves atvieglošana Eiropas iekšējam tirgum kopumā, ņemot vērā lielo nozīmi, kāda ir MVU un amatniecības nozarēm Eiropas nodarbinātībā un inovācijā.
Es īpaši atbalstu referenta pausto apņēmību īstenot aktīvus un efektīvus pasākumus pret viltošanu, kas ir īsta sērga Eiropas ekonomikā.
rakstiski. - (PT) Šim ziņojumam ir ļoti spēcīga neoliberāla ievirze, vēlreiz apliecinot, ka Eiropas Parlaments tiecas uz arvien lielāku liberalizāciju, vēl lielākas peļņas no uzņēmējdarbības kapitāla nekā jau reģistrētā 35 % un lielāka peļņa.
Tādējādi pēc slavas dziesmām vienotā tirgus dotajiem lielākajiem ieguvumiem (lielajiem uzņēmumiem un finanšu grupām) mums stāsta, ka joprojām pastā protekcionistiska attieksme un ka ir svarīgi to apkarot un virzīties uz priekšu citās jomās, piemēram, finanšu pakalpojumu, nodokļu politikas, transporta, pasta pakalpojumu un enerģētikas jomā, kuras vēl nav pilnīgi liberalizētas un integrētas.
Kropļojot realitāti, tie cenšas maskēt vienotā tirgus patiesos rezultātus, tādus kā izmaksu palielināšanos, pakalpojumu daudzuma un kvalitātes pazemināšanos, daba zaudējumus, un te ir minēti tikai daži no tiem.
Šis ziņojums ir mēģinājums veicināt sabiedrisko pakalpojumu turpmāko liberalizāciju, politiskās varas turpmāko pāriešanu no valsts uz pārvalstu līmeni un turpmākos uzbrukumus patērētāju un darba ņēmēju tiesībām, un tādēļ mums ir jābalso pret to.
rakstiski. - (SV) June List piekrīt referenta vispārējai nostājai, ka iekšējais tirgus ir vienos no ES lielākajiem panākumiem un ka tas ir jāuzlabo un jāattīsta arī turpmāk.
Tomēr mēs iebilstam pret ziņojumā izvirzītājiem pārāk daudzajiem īpašajiem priekšlikumiem.
Mēs noteikti iebilstam pret noteikumiem par nodokļu saskaņošanu, labvēlību attiecībā pret eiro un nepieciešamību dalībvalstīm liberalizēt pasta pakalpojumus, kuri ir sabiedriski pakalpojumi un kurus pirmkārt un galvenokārt ir jāreglamentē katrai dalībvalstij.
Nobeigumā, mēs piekrītam, ka nav skaidra situācija attiecībā uz vispārējas intereses pakalpojumiem.
Tomēr mēs nolēmām balsot pret PPE-DE iesniegto grozījumu Nr. 12/rev un 4. grozījumu, kuru iesniedza PSE, jo šo grozījumu noteikumu ilgtermiņa rezultāts būs pilnvaru turpmākā nodošana Eiropas Kopienu Tiesai.
Pamatojoties uz minētajiem argumentiem, mēs nolēmām balsot pret ziņojumu galīgajā balsojumā.
rakstiski. - Lielbritānijas Konservatīvās partijas dalībnieki ir bijuši pilnībā funkcionējoša un efektīva vienotā tirgus radīšanas kampaņas priekšgalā.
Mēs atzinīgi vērtējam Jacques Toubon ziņojumu un tā uzsvērto atbalstu nepārtrauktai rīcībai, lai vienoto tirgu padarītu dinamisku, uz āru vērstu un elastīgu, tajā pašā laikā nodrošinot, ka tas pilsoņiem sniedz patiesu labumu.
Šajā kontekstā Lielbritānijas Konservatīvās partijas locekļi ir teikuši, ka nodokļu politikai ir jāpaliek pilnīgā ES dalībvalstu kontrolē un ka "visām situācijām piemērotas” ES līmeņa politikas apdraud ekonomikas dinamiku un globālo konkurētspēju, kas Eiropas nākotnei ir tik būtiska.
Tādēļ mēs balsojām pret aicinājumiem ieviest kopējo konsolidēto uzņēmumu peļņas nodokļa bāzi.
rakstiski. - (SV) Kaut gan ziņojumā ir daži pozitīvi aspekti, es nolēmu balsot pret to.
Līdzās noteikumiem par kodolenerģiju, kurus es nevaru atbalstīt, ziņojumā ir kritizēts akcīzes nodoklis un patērētāju aizsardzības obligātā saskaņošana, kas turpmāk var nelabvēlīgi ietekmēt gan Zviedrijas alkohola politiku, gan patērētāju aizsardzību.
Es atzinīgi vērtēju pārskatu, tomēr es vēlējos redzēt stingrākus noteikumus par sociālajām klauzulām, un es uzskatu, ka ziņojums nav tik līdzsvarots, kādam tam vajadzēja būt.
rakstiski. - (FR) Es balsoju par Toubon kunga ziņojumu par vienotā tirgus noteikumu pārskatīšanu, un es atbalstu referenta labvēlīgo pieeju vienam no vissvarīgākajiem Eiropas Savienības pīlāriem.
Četras brīvības, kas veidot vienoto tirgu - brīva preču, pakalpojumu, personu un kapitāla aprite - ir jāatbalsta un jāattīsta arī turpmāk, lai nodrošinātu to, ka ikviens pilnīgi izmanto vienotā tirgus priekšrocības.
Attiecībā uz pakalpojumu brīvu apriti es domāju, ka ir ļoti žēl, ka nav likts lielāks uzsvars uz to, cik svarīgs patiesi vienota tirgus sasniegšanai un darbavietu radīšanai ir izcelsmes valsts princips, kuram jau ievērojami ir kaitējusi pakalpojumu direktīva.
Es uzskatu, ka izcelsmes valsts principa ievērošana attiecībā uz PVN, ko piemēro tālpārdošanai un e-komercijai, ir saskaņotas un pārredzamas nodokļu sistēmas vienīgais dzīvotspējīgais pamats, kas nodrošina preču brīvu apriti.
Manuprāt, nodokļu konkurence nekādā gadījumā nav šķērslis vienotā tirgus izveidei; gluži pretēji, tā mudina ekonomikas dalībniekus aizstāvēt viņu brīvības attiecībā uz pārvietošanos vienotajā tirgū.
rakstiski. - Es balsoju par šo ziņojumu par Vienotā tirgus noteikumu pārskatīšanu, pie kuras Komisija pašlaik strādā.
Īpaši atzinīgi es vērtēju koncentrēšanos uz likumdošanas uzlabošanu visā Eiropas Savienībā un uz tiesiskās skaidrības nodrošināšanu attiecībā uz pakalpojumiem ar vispārēju tautsaimniecisku nozīmi.
rakstiski. - (DA) Sociāldemokrātu grupas Eiropas Parlamentā Dānijas deputāti - P. N. Rasmussen, B. Thomsen, C. Schaldemose, D. Jørgensen un O. Christensen - balsoja pret 18. punktu par patērētāju acquis Komisijas pārskatu.
Delegācija uzskata, ka ir vajadzīga minimāla saskaņošana, bet šādas lielas atšķirības joprojām ir patērētāju aizsardzības līmenī dalībvalstīs.
Delegācija nepiekrīt arī 26. punktam, kurā noteikts, ka pašreizējā PVN un akcīzes nodokļa sistēma ir šķērslis vienotā tirgus galīgai izveidei.
Delegācija uzskata, ka šis formulējums ir pretrunā arī ar Dānijas akcīzes nodokļu sistēmu.
Tomēr delegācija vēlas uzsvērt atbalstu vienotā tirgus labākai izveidei.
rakstiski. - Es vēlos paskaidrot, ka nevaru atbalstīt ziņojuma 32. punktu, kas prasa plašu nodokļu saskaņošanu vai arī uzņēmumu peļņas nodokļu saskaņošanu, un arī O apsvērumu, kas kritizē tās dalībvalstis, ka aizsargā savas privilēģijas attiecībā uz nodokļu jautājumiem.
Dalībvalstīm ir jāvar brīvi noteikt savu nodokļu politiku, kas ir valstu fiskālās politikas daļa.
Kas attiecas uz 40. punkta 2. daļu, es balsošu par to, jo man ir bažas, ka vairākos jautājumos dalībvalstis ES tiesību aktus izmanto, lai "spodrinātu” savu valstu tiesību aktus, un pēc tam, kad saskaras ir kritiku, tajā vaino ES.
Es balsošu arī par 16. punkta 2. daļu, kas norāda, ka nepietiekama uzmanība ir veltīta kodolenerģijai kā līdzeklim, ar kura palīdzību līdzsvarotā veidā varētu risināt klimata izmaiņu problēmu, un ceru, ka rezultātā varētu sākties diskusija, kas balstītos uz faktiem, nevis uz bailēm, par lomu, ko kodolenerģija kā daļa no labi sabalansētas enerģētikas politikas, varētu spēlēt klimata pārmaiņu risināšanā.
rakstiski. - Es balsoju pret šo ziņojumu, jo tajā tika pieņemti un iekļauti grozījumi , kas atbalsta nodokļu saskaņošanu.
Es esmu stingri pret jebkādiem pasākumiem, kas atbalsta nodokļu jomas saskaņošanu visā ES.
Pastāv nepārtraukti centieni šos pasākumus "ieslidināt” kā grozījumus pat ziņojumu galvenajā daļā; es tam pretošos pie katras iespējas.
Komisijai ir jābūt atklātākai par tās nodomiem attiecībā uz šo tematu tagad, kad tuvojas referendums par Reformu līgumu.
Balsojumu labojumi un nodomi balsot (sk. protokolu)
Svinīga sēde - Portugāle
. - Esiet sveicināts Eiropas Parlamentā, Cavaco Silva kungs!
Eiropas Parlamentam ir liels prieks uzņemt Portugāles Republikas prezidentu.
Prezidenta kungs, kolēģi, man un visiem mums ir liels prieks šodien sveikt Portugāles Republikas prezidentu Aníbal Cavaco Silva kungu Eiropas Parlamentā.
Prezidenta kungs, 10 gadu laikā Portugāles premjerministra amatā jūs esat apvienojis valsts demokrātiskās iestādes un sekmīgi veicinājis valsts ekonomisko attīstību.
Kā progresīvs eiropietis jūs ar drošu roku vadījāt Portugāli ceļā uz dalību Eiropas Savienībā.
Es redzu, ka šeit ir arī Eiropas Komisijas priekšsēdētājs José Manuel Durão Barroso, un, protams, man vajadzētu arī norādīt, ka Portugāle ir nesen pārņēmusi Eiropas Savienības prezidentūru.
Mēs sirsnīgi sveicam arī jūs, Barroso kungs.
Ir pagājuši 10 gadi, kopš Portugāles Republikas prezidents pēdējo reizi uzrunāja Eiropas Parlamentu.
Kopš tā laika esam kopā nogājuši garu ceļu.
Jūs šodien esat šeit Parlamentā Strasbūrā kā Portugāles prezidents, lai atzīmētu jūsu valsts trešo ES prezidentūru.
Portugāles trīs prezidentūras vislabāk var rezumēt kā "vērienīgas Kopienas vārdā”, jo katrā laika posmā Portugāle ir risinājusi kādu būtiski svarīgu attiecīgā laika jautājumu - piemēram, Lisabonas stratēģiju vai ES attiecības ar Āfriku un ar Dienvidameriku.
Šī prezidentūra nav izņēmums.
Portugāles darba kārtībā šoreiz ir sekmīga Starpvaldību konferences noslēgšana un Reformu līguma pieņemšana; ārpolitikas un drošības politikas nostiprināšana un, jo sevišķi, ciešāku attiecību izveidošana ar Latīņameriku, Āfriku un Vidusjūras reģionu; turpmāka rīcība klimata pārmaiņu jomā un Lisabonas stratēģijas īstenošana.
Atklājumi, ko visās četrās pasaules pusēs izdarīja jūrasbraucēji, kas kuģoja no Lisabonas 14. gadsimtā, būtībā bija pirmais solis globalizācijas virzienā.
Tā atvērtība pasaulei un iecietības kultūra, ko jūsu valsts ir attīstījusi gadsimtu gaitā, veido īpaši vērtīgu pieredzi mūsdienu globalizācijas kontekstā, un tā ir mūsu priekšrocība Eiropas Savienībā.
Portugāles centieni attīstīt attiecības ar Latīņameriku un veicināt kontaktus ar Dienvidameriku, izmatojot īpašās attiecības ar Brazīliju, ļoti labi atspoguļo mūsu pašu uzskatus.
Jūsu iecietības kultūra un globālais skatījums reprezentē iespēju mūsdienu pasaulē.
Jūsu prezidentūras laikā jūsu valsts varēs turpināt 14. gadsimta pētnieku iesākto darbu ar tādu pašu drosmi un neatlaidību, kāda tiem piemita.
Mēs vēlam jums daudz laimes un panākumu jūsu darbā.
(Aplausi)
Portugāles Republikas prezidents. - (PT) Eiropas Parlamenta priekšsēdētāja kungs, Eiropas Komisijas priekšsēdētāja kungs, dāmas un kungi!
Es vēlētos izteikt pateicību Eiropas Parlamenta priekšsēdētājam par viņa laipnajiem vārdiem un dziļu atzinību par ielūgumu šodien būt šeit.
Man ir liels pagodinājums izmantot iespēju uzrunāt jūs visus, Eiropas tautu pārstāvjus, un šīs lielās Eiropas iestādes, Eiropas Parlamenta, deputātus.
Es labi apzinos šā Parlamenta izšķirošo nozīmi Eiropas integrācijas procesa sekmēšanā.
Es neesmu aizmirsis intensīvo un rezultatīvo sadarbību ar šo iestādi 1992. gadā, kad es kā premjerministrs vadīju pirmo Padomes Portugāles prezidentūru, kuras moto, jūs varbūt atceraties, bija Ceļā uz Eiropas Savienību.
Eiropas Parlamenta ieguldījums bija būtisks stipra iekšējā tirgus izveidē un Māstrihtā dzimušā Eiropas Savienības projekta progresam.
Tagad manai valstij ir trešā Eiropas Savienības Padomes prezidentūra.
Un atkal mūs gaida lieli izaicinājumi.
Izaicinājumi, kuru pieņemšanai ir vajadzīga visu dalībvalstu un Eiropas iestāžu politiskās gribas konverģence.
Vairāk nekā jebkad agrāk ir būtiski koncentrēt mūsu kolektīvo enerģiju un apņēmību uz to, kas ir ļoti vajadzīgs, lai padarītu Eiropu stiprāku un vienotāku.
Tieši to Eiropas pilsoņi galu galā gaida no saviem vadītājiem.
Portugāles prezidentūra darīs visu, kas tās spēkos, lai nostiprinātu konverģenci, kas nepieciešama Eiropas celtniecības progresam.
Es jo īpaši ceru, ka mums būs tikpat atklāta un atvērta sadarbība ar Eiropas Parlamentu, kāda bija iepriekšējo Portugāles prezidentūru laikā.
Viena no prezidentūras prioritātēm ir noslēgt Reformu līgumu, kas pamatots uz jūnija Eiropadomē panākto vienošanos.
Uz vienošanos, ko es uzskatu par ļoti svarīgu soli, un es ceru, ka tas ļaus mums aiziet no laika posma, kurā bija jaušama zināma Eiropas celtniecības procesa erozija.
Tādēļ es aicinu uz saskaņotu rīcību, lai nodrošinātu, ka jaunais līgums tiek noslēgts Portugāles prezidentūras laikā.
Kad sarunas būs beigušās un šī nodaļa noslēgta, Eiropas Savienībai būs ar paaugstinātu konsekvenci un atjaunotu pārliecību jākoncentrējas uz problēmām, kas rada bažas Eiropas pilsoņiem: ekonomiskā izaugsme, nodarbinātība, drošība, vide, enerģija un globalizācija.
Tā ir darba kārtība, pēc kuras Eiropas Savienībai ir jādarbojas mūsu paaudzes un nākamo paaudžu interesēs.
Tādēļ man šķiet, ka šis ir īstais brīdis uzsvērt solidaritātes kā Eiropas celtniecības fundamentāla pīlāra vērtību.
Solidaritātes, kas īstenībā ir obligāts priekšnoteikums Eiropas celtniecības nākotnei līdzvērtīgi citam patiesi fundamentālam principam - subsidiaritātei.
Solidaritātes, kas ir taustāma, praktiska, pārvērsta politikā un kopējā darbībā, ne retoriska iepriekš noteikta solidaritāte.
Es atļaušos šajā brīdī atcerēties 1950. gada Šūmana deklarāciju un, citēju - Eiropa ... tiks uzcelta ar konkrētiem sasniegumiem, kas vispirms rada reālu solidaritāti.
Mums ir jāturpina vadīties pēc šiem vārdiem mūsu centienos veidot stiprāku un vienotāku Eiropu.
Uz solidaritāti stingri pamatotās idejas par piederību Eiropas Savienībai pazaudēšana ir viens no Eiropas integrācijas galvenajiem riskiem.
Lai būtu īstena Savienība, ir būtiski saglabāt Kopienas sajūtu, jo tieši šis bija sākotnējais vārds, ko deva Eiropas celtniecībai.
Viens no konkrētajiem sasniegumiem, kas radīja faktisku solidaritāti, bija ekonomiskās un sociālās kohēzijas jēdziens, ko iedibināja ar 1986. gada Vienoto Eiropas aktu. Man bija tas gods piedalīties sarunās par šo aktu un parakstīt to kā Portugāles premjerministram.
Eiropas integrācijas ārkārtējais progress pēdējos 20 gados nebūtu bijis iespējams bez ekonomiskās un sociālās kohēzijas politikas.
Tā veicināja politisko kohēziju, ekonomisko izaugsmi, nodarbinātību, teritoriālo kohēziju, vienotas iespējas un Eiropas stāvokļa nostiprināšanos pasaulē
Tagad ir jauni iemesli atjaunotai interesei par kohēzijas principu.
Es domāju par pieaugošo globalizāciju, plaša mēroga migrāciju un demogrāfiskajām pārmaiņām, kas rada sociālas un ekonomiskas neatbilstības, kuras saistītas ar iedzīvotāju novecošanos.
Priekšsēdētāja kungs, dāmas un kungi!
Ilgtspējīgas attīstības trīs aspekti ir labi zināmi - tie ir sociālais, ekonomiskais un vides aspekts.
Ilgtspējīga attīstība ir Eiropas integrācijas galvenais mērķis, kas atkārtoti apstiprināts dažādos gadījumos un iekļauts Lisabonas stratēģijā.
Es vēlētos šajā gadījumā koncentrēt uzmanību uz sociālo aspektu un, konkrētāk, uz nabadzību un sociālo atstumtību.
Papildus solidaritātes principam ir progresa ētiskais un morālais jēdziens, bez kura Eiropas idejas pamatvērtības izbālētu, tādas vērtības kā pastāvīga cenšanās pēc miera, brīvības un cilvēktiesību apstiprinājums, kopienas gars, neatlaidīga prasība pēc vienlīdzības un sociālā taisnīguma, darbinieku cieņas apliecinājums un centieni ieviest plašāku un atbrīvojošāku pilsoniskās atbildības apziņu.
Tas, ka cīņa pret nabadzību un sociālo atstumtību nepārprotami noteikta par Eiropas mērķi, uzliek mums visiem atbildību par jaunu risinājumu atrašanu ilgstošām un arvien sarežģītākām problēmām.
Sociālā darba kārtība apvienojumā ar Lisabonas stratēģijas mērķiem izklāsta lielo un grūto izaicinājumu, kas mūs sagaida.
Šajā saistībā es atgādinu, ka šogad mēs atzīmējam Eiropas Sociālā fonda izveidošanas 50. gadadienu un Eiropas nodarbinātības stratēģijas 10. gadadienu.
Šis ir arī Eiropas gads par iespēju vienlīdzību visiem.
Kā Portugāles Republikas prezidents esmu izvēlējies sociālās iekļaušanas jautājumu par vienu no manas darbības prioritātēm.
Savas darbības pirmajā gadā es veicināju Ceļu uz iekļaušanu, lai mobilizētu portugāļu tautu un brīdinātu to par aktuālo nepieciešamību pievērsties pastāvīgas nabadzības, ienākumu nevienlīdzīgas sadales un atstumšanas indikatoriem, kas vēl joprojām ietekmē tūkstošiem pilsoņu.
Tagad esmu daudz pārliecinātāks nekā jebkad iepriekš par nepieciešamību risināt šo problēmu ar elastīgiem un novatoriskiem risinājumiem: vairāk uzdevumu nevalstiskajām organizācijām un pilsoņiem, labāka valsts darbību koordinācija ar pilsoniskās sabiedrības iniciatīvām, tā fakta atzīšana, ka politika ienākumu pārdalīšanai neizslēdz, bet drīzāk prasa vairāk un labāku iespēju radīšanu visiem, lai piedalītos bagātības radīšanas, personīgo sasniegumu un ilgtspējīgas attīstības mērķu sasniegšanā.
Portugālei vēl ir tāls ceļš ejams līdz Eiropas standartiem.
Taču noliedzams nav arī tas, ka Eiropa kopumā vēl ir tālu no sociālās kohēzijas mērķiem, ko tā cenšas sasniegt un no kuriem tā nevar atteikties.
Tā ir realitāte, ka nevienādo labklājības līmeni Eiropas Savienībā, ko atklāj ekonomiskie un sociālie indikatori, pēdējās desmitgadēs papildina ievērojama tuvināšanās Eiropas vidējam līmenim mazāk attīstītajās dalībvalstīs.
Valstu ekonomisko konverģenci tomēr nedrīkst sajaukt ar sociālo grupu konverģenci šajās valstīs; šis process ir pakļauts vienlīdzības un sociālā taisnīguma prasībām.
No šā viedokļa ir jāatzīst, ka ir panākts ļoti mazs progress.
Piecu gadu laikā no 2001. līdz 2005. gadam nabadzības robeža ES dalībvalstīs kopumā ir palikusi nemainīga - 16 %.
Mēs runājam par aptuveni 75 miljoniem eiropiešu, kuru izmantojamais ienākums ir zemāks par 60 % no vidēja ienākuma viņu valstīs.
Aplūkojot šo skaitli saistībā ar novērotajām ienākumu nevienlīdzīga sadalījuma tendencēm, kļūst skaidrs, ka situācija ir vēl mazāk iepriecinoša.
Eiropas Savienībā ar 25 dalībvalstīm 2005. gadā bagātākajiem 20 % iedzīvotāju ienākumi bija piecas reizes augstāki, nekā trūcīgākajiem 20 %.
Tie bija tikai četras ar pusi reizes augstāki 2000. gadā.
Šo indikatoru plašāka analīze rāda, ka nabadzības riskam visvairāk pakļautās sociālās grupas ir gados vecie cilvēki un bezdarbnieki - jo sevišķi ilgstoši nenodarbinātie - kā arī cilvēki, kas dzīvo vieni paši, un vientuļo vecāku ģimenes.
Savukārt citas grupas ir pakļautas traucējošiem un pieaugošiem sociāliem riskiem viņu potenciālās atstumtības dēļ.
Es runāju par bērniem, invalīdiem, imigrantiem un etniskajām minoritātēm.
ES Padome savā 2007. gada Ziņojumā par sociālo aizsardzību un sociālo iekļaušanu pati atzīst, un es citēju, ka vairākumā dalībvalstu bērnu nabadzības risks ir augstāks par vidējo.
Dažās valstīs gandrīz katrs trešais bērns ir pakļauts riskam.
Risku papildus paaugstina dzīvošana vientuļā vecāka vai bezdarbnieka ģimenē.
Tā ir nopietna situācija, ko mēs nedrīkstam ignorēt.
Kā var Eiropas Savienība, kura saskaras ar iedzīvotāju novecošanās un endēmiskas iedzīvotāju skaita samazināšanās risku, pietiekami nenovērtēt savu vislielāko dārgumu - bērnus un jaunatni?
(Aplausi)
Priekšsēdētāja kungs, dāmas un kungi!
Es vēlētos zināt, vai mēs neesam sasnieguši robežu, aiz kuras tradicionālā sociālās aizsardzības politika pārstāj efektīvi darboties.
Sociālā nodrošinājuma un aizsardzības politikai bija izšķiroša nozīme ekonomikas atjaunotnē pēc Otrā pasaules kara un modernu Eiropas sabiedrību veidošanā.
Tas, ko sāka saukt par labklājības valsti, ir palicis mantojumā, kuram pati Eiropas Savienība ir parādā par savām saknēm.
Attīstot augstākā mērā līdzsvarojošas politikas panākumus, ko iedvesmojusi labklājības valsts ideja, Eiropa ir radījusi un izstrādājusi sociālās aizsardzības modeli, kas, neraugoties uz daudzām atšķirībām dažādās dalībvalstīs, ir vispārpazīstams kā Eiropas sociālais modelis.
Nav apšaubāms, ka ar visiem tā ierobežojumiem un trūkumiem šis sociālais modelis ir neatņemama Eiropas identitātes daļa.
Tomēr, ja mēs gribam to aizstāvēt, mums ir jāpieņem, ka šim sociālajam modelim būs jāmainās, lai uzņemtos jaunus uzdevumus un pielāgotos jaunajai globalizācijas pasaulei, kā arī informācijas un zināšanu sabiedrībai.
Valstu galvenokārt līdzsvarojošajai politikai ir arvien grūtāk radīt jūtamus rezultātus sociālajā jomā.
Šīs politikas efektivitāte un ilgtspējība kļūst arvien apšaubāmāka.
Nākotnes sociālās politikas plānošanā ir būtiski koncentrēt uzmanību uz labklājības sabiedrību, kurā mums visiem kā pilsoņiem ir lielāka atbildība un kurā mēs rādām lielāku solidaritāti.
Protams, sociālais progress ir atkarīgs no ekonomiskās izaugsmes.
Taču nepastāvīga un nepieņemama ekonomiskā izaugsme ir sociāli postoša.
Bezdarbs ir galvenais nabadzības cēlonis vairumā Eiropas Savienības valstu.
Mums ir vajadzīga lielāka un labāka ekonomiskā izaugsme, kas nozīmē vairāk un labākas nodarbinātības iespējas.
Piekļuves atvieglošana darba tirgum, lielākas nozīmes un cieņas piešķiršana katram cilvēkam, kas dod ieguldījumu bagātības un labklājības radīšanā, procesā, ko apraksta kā aktīvo iekļaušanu, ir vislabākā aizsardzība pret nabadzību un sociālo atstumtību, kāda pilsonim var būt
Lisabonas stratēģijā paziņotais mērķis paaugstināt nodarbinātības līmeni ES līdz 70 %, ir sociāla prasība, kas jāatceras, lai gan šķiet, ka šo mērķi būs grūti sasniegt līdz 2010. gadam.
Cits veids, kā aizsargāt pilsoņus, ir palīdzēt viņiem iegūt kvalifikācijas, palīdzēt nodrošināt izglītību un apmācību, lai viņi spētu stāties pretī jaunajiem tehnoloģiskajiem, vides un kultūras izaicinājumiem.
Tādēļ dalībvalstīm ir būtiski piešķirt augstāko prioritāti kopējam mērķim uzlabot jaunās paaudzes izglītības un apmācības līmeni un ieaudzināt mūžizglītības paradumu.
Tas neapšaubāmi dos viņiem konkurētspēju nākotnes sabiedrībās, kas pamatotas uz informāciju un zināšanām.
Mēs esam noteikuši 2010. gadu par nabadzības un sociālās atstumtības izskaušanas Eiropas gadu.
Šajā gadā mums vajadzēs atskaitīties un parādīt, kādā mērā esam saglabājuši ieceres, kas iedvesmoja mūs 2000. gadā Lisabonā.
Šīs ieceres ietver, es citēju, ieguldījumus cilvēkresursos un sociālās atstumtības izskaušanu.
Nabadzības un atstumtības izskaušanas mērķus neierobežo Eiropas Savienības ģeogrāfiskās robežas.
Solidaritātes principa ārējā dimensija ir galvenokārt to humāno vērtību atspoguļojums, uz kurām balstās Eiropas projekts.
Tradīcijas, kas traucē nabadzīgāko valstu attīstībai, tagad savijas ar globalizācijas izraisītajām problēmām, tādēļ cīņai pret nabadzību un nepietiekamu attīstību ir jākļūst par globālu kampaņu.
Tikai tādā veidā mēs varam gūt panākumus.
Eiropas Savienība ir uzņēmusies papildu uzdevumus šajā jomā, un tai ir plašas zināšanas un pieredze, kas piešķir tai īpašu nozīmi.
ES ir jāuzņemas globālās darba kārtības vadība.
Un šajā kontekstā es vēlētos pievērst jūsu uzmanību Āfrikai, kontinentam, kas ir tuvu Eiropai ne tikai ģeogrāfiski, kontinentam, kuru mums vajadzētu uzskatīt par prioritāru partneri un attiecīgi pret to izturēties.
Var izrādīties, ka Eiropas Savienībai būs jāmaksā augsta stratēģiskā cena par Eiropas inerci attiecībās ar Āfriku.
Šajā saistībā es piešķiru īpašu nozīmi gaidāmajai ES un Āfrikas augstākā līmeņa sanāksmei, kas notiks Portugāles prezidentūras laikā.
Ir laiks runāt ar Āfriku un beigt runāt par Āfriku un tās problēmām.
Priekšsēdētāja kungs, dāmas un kungi!
Es jūtu, ka nevaru beigt šo runu, neskarot divus jautājumus, kurus uzskatu par absolūti izšķirošiem ES nākotnei.
Pirmkārt, enerģija un vide.
Tās neapšaubāmi būs galvenās nozares 21. gadsimtā, un panākumi šajās nozarēs noteiks pasaules jauno ģeopolitisko struktūru.
Enerģijai un videi ir būtiska kopēja nozīme, un tās ir jāuzskata par jauniem dzinējspēkiem Eiropas integrācijā.
Arī šeit mums ir jāveido stipra "faktiskā solidaritāte”.
Ekonomiskā efektivitāte, drošība un dzīves kvalitāte Eiropas Savienībā ir lielā mērā atkarīga no enerģētikas un vides politikas.
Šajā saistībā man vēlreiz jāizsaka atzinība par Eiropas Komisijas un tās priekšsēdētāja stratēģisko redzējumu un apņēmību, bez kuras mēs nebūtu varējuši sasniegt teicamus rezultātus šajā jomā Vācijas prezidentūras laikā.
Otrkārt, visiem mums prātā ir viens jautājums.
Kāda ir Eiropas Savienības loma starptautiskajā mērogā un tās ieguldījums jaunas pasaules kārtības veidošanā?
Es uzskatu, ka Eiropas integrācijas procesa ilgtspējai ir absolūti izšķiroši nodrošināt, lai Eiropa būtu būtisks un ietekmīgs partneris globālajā, daudzpusīgajā un daudzpolārajā pasaulē, kas rodas.
Partneris ar stingru, konsekventu un saskaņotu nostāju.
Partneris, kuru ciena un kurš ciena citus.
Partneris, kas var aizstāvēt principus un vērtības, uz kurām balstās tā ekonomiskais un sociālais modelis.
Šajā saistībā es atzīmēšu, ka Portugāle bija to valstu vidū, kas vadīja vēsturē pirmo ekonomiskās globalizācijas vilni, un tā labi apzinās, ka Eiropas nākotne ir lielā mērā atkarīga no tās spējas kļūt par uzticamu un ietekmīgu partneri starptautiskā mērogā.
Nobeigumā, priekšsēdētāja kungs, dāmas un kungi, man vēlreiz jāsaka, cik lielā mērā Eiropas integrācijas ārkārtējo gaitu ir veicinājis Eiropas Parlaments, iestāde, kas vienmēr ir uzņēmusies vadību, aizsargājot vērtības un principus, kas ir pamatā Eiropas identitātei un kas ir veidojuši "faktiskās solidaritātes” struktūru, ko mūsu dibinātāji mums ir atstājuši mantojumā.
Esmu pārliecināts, ka šajā sēžu zālē tiks atrasta vajadzīgā vīzija, griba un enerģija, lai sasniegtu šo apbrīnas cienīgo mērķi - apvienot Eiropas tautas un nostiprināt Eiropas stāvokli pasaulē.
(Ovācijas, deputāti pieceļas)
. - Prezidenta kungs, to, ka jūsu vārdi ir uzņemti ar piekrišanu un sirsnību, apliecina aplausi.
Jūs runājāt par solidaritāti un kopienas izjūtu, un šīs lietas ir pamatā tam, ko mēs darām šeit Eiropas Savienībā.
Tikai ar solidaritāti, kopienas sajūtu un praktisku rīcību mēs sasniedzam savus mērķus.
Jūsu runa nav tukša retorika, jo jūs esat pierādījis savas politiskās dzīves laikā, ka esat uzticīgs Eiropai un spējat veikt praktisku darbu tās labā.
Runājot Eiropas Parlamenta vārdā, es vēlētos apliecināt jums, ka mēs kā EP deputāti darīsim visu, kas mūsu spēkos, lai atbalstītu Portugāles prezidentūru, lai tad, kad valstu un valdību vadītāji tiksies oktobrī, mēs varētu panākt sekmīgu Reformu līguma parakstīšanu.
Es gribētu arī izteikt mūsu pateicību un atzinību ārlietu ministram Luķs Amado, valsts sekretāram Manuel Lobo Antunes un vēstniekam Įlvaro Mendonēa e Moura, kā arī visiem viņu kolēģiem, kuru uzdevums ir, izmantojot diskusiju procesu, paust jūsu politisko gribu.
Viņiem es saku: "Mēs esam ar jums”.
Eiropas Parlamenta vārdā es pateicos jums, prezidenta kungs, par jūsu iespaidīgajiem vārdiem mums un vēlu Portugālei lielus panākumus tās Eiropas interesēs, kas mums visiem ir kopīga.
Liels paldies jums, Cavaco Silva kungs!
(Aplausi)
(Sēdi pārtrauca plkst. 12.35 un atsāka plkst.
15.00)
Iepriekšējās sēdes protokola apstiprināšana sk. protokolu
Komiteju un delegāciju sastāvs sk. protokolu
Padomes iesniegtā vispārējā budžeta projekta izklāsts - 2008. gada budžets
. - (DE) Nākamais darba kārtības punkts ir Padomes iesniegtā vispārējā budžeta projekta 2008. gadam izklāsts.
Padomes priekšsēdētājs. - (PT) Priekšsēdētāja kungs, dāmas un kungi! Man ir tas gods Padomes prezidentūras vārdā izklāstīt Padomes 2007. gada 13. jūlijā pieņemto Eiropas Kopienu vispārējā budžeta projektu 2008. finanšu gadam.
Vispirms es vēlētos atzīmēt lielisko un konstruktīvo atmosfēru, kas valdīja sanāksmēs pirms 2008. gada budžeta pirmā lasījuma Padomē.
Saskaņošanas sanāksmē tika panākts nozīmīgs rezultāts, proti, vienošanās par pieciem kopējiem paziņojumiem par svarīgiem jautājumiem, tādējādi veidojot labu pamatu turpmākajam darbam.
Šajā saistībā es esmu pārliecināts, ka lieliskā sadarbība starp budžeta lēmējiestādes divām sastāvdaļām ar Komisijas vērtīgu palīdzību garantē pozitīvu rezultātu.
Varu apliecināt, ka Padome ir gatava turpināt konstruktīvu dialogu par budžetu, lai panāktu apmierinošu vienošanos par labu Kopienas budžetu 2008. gadam.
2007. gada martā mēs svinējām Romas Līgumu 50. gadadienu un vēlreiz apstiprinājām mūsu kopējās vērtības un mērķus.
Tādā dinamiskā projektā, kāda ir Eiropas Savienība, Eiropas Savienības budžets, tāpat kā vienotā valūta, ir viena no taustāmākajām izpausmēm, ko Eiropas pilsonim un nodokļu maksātājam nozīmē būt eiropietim.
Tādēļ Eiropas Savienības budžets jāveido, ņemot vērā mūsu kopējās problēmas.
Ir dažādas problēmas, taču es, ar jūsu atļauju, pievērsīšu uzmanību dažām no tām, kuras es uzskatu par svarīgākām.
Vispirms tā ir šķēršļu novēršana uzņēmējdarbībai, lai radītu dinamisku Eiropas ekonomiku, kas pamatota uz Lisabonas stratēģiju.
Cita problēma ir Eiropas transporta tīkla izveidošana, lai tuvinātu mūs citu citam un nostiprinātu Eiropas iekšējo tirgu.
Informācijas sabiedrības problēma parāda cilvēkresursu un sociālās iekļaušanas nozīmi.
Eiropas Savienībai lielāku spēku dos tās pilsoņu informēta piedalīšanās šajā projektā, kas ir unikāls mūsdienu vēsturē.
Jaunākā problēma, kas īpaši skar dažus reģionus, ir klimata pārmaiņu problēma, un tā ir jārisina, attīstot jaunus atjaunojamās enerģijas avotus un efektīvāk un sociāli atbildīgāk izmantojot dabas resursus.
Visas šīs problēmas rodas pasaules ekonomikas globalizācijas kontekstā, kas rada nopietnas problēmas mūsu vecajam Eiropas kontinentam, problēmas, kas mums jārisina ekonomiskā un sociālā līmenī ar politiku, kas paaugstinās Eiropas ekonomikas produktivitāti un nostiprinās sociālo kohēziju.
Tieši to eiropieši gaida no mūsu valdības.
Mums ir jādubulto pūliņi, lai nodrošinātu, ka mūsu budžeti ir efektīva un produktīva reakcija uz politiskajām prioritātēm.
Tādēļ mums ir jāsamazina administratīvie slogi, Padomes un Eiropas Parlamenta kopējās rūpes, bet Komisijai jāpaātrina darbības programmu un projektu apstiprināšana, lai novērstu to izpildes aizkavēšanos.
Tomēr ātrāka apstiprināšana nedrīkst apdraudēt labas budžeta vadības principus.
Ir tiesa, ka mums vajadzīga lielāka elastība, taču ne par Eiropas nodokļu maksātāju naudas efektīvas un atbildīgas izmantošanas cenu.
Pirms 2008. gada budžeta projekta sīkāka izklāsta, es vēlētos atzīmēt Padomes lēmuma pamatprincipus.
Īsi sakot, būtiskie elementi bija atbilstošs finansējums dažādām Eiropas Savienības prioritātēm; rūpīgi kontrolēts maksājumu apropriāciju pieaugums; atbilstība pašreizējās finanšu shēmas griestiem, vajadzības gadījumā atstājot pietiekamas rezerves zem griestiem dažādām pozīcijām un apakšpozīcijām; un beidzot - finanšu disciplīna un pareiza budžeta vadība.
Ja drīkst, es minēšu tikai vienu detaļu.
Lai pabeigtu provizoriskā budžeta projekta analīzi, Padome izmantoja budžeta instrumentu kombināciju, kas izrādījās ārkārtīgi lietderīga un kas tika attīstīta mērķu un aktivitāšu finansēšanas kontekstā.
Tostarp es gribētu pievērst uzmanību aktivitāšu plānošanas veidiem, kur Padome pēc detalizētas analīzes uzskata, ka procesa vispārējā kvalitāte ir ievērojami uzlabojusies, un cer, ka šī budžeta pieeja nākotnē tiks attīstīta tālāk.
Budžeta projekta kopsumma 2008. gadam ir EUR 128 miljardi saistību apropriācijās un EUR 119 miljardi maksājumu apropriācijās.
Attiecībā uz saistībām man jāatgādina jums, ka Padome uzskata par būtisku, ka tās sasniedz piemērotu kopējo līmeni 2008. gada budžetā ar pienācīgu apguves iespēju novērtējumu.
Kā jūs zināt, mēs uzskatām, ka maksājumu apropriāciju pārāk augsta novērtēšana nav atrisinājums nesamaksātām saistībām, Reste ą liquider.
Tādēļ viens no mūsu pamatprincipiem bija vajadzību novērtēšana - patieso un skaidri definēto vajadzību - un tās rezultātā radās maksājumu pieaugums par 3,4 % salīdzinājumā ar 2007. gada budžetu.
Attiecībā uz 1.a apakšpozīciju - konkurētspēja izaugsmei un nodarbinātībai - Padome plāno nodrošināt pienācīgu finansējumu prioritātēm, kas saistītas ar Lisabonas stratēģiju, atstājot ievērojamu rezervi, lai segtu prioritātes, kas noteiktas jūnija Eiropadomes secinājumos, kā arī citas pagaidām neparedzētas vajadzības.
Lai gan Padome plāno ierobežot pieaugumus šajā apakšpozīcijā salīdzinājumā ar 2007. gada budžetu, man ir jānorāda, ka Padome turpinās nodrošināt ļoti ievērojamu pieaugumu pētniecības budžetā, t. i., 7,75 % saistībās un 45 % maksājumos, ņemot vērā izpildes līmeni iepriekšējos gados un apguves iespējas.
Šis pieaugums atspoguļo lielo nozīmi, ko Padome piešķir Lisabonas stratēģijas efektīvai īstenošanai, kas, kā jau teicu, ir Eiropas Savienības ekonomiskās attīstības būtisks elements.
Attiecībā uz 1.b apakšpozīciju - kohēzija izaugsmei un nodarbinātībai - Padome plāno pieņemt Komisijas provizoriskajā budžeta projektā ierosinātās saistību apropriācijas.
Attiecībā uz maksājumu apropriācijām es gribētu uzsvērt, ka ierosinātais pieaugums ir saglabāts pat vēl augstākā līmenī, t. i., 6,2 %, ņemot vērā apguves iespējas un iepriekšējo pieredzi ar veco programmu pabeigšanu un jaunu programmu izpildi.
Attiecībā uz 2. pozīciju - dabas resursu saglabāšana un pārvaldība - Padomes ierosinātās apropriācijas bija pamatotas uz agrākajiem rezultātiem, un pagātnes pieredze ir parādījusi, ka, neraugoties uz izmantojumu horizontāli, šīs apropriācijas ir, vispārīgi runājot, vienmēr ļoti tuvas skaitļiem galīgajai izpildei.
Es vēlētos sīkāk izklāstīt dažus apsvērumus attiecībā uz darbības programmu un projektu apstiprināšanu lauku attīstības jomā, kā arī struktūrfondu un Kohēzijas fondu jomā laika posmā no 2007. gada līdz 2013. gadam.
Tas bija mūsu saskaņošanas sanāksmē apstiprinātā kopējā paziņojuma temats, un es varu jums apliecināt, ka Padome piešķir vislielāko politisko nozīmi tam, lai nodrošinātu visu darbības programmu un projektu izpildi, cik ātri vien iespējams un pienācīgā veidā.
Attiecībā uz 3.a un 3.b pozīciju - pilsonība, brīvība, drošība un tiesiskums - Padome plāno izdarīt tikai vienu nelielu labojumu saistību un maksājumu apropriācijām saskaņā ar apguves iespējām un iepriekšējo izpildes līmeni.
Attiecībā uz 4. pozīciju - ES kā globāls partneris - Padome ir paredzējusi iekļaut budžeta projektā dažas prioritātes ar politisku nozīmi.
Es atsaucos uz Palestīnu, kurai ir ierosināts EUR 80 miljonu pieaugums rezervē, un Kosovu, kurai ir ierosināts pieaugums EUR 180 miljoni, arī rezervē.
Mēs vēl joprojām esam budžeta procesa pirmajā posmā, un es esmu pārliecināts, ka mums šajā saistībā vēl būs iespējas sniegt precīzākus skaitļus.
Šajā posmā Padome paredz pieņemt kopējās ārpolitikas un drošības politikas budžetu, kas ierosināts provizoriskajā budžeta projektā kā provizorisks minimums.
Tomēr šķiet ļoti iespējami, ka summa, kas ierosināta kopējās ārpolitikas un drošības politikas budžetam, izrādīsies nepietiekama starptautiskās situācijas pārmaiņu dēļ.
Es domāju, ka mēs visi saprotam, kas ir likts uz spēles.
Es vēlētos beigt paskaidrojumu ar dažiem vārdiem par 5. pozīciju - administrācija.
Padomes pieejas pamatā ir tādi horizontālie kritēriji kā augstāka efektivitāte un vienlaikus katras iestādes specifika īpaši attiecībā uz jaunu amatu radīšanu saistībā ar paplašināšanos.
Savai budžeta iedaļai Padome paredz pieaugumu tikai 0,2 %, kas man šķiet kā skaidrs politisks signāls.
Tika veikta arī decentralizēto aģentūru budžetu sīka analīze, izmantojot metodi, kas pamatota uz horizontālajiem kritērijiem, gan subsīdijām, gan attiecībā uz apstiprināmo jauno amatu skaitu.
Izmantošu arī izdevību, lai pateiktu dažus vārdus par vajadzību nodrošināt Eiropas Savienības iestāžu finanšu pareizu vadību.
Šajā saistībā Padome ir iepriecināta par kopīgajiem paziņojumiem, ko pieņēmām saskaņošanas sanāksmē un kas skar tādus jautājumus kā decentralizētās aģentūras, izpildaģentūras, piešķirtos ieņēmumus un pieņemšanu darbā saistībā ar pēdējām paplašināšanās kārtām.
Mēs visi zinām, ka šis ir tikai pirmais budžeta procesa solis, bet es esmu pārliecināts, ka kopā varēsim izpētīt visas iespējas, lai sasniegtu galīgo vienošanos un līdz gada beigām izveidotu apmierinošu budžetu.
Mūsu galvenais mērķis ir pienācīgā veidā iegūt 2008. gada budžetu, kas atbilstu Eiropas Savienības politisko prioritāšu nolūkam, taču nebūtu pārāk liels, jo tas nozīmētu piekrišanu iespējamai nespējai to efektīvi un rezultatīvi izpildīt.
Mums ir jāatceras ne tikai tas, ka šis budžets ietekmēs katra ES pilsoņa labklājību, bet arī tas, ka šo rēķinu nodrošina ikvienas dalībvalsts nodokļu maksātāji.
Tādēļ mums ir jāizvēlas pareizais līdzsvars.
Esmu pārliecināts, ka šeit šodien pārstāvētās trīs iestādes darīs visu, lai to panāktu.
Priekšsēdētāja kungs, dāmas un kungi, es pateicos par jūsu uzmanību.
referents. - (FI) Priekšsēdētāja kungs, Padomes priekšsēdētāj, komisār, Eiropas Parlamentam tagad ir jāapspriež Padomes priekšlikums nākamā gada budžetam.
Pašā sākumā es gribu pateikties prezidējošajai valstij - Portugālei - par lielisko un pārredzamo sadarbību.
Tā ir strādājusi teicami sadarbībā ar Eiropas Parlamentu un it īpaši ar tā Budžeta komiteju.
Debates notika ārkārtīgi gludi.
Lai gan Padomes priekšlikums rada iemeslu komentāriem, prezidentūras darbs ļauj pieņemt, ka mēs sasniegsim labu gala rezultātu.
Padomes budžeta priekšlikums ir pieticīgs.
Salīdzinājumā ar provizorisko budžeta projektu saistību apropriācijas ir samazinātas par EUR 717 miljoniem ar rezervi daudzgadīgajai finanšu shēmai EUR 3,9 miljardi.
Maksājumu apropriāciju samazinājums ir vēl lielāks - tās ir samazinātas par EUR 2,1 miljardu, kas nozīmē, ka tie ir krietni EUR 10,3 miljardi finanšu shēmā un tātad tikai 95 % no ES NKI.
Ja mēs atceramies, kā pēc ilgām un grūtām sarunām tikai pirms gada tika pieņemta finanšu shēma, mums ir jānovērtē maksājumu apropriāciju līmenis kā nereālistiski zems.
Ir jāizsaka nožēla, ka 1.a budžeta pozīcija (konkurētspēja izaugsmei un nodarbinātībai) un 1.b pozīcija (kohēzija izaugsmei un nodarbinātībai) ir kļuvušas par īpaši krasa samazinājuma mērķi.
Pirmajā gadījumā maksājumu apropriācijas ir samazinātas par vairāk nekā EUR 500 miljoniem un otrajā - par EUR 498 miljoniem.
Abas šīs pozīcijas attiecas uz Eiropas Savienības galveno prioritāti - Lisabonas stratēģiju, kas tagad ir padarīta vājāka ar vairāk kā miljardu eiro samazinājumu.
Fundamentālas problēmas budžetam ir saistītas arī ar 1. pozīciju.
Pagājušajā gadā Eiropas Parlaments brīdināja Padomi, ka finansējums Eiropas Galileo navigācijas sistēmai ir pārāk nepietiekams.
Tagad ir EUR 2,4 miljardu deficīts, jo nav iesaistīts privātais sektors.
Saskaņā ar savu rezolūciju Eiropas Parlaments atbalsta projektu, izmantojot Kopienas fondus, kas nāk no ES budžeta.
Tā ir vienkāršākā procedūra, vismazāk birokrātiska un visdemokrātiskākā.
Šādu lielu summu - EUR 400 miljoni gadā - tomēr nav iespējams atrast, izmantojot pašreizējo finanšu shēmu, un tādēļ mums ir vajadzīgs Eiropas Parlamenta un Padomes kopējs lēmums.
Mēs varam glābt šo svarīgo Eiropas projektu, bet tas ir jādara šīs budžeta procedūras kontekstā.
Vēl viena problēma ir Eiropas Tehnoloģiju institūts (ETI).
Ja mēs gribam to izveidot, tam ir jāsaņem ilgtspējīgs finansējums.
To nevar pamatot tikai uz cerībām un pieņēmumiem, bet ir vajadzīgi reālistiski lēmumi.
Doma, ka ETI gandrīz noteikti saņemtu finansējumu no ES programmām, pamatojoties uz brīvu konkurenci, ir tikai sapnis.
Vai tas varētu piepildīties?
Tādēļ mums ir vajadzīgi reālistiski risinājumi.
Ir viena īpaša problēma attiecībā uz nākamā gada budžetu, un tā saistās ar struktūrfondiem, Kohēzijas fondu un lauku attīstības fondiem.
Ir apstiprinātas tikai dažas no struktūrfondu darbības programmām.
No 335 programmām ar Eiropas reģionālās attīstības fonda un Kohēzijas fonda finansējumu ir apstiprinātas tikai 20 %, bet Eiropas Sociālajam fondam šis skaitlis ir mazāks par 10 %.
Visuztraucošākā ir situācija ar lauku attīstības fondu, kur ir apstiprinātas tikai divas no 96 programmām.
Jūnijā Eiropas Parlaments un Padome pieņēma deklarāciju, kas tam pievērš uzmanību, un viņi apsolīja uzraudzīt Komisijas darbības šajā jomā.
Parlaments no savas puses sola īstenot šo deklarāciju.
Visbeidzot es vēlos uzsvērt labas pārvaldības nozīmi.
Eiropas Parlaments vēlas veicināt uz aktivitātēm pamatotu pārvaldību un finansēšanu.
Mēs kopā ar Padomi pieņēmām deklarāciju, kurā uzsvērta izmaksu un ieguvumu analīzes un atbildības nozīme, veidojot jaunas aģentūras.
Mums ir jāuzstāj uz tās izpildi.
Nākamā gada budžeta tēma ir "budžets rezultātiem”.
Tās nolūks ir uzsvērt viedokli, ka jāizmanto tieši apropriācijas, lai sasniegtu vēlamos rezultātus.
Galvenais jautājums ir nevis vadība, bet rezultāti.
Es esmu stingri pārliecināts, ka kopā ar Padomi un Komisiju panāksim šāda budžeta izveidošanu nākamajam gadam.
. - Liels paldies, Virrankoski kungs, un paldies jums arī par skrupulozu runas laika ievērošanu.
Šķiet, ka somi šeit visu labi kontrolē.
Tādu mazo valstu kā Somija pārstāvji var visu ietekmēt tikpat stipri kā lielo valstu pārstāvji.
Mūsu otrs referents arī ir soms: vārds tiek dots jums, Itälä kungs.
referents. - (FI) Priekšsēdētāja kungs, svarīgākie principi, kas bija jāievēro Parlamentam un citām iestādēm nākamā gada budžeta izveidē, bija taupīgums un budžeta disciplīna.
Mums ir jārāda piemērs nodokļu maksātājam, vienkāršajam Eiropas Savienības pilsonim, un jāpierāda, ka mēs varam uzņemties atbildību par ekonomikas lietām.
Tas ir vienīgais veids, kā iekarot cilvēku uzticību.
Parlamenta jaunais ģenerālsekretārs ir izvirzījis jaunu priekšlikumu Parlamenta 2008. gada budžetam, un es vēlētos viņu apsveikt, jo priekšlikums ir ārkārtīgi labs un labi līdzsvarots.
Tas palīdzēs mums atrast kompromisu, pieņemot galīgo lēmumu.
Ir jānorāda divas lietas attiecībā uz priekšlikumu.
Pirmkārt, ģenerālsekretāra priekšlikums joprojām ir mazāk par 20 % no 5. pozīcijas, t. i., pieaugums neizmanto visus 20 %.
Otra svarīga lieta ir tā, ka viņam ir izdevies pārvietot daudzus pašreizējos darba ņēmējus uz jauniem amatiem, jo visi amati bija jāatbrīvo.
Mums tomēr jāatceras, kāds šis process Parlamentā ir vispār.
Mēs jau vairākas reizes šogad esam pieņēmuši noteiktus principus.
Viens no tiem ir, ka Parlamenta budžets ir nodokļu maksātāju budžets un ka mēs mēģināsim noturēties 2007. gada izdevumu līmenī attiecībā uz jauniem projektiem.
Mēs neesam tālu no šā mērķa, un es uzskatu, ka visus ierosinātos projektus var īstenot, ja nosakām precīzas summas saskaņā ar budžeta disciplīnu.
Es vēlos izvirzīt vēl vienu jautājumu attiecībā uz Parlamenta budžetu, un tas ir saistīts ar informācijas politiku.
Ir uzsākti vairāki projekti saistībā ar nākamajām vēlēšanām, piemēram, Web TV, un svarīgākā lieta visiem EP deputātiem un politiskajām grupām ir aktīvi iesaistīties visos Parlamenta informācijas politikas aspektos.
Tādēļ grupām un deputātiem ir jābūt lietas kursā un nedrīkst novelt uz administrāciju atbildību par informācijas politiku: cilvēki vēlas zināt, kādēļ konkrētais deputāts vai grupa balso tā vai citādi vai izvirza noteiktus priekšlikumus.
Cilvēki vēlas zināt politisko pamatojumu, un mums tādēļ ir jāiesaistās.
Es ceru, ka ideja par mazu vietējo plašsaziņas līdzekļu uzaicināšanu, kā tagad vienojāmies, nonāks līdz galīgajai redakcijai.
Viens veids, kā nonākt tuvu cilvēkiem, ir uzaicināt mazos, vietējos plašsaziņas līdzekļus, kuriem nav savu resursu, lai ierastos šeit Parlamentā.
Tam acīmredzot ir jānotiek ar mūsu deputātu līdzdalību.
Es vēlētos vēlreiz atgriezties pie citām iestādēm.
Padome ir ierosinājusi 2 % samazinājumu visām iestādēm.
Man kā referentam ir jāsaka, ka to ir grūti pieņemt, jo iestādes stipri atšķiras cita no citas.
Dažas ir mazas, citas lielas, un arī to darba veids ir atšķirīgs.
Kā piemēru minēšu Revīzijas palātu, kuru es apmeklēju vakar.
Viņi ir bijuši ļoti taupīgi un jau vairākus gadus ir ievērojuši budžeta disciplīnu.
Viņi ir ziņojuši par pārpalikumiem it visā, nav izšķieduši naudu un viņu izdevumus veido darba algas, kārtējie izdevumi un nekas cits.
Šis 2 % samazinājums būtu pilnīgi nepiemērots Revīzijas palātai.
Visa shēma sabruktu, ja mēs turpinātu tādā garā.
Es ceru, ka panāksim vienošanos par priekšlikumu izskatīt visas iespējamās jomas, kurās ietaupījumus var rast katrā atsevišķā iestādē.
Principā es piekrītu Padomei, ka ikvienam ir jāievēro taupība, un ka ir jāatrod jomas, kurās var ietaupīt, taču es neatbalstu vispārēju 2 % politiku.
Budžeta komitejas priekšsēdētājs. Priekšsēdētāja kungs, dāmas un kungi, tas, ko mēs šodien apspriežam, ir pieņemtā finanšu plāna otrā gada īstenošana; mēs apspriežam koplēmuma procedūrā noteikto daudzgadu programmu ar Eiropas pievienoto vērtību īstenošanu; un mēs apspriežam visu trīs iestāžu papildu saistības reformai.
Es vēlētos apliecināt Padomes prezidentūrai, ka ir izdarīts daudzsološs iesākums attiecībā uz pamata nolīgumiem ar trīspusēju dialogu un samierināšanas procedūru 13. jūlijā.
Pieci paziņojumi, uz kuriem jūs norādījāt, it īpaši attiecībā uz to, kā mēs attiecamies pret decentralizētajām aģentūrām, ir solis pareizā virzienā un uz to mēs varam balstīties.
Es arī vēlētos teikt jums, komisār, ka jūsu iniciatīva par divu posmu izklāstu par budžeta īstenošanu ir vēl viens svarīgs solis efektīvas budžeta politikas interesēs gan Komisijas, gan Eiropas Parlamenta pusē.
Acīmredzot tas, kas mums jādara tagad, šajā budžeta procedūrā uz Padomes projekta pamata, ir jānodrošina budžeta disciplīna un jāgarantē jau pieņemto saistību izpilde, bet, protams, mums ir arī jākoriģē paredzamie un sagaidāmie skaitļi.
Šajā saistībā es nesaprotu, ko Padome ir teikusi savā papildu paziņojumā saistībā ar apakšpozīcijām par izaugsmi un nodarbinātību (1.a) un par lauksaimniecības politiku un ar tirgu saistītajiem izdevumiem - proti, ka, ja summas ir nepietiekamas, Komisijai ir jāprasa iesniegt budžeta grozījumu.
Ar ārpolitiku saistītā 4. pozīcija ir jāizskata vēlreiz kā hroniski nepilnīgi finansēta.
Man jānorāda arī, ka sarunās par finanšu plānu mēs atklājām šos deficītus jau no paša sākuma.
Tādēļ mēs strādāsim, lai nodrošinātu, ka saskaņotās programmas tiek pareizi īstenotas gan saistību, gan maksājumu ziņā.
Vienlaikus - un tas ir pavisam nepārprotami - mēs nepieļausim nekādu mūsu politisko prioritāšu nolikšanu malā ne budžeta procedūrā, komisār, ne izmantojot lielus globālus pārvedumus budžeta gada beigās.
Es vēlos skaidri pateikt, ka paziņojums par struktūrfondu un lauku attīstības fonda īstenošanu bija mums svarīgs un mēs lūgtu Komisiju iesniegt progresa ziņojumu, cik drīz vien iespējams, jo dalībvalstis un reģioni pamatoti gaida šeit aplūkojamo programmu īstenošanu bez kavēšanās.
Kopumā paziņojumi par decentralizētajām aģentūrām, kas atbalsta uzlabotu izmaksu un ieguvumu analīzi, sniedz labāku pārredzamību un skaidrību par tajās faktiski uz laiku vai pastāvīgi nodarbinātajiem darbiniekiem, un tie ir kvalitatīvs solis uz priekšu, kas apvienojumā ar Komisijas t. s. "caurskates ziņojumu” par iestādes plāniem dod pozitīvu progresu, un to vajag tālāk attīstīt, pētīt un veicināt.
Atslēgas vārdam šajā gadījumā jābūt piesardzībai pretstatā pārmērīgai aktivitātei.
Protams, daudz kas no tā, par ko mēs tagad sūdzamies attiecībā uz decentralizāciju vai Finanšu regulas īstenošanas noteikumiem, rodas no Kopienas lēmumiem, par kuriem mums katram ir jāuzņemas sava daļa atbildības.
Risinājums ir labi zināms, un tas ietver procedūru samazināšanu un to daļēju vienkāršošanu.
Šajā jomā vēl ir daudz darba.
Sacīšu dažus vārdus par diviem vai trim svarīgākajiem punktiem.
Skaitlis maksājumiem Komisijas provizoriskajā projektā bija par EUR 8,2 miljardiem mazāks nekā finanšu plāna griesti.
Tagad Padome ir iesniegusi projektu ar skaitli EUR 10,3 miljardi zem noteiktajiem griestiem.
Tomēr, ja jūs ieskatāties Padomes kopsavilkuma tabulā, redzams, ka saturs ir stipri apšaubāms.
Pozīcijā par Lisabonas stratēģiju, izaugsmi un nodarbinātību, piemēram, jaunas EUR 342 miljonu rezerves radīšana un maksājumu samazinājums par EUR 548 miljoniem salīdzinājumā ar skaitli provizoriskajā projektā patiesībā nozīmē mākslīgas rezerves veidošanu, lai piemērotos Eiropadomes paziņojumiem par politiskajām prioritātēm.
Es pieņemu, ka pamatā esošie jautājumi ir Eiropas Tehnoloģiju institūta finansēšanas problēma un Galileo projekta finansēšanas problēma.
Pavisam skaidri sakot: Parlaments stingri aizstāv Kopienas risinājumu Galileo projektam un vispārējā kontekstā gaida jaunus priekšlikumus no Komisijas.
Sniegšu īsu komentāru par 3. pozīciju saistībā ar dabas katastrofām: kas ir noticis ar komisāra Michel Barnier priekšlikumiem par civilo aizsardzību Eiropā?
Vai mums ir vienota atbilde, un ja tā ir, kā tā varētu ietekmēt 2008. gada budžetu un nākamos budžetus?
Priekšsēdētāja kungs, ārpolitikas un drošības politikas jautājumi, par kuriem esam vairākkārt runājuši, apstiprina, ka mūsu politiskās analīzes ir bijušas pareizas: pašreizējie skaitļi budžeta projektā ir nepietiekami, lai risinātu problēmas Afganistānā, Palestīnā vai Kosovā, un ārkārtas palīdzības rezerves samazināšana ir tikai virtuāls risinājums, kura jēgu mēs nevaram uztvert.
Šajā saistībā mēs gribētu lūgt Komisiju skaidri pateikt, kas no tās viedokļa sagaida mūs nākamajos gados.
Priekšsēdētāja kungs, man ir pēdējais jautājums.
Dalībvalstis uzņēmās - un es citēju - atsaucoties uz ticamības deklarāciju, kas minēta Iestāžu nolīguma 44. punktā: "atbilstīgā līmenī sagatavot ikgadēju kopsavilkumu par pieejamām revīzijām un deklarācijām”.
Budžeta komitejas priekšsēdētājs. "atbilstīgā līmenī sagatavot ikgadēju kopsavilkumu par pieejamām revīzijām un deklarācijām”.
Budžeta komitejas priekšsēdētājs. - Es to saku pavisam nopietni: tās dalībvalstis, kas nespēj garantēt, ka ikgadējie ziņojumi tiks iesniegti laikus, var paredzēt, ka mēs risināsim šo jautājumu ar tām gan uz budžeta, gan citiem pamatiem.
Citādi es pilnībā atbalstu mūsu divu referentu teikto.
Es vēlētos sveikt ikvienu jaunajā sezonā, kas šķiet tikpat interesanta un intensīva kā vienmēr.
Ir tik patīkami, ka jau jūlijā mēs panācām ļoti rezultatīvu un labvēlīgu sazināšanos.
Lietuviešiem ir sakāmvārds, ka labs sākums ir puse no darba.
Tādēļ es ceru, ka atmosfēra, kurā mēs esam sākuši darbu, un rezultāti, ko jau esam sasnieguši, apspriežot un pieņemot trīs svarīgas deklarācijas, ir labs sākums priekšā stāvošajam darbam.
Šodien mēs apspriedām Komisijas budžeta pirmo variantu, lai gan mēs ļoti bieži dzirdam no Parlamenta, ka mums - Komisijai - ir tik daudzi uzdevumi.
Es, protams, pieņemu to un piekrītu tam; mēs esam gatavi atbildēt un sniegt jebkuru pieprasīto informāciju.
Attiecībā uz Padomes budžeta pirmo projektu, es vēlētos atzīmēt, ka Komisija, kad tā iesniedza savu versiju, atsaucās uz dalībvalstu prognozēm, kurās tika izmantota mūsu analīze.
Tādēļ uzskatām, ka priekšlikums bija pilnīgi ekonomiski un politiski pamatots.
Tādējādi Komisija nevar pilnībā piekrist daudziem Padomes pirmā saskaņotā budžeta aspektiem.
Protams, mēs piekrītam EP deputātu jau paustajam viedoklim, ka lielākie horizontālie samazinājumi...
Es vēlētos atkārtot, ka horizontālo samazinājumu metode tika piemērota atkal visās kategorijās.
Komisija, protams, uzskata, ka šī pieeja un metodika ir nepamatota it īpaši 1.a un 1.b pozīcijā, kur mēs runājam par inovācijām un pētniecību, jo vairāk tādēļ, ka mums ir papildu problēma ar Eiropas Tehnoloģiju institūtu un Galileo programmu, kas ir jārisina kā ikgadējās Eiropas budžeta procedūras papildu paralēla problēma.
Protams, tas nozīmē, ka ir jāatgriežas pie diskusijām par daudzumiem un lielumiem un nav jāizskata aritmētiski samazinājumi.
Tas pats attiecas uz lauksaimniecību un ārpolitikas pozīciju, kur, manuprāt, Padomes pieeja, ieliekot resursus rezervē, ir pārāk konservatīva un, protams, mums visiem pie tā drīz būs jāatgriežas.
Nākamo divu nedēļu laikā Komisija iesniegs Parlamentam un Padomei savu priekšlikumu par budžeta pielāgošanu attiecībā uz Kosovu un Palestīnu.
Protams, kā vienmēr mēs raizējamies par Padomes pieeju administratīvajiem izdevumiem, un es piekrītu, ka budžetam ir zināms Somijas kolorīts it īpaši Eiropas Parlamentā.
Es to domāju labā nozīmē, jo saprotu disciplīnas, stingras atbildības un pamatotības nozīmi valstu pārstāvju izdevumos, un mēs to pieņemam un vienmēr uz to reaģēsim.
Padomes priekšlikums ietver horizontālo samazinājumu apstākļos, kuros Padome pati nespēs pildīt tās apņemšanos nodarbināt papildu darbiniekus; vairāk nekā 800 darbinieku attīstības uzdevumu izpildei noteikti nav pieņemami Komisijai.
Mēs tiešām ceram, ka Parlamentam būs tāda pati attieksme pret šo jautājumu kā mums, un ceram, ka kopā ar Parlamentu tiks izdarīts atkārtots pielāgojums.
Īsi sakot, tādējādi ir iepriecinoši, ka sākums ir bijis veiksmīgs.
Tomēr mēs reaģējam kritiski uz Padomes pirmo priekšlikumu un novērtējam to kritiski, un mēs esam gatavi tuvākajā laikā diskutēt par Kosovu un Palestīnu, kā arī aptuveni 19. datumā apspriest un pieņemt lēmumus par priekšlikumiem attiecībā uz Galileo programmu un Eiropas Tehnoloģiju institūtu un centīsimies nonākt pie savstarpējas sapratnes šajos svarīgajos jautājumos.
Tādējādi es ceru uz sekmīgu procedūru un ceru, ka mani lietuviešu kolēģi būs spējuši pārtulkot manu pirmo runu lietuviešu valodā labi un pareizi.
. - - (DE) Debates ir slēgtas.
Rakstiskie paziņojumi (142. pants)
rakstiski. - (RO) Lisabonas stratēģijā ir noteikts, ka 3 % no dalībvalstu IKP ir jāiegulda pētniecībā, turklāt divām trešdaļām ir jānāk no privātā sektora.
Tikai ļoti nedaudzi Eiropas reģioni ir sasnieguši šo mērķi.
2004. gadā 42 % Eiropas uzņēmumu veica pētniecību par savām darbībām, un dalībvalstis ieguldīja pētniecībā tikai 1,84 % no sava IKP.
Zinātnes un tehnoloģijas jomā 2006. gadā strādāja 35 % aktīvo iedzīvotāju.
Izglītība ir būtiska ES nākotnei.
Tai ir jābūt pieejamai ikvienam, bagātam vai nabagam, pilsētniekam vai lauku iedzīvotājam.
Eiropas izglītības kvalitāte ir jāvērtē atkarībā no skolas beidzēju procentuālās daļas un to jauniešu daļas, kas sāk mācības nākamajā izglītības līmenī.
Mums ir vajadzīga jauna sociālā Eiropa, kurā tās pilsoņi būtu prioritāte.
Ņemot vērā to, ka gan Eiropas Savienība, gan dalībvalstis savus budžetus 2008. gadam apstiprinās rudenī, es pieprasu, lai Eiropas Savienībā ieguldījumi izglītībā un pētniecībā ir prioritāte.
Bīstamo kravu iekšzemes pārvadājumi (debates)
. - Nākamais punkts ir Bogusław Liberadzki ziņojums Transporta un tūrisma komitejas vārdā par priekšlikumu Eiropas Parlamenta un Padomes direktīvai par bīstamo kravu iekšzemes pārvadājumiem - C6-0012/2007 -.
Komisijas priekšsēdētāja vietnieks. - (FR) Priekšsēdētāja kungs, dāmas un kungi! Man ir patīkami šodien iesniegt jums grozījuma priekšlikumu direktīvai par bīstamo kravu iekšzemes pārvadājumiem.
Bīstamo kravu pārvadājumi veido aptuveni 8 % no visiem kravu pārvadājumiem, aptuveni miljonu operāciju katru dienu.
Mums ir jāgarantē bīstamo kravu aprites brīvība un intermodalitāte iekšzemes un starptautiskajos pakalpojumos, tajā pašā laikā ievērojot drošības aspektu, lai aizsargātu mūsu vidi, mūsu pilsoņus un nozares darbiniekus.
Priekšlikums ir paredzēts četru direktīvu un četru Komisijas lēmumu par bīstamo kravu pārvadājumiem atjaunināšanai, apvienojot tos vienā tiesību aktā.
Tas ir svarīgs Kopienas tiesību aktu vienkāršojums par šo jautājumu.
Turklāt Kopienas noteikumu joma ir jāpaplašina, lai iekļautu pārvadājumus pa iekšējiem ūdensceļiem - nozari, uz kuru pašlaik neattiecas neviena Kopienas tiesību akta noteikumi.
Lai gan šķietami tas ir mazāk svarīgs iekšzemes pārvadājumu veids, negadījumiem iekšzemes ūdensceļos var būt nopietnas sekas.
Viens noteikumu kopums visiem bīstamo kravu pārvadājumiem pa iekšējiem ūdensceļiem ļaus samazināt šos riskus.
Visbeidzot, priekšlikums attiecas gan uz starptautiskajiem, gan iekšzemes pārvadājumiem
Šie ir tā priekšlikuma mērķi, par kuriem referents ir B. Liberadzki.
Pirms debašu sākuma atļaujiet man pateikties referentam un TRAN komitejai par atbalstu Komisijas priekšlikumam.
referents. - (PL) Priekšsēdētāja kungs, komisāra kungs! Man ir prieks Transporta un tūrisma komitejas vārdā iesniegt ziņojumu, kurā mēs vispirms atzinīgi vērtējam to, ka Komisija ir iesniegusi direktīvas projektu, ko mēs šodien apspriežam.
Mēs pilnīgi piekrītam jums, komisāra kungs, ka tas nostiprina noteikumus par bīstamo kravu pārvadājumiem un tajā pašā laikā samazina to skaitu.
Otrkārt, mēs arī piekrītam, ka šim regulējumam varētu būt ļoti stipra ietekme gan uz pārvadājumu drošību, gan uz sabiedrības dzīves kvalitāti.
Visbeidzot, noteikumi, kurus mēs vēlamies pieņemt vai drīzāk kombinēt no daudziem dažādiem avotiem, tādējādi samazinot to skaitu, pamatojas uz ANO sagatavotajiem ieteikumiem par bīstamo kravu pārvadājumiem ar autotransportu, pa dzelzceļu un pa iekšējiem ūdensceļiem, kas kopā ir vairāk nekā 110 miljardi tonnkilometru gadā Eiropas Savienībā.
Izklāstot šo ziņojumu, es vēlētos uzsvērt, ka Transporta un tūrisma komiteja to apstiprināja gandrīz vienprātīgi, uzskatot to gan par svarīgu, gan nepieciešamu, un ka tas ienes jaunu kvalitātes līmeni, paplašinot noteikumus par bīstamo kravu pārvadājumiem uz pasažieru vilcieniem.
Tas arī reglamentē, kad dalībvalstis tādu cēloņu dēļ, kas nav stingri saistīti ar drošību, var ieviest zināmas atkāpes no vispārēji piemērojamiem noteikumiem un kā šīs atkāpes ir jāievieš un jāizskata ES līmenī.
Es vēlētos aicināt visus atbalstīt grozījumus, kas ir apspriesti un ieviesti, it īpaši 44. grozījumu, kurā pēc Padomes lūguma mēs ieviešam blakus automobiļiem vagonu un iekšējo ūdensceļu kuģu jēdzienus, lai izvairītos no iespējamiem pārpratumiem, tādēļ es lūdzu jūs balsot par to.
Es arī vēlētos jūs īpaši aicināt balsot par 45. grozījumu, kas pēc garām diskusijām tika izveidots kā labs kompromiss.
Tas attiecas uz 1. panta 3. punkta b) apakšpunktu, kurā mēs iekļāvām vārdus "ja tas ir pamatoti, var noteikt maršrutu un izmantojamos transporta veidus”.
Tad var 16. grozījumu atmest kā nevajadzīgu, vai mēs varam balsot pret to.
Es arī aicinātu jūs balsot pret 46. un 47. grozījumu, jo var likties, ka šie noteikumi jau ir ietverti tekstā, tādēļ tie tikai lieki izplestu regulu.
Visbeidzot, es vēlētos pateikties ēnu referentiem par sadarbību, kas bija ļoti auglīga.
Es vēlētos īpaši pateikties Padomei un Komisijai - Padomei gan Vācijas, gan Portugāles prezidentūras laikā.
Mums bija aptuveni piecas darba sanāksmes.
Nebija būtisku atšķirību uzskatos, un mēs spējām atrisināt tās domstarpības, kas radās.
Manuprāt, tas bija sadarbības paraugs.
PPE-DE grupas vārdā- (DE) Priekšsēdētāja kungs, komisāra kungs, dāmas un kungi! Jā, priekšlikums direktīvai par bīstamo kravu iekšzemes pārvadājumiem ir svarīgs jautājums, jo ES katru gadu tiek pārvadāti aptuveni 110 miljardi tonnkilometru bīstamo kravu: 58 % ar autotransportu, 25 % pa dzelzceļu un 17 % pa iekšējiem ūdensceļiem.
Šā priekšlikuma direktīvai nolūks ir vienkāršot un saskaņot pašreizējos noteikumus par bīstamo kravu pārvadājumiem.
Tas arī paplašina ES noteikumu jomu, kas pašlaik ietver pārvadājumus ar autotransportu un pa dzelzceļu, uz pārvadājumiem pa iekšējiem ūdensceļiem.
Šis vienkāršojums samazina birokrātiju un uzlabo intermodalitāti.
Kopēji noteikumi pārvadājumiem ar autotransportu, pa dzelzceļu un pa iekšējiem ūdensceļiem nodrošina vienveidīgu drošības līmeni visā Kopienā iekšzemes un pārrobežu pārvadājumos.
Vienveidīgi noteikumi attiecībā uz transporta veidiem vienkāršo un veicina multimodālus pārvadājumus.
Noteikumu jomas paplašināšana uz pārvadājumiem pa iekšējiem ūdensceļiem ir apsveicams solis.
Tas nozīmē, ka vienādi drošības noteikumi attiecas uz visiem Kopienas iekšējiem ūdensceļiem.
Tam būs arī pozitīva ietekme uz darba apstākļiem uz kuģiem, uz pārvadājumu drošību un uz vides aizsardzību.
Vienveidīgi noteikumi samazina izmaksas, novēršot dažādu apstiprināšanu un atļauju nepieciešamību.
Turklāt var sagaidīt pārvadājumu pa iekšējiem ūdensceļiem iespējamās izmantošanas un tirgus perspektīvu uzlabošanos un, galu galā mēs cenšamies novirzīt bīstamo kravu pārvadājumus uz iekšējiem ūdensceļiem.
Transporta un tūrisma komitejas pieņemto grozījumu projekts lielā mērā atspoguļo Padomes nostāju.
Mēs piekrītam un vēlamies mēģināt to pieņemt pirmajā lasījumā, ja iespējams.
Ļaujiet man uzsvērt, ka es aicinu Parlamentu pieņemt vienu īpašu grozījuma projektu, par ko jau minēja referents un kas veido kompromisu.
Ir svarīgi iekļaut šajā lietā saprātīgus noteikumus.
Te mēs piekrītam Komisijai un Padomei.
Grozījuma projekts attiecas uz noteikumiem, kas atļauj dalībvalstīm noteikt īpašas drošības prasības un varbūt noteikt arī transporta veidu, ja tās var pamatot to Komisijai.
Visbeidzot, atļaujiet man izteikt sirsnīgu pateicību referentam, ar kuru mēs varējām tik labi sastrādāties, un lūgt Parlamentu pieņemt šo ziņojumu pirmajā lasījumā.
PSE Grupas vārdā. - Priekšsēdētāja kungs, savas grupas vārdā es vēlētos pateikties referentam ne tikai par viņa ziņojumu, bet arī par iesaistīšanos Parlamenta, Padomes un dažādo politisko frakciju apvienošanā šajā svarīgajā jautājumā.
Deputāti būs informēti, ka pašreizējie Kopienas tiesību akti šajā jomā galvenokārt balstās uz četrām direktīvām, kas regulē bīstamo kravu pārvadājumus.
RID direktīva un ADR direktīva regulē attiecīgi dzelzceļa un autoceļu pārvadājumus, savukārt bīstamo kravu pārvadājumus pa iekšējiem ūdensceļiem regulē šo divu direktīvu pielikumi.
Ierosinātā jaunā direktīva Kopienas tiesību aktu kompetenci paplašina, iekļaujot arī transportēšanu pa iekšējiem ūdensceļiem, un mums šāds solis ir jāatbalsta.
Daži cilvēki varētu domāt, ka referents nav pietiekami pārbaudījis direktīvas kompetences apmērus, un ir arī citi, pārsvarā cilvēki no šīs nozares, kas domā, ka direktīva pārāk daudz ko aizliedz un iet par tālu.
Atklāti sakot, referents ir panācis pareizo līdzsvaru un visa šī būtiskākais aspekts noteikti ir tas, ka mums būtu jāizveido vienota regulācijas sistēma bīstamo kravu pārvadāšanā pa iekšējiem ūdensceļiem, kurā būtu noteikti standarti un visi, tostarp arī dalībvalstis, zinātu savus pienākumus.
Šis ziņojums mums nedod nekādu pievienoto vērtību, kā to jau paskaidroja mūsu referents.
Tas paaugstinās drošību, un tādēļ es un mana grupa uzskatām, ka tas ir pelnījis pilnīgu atbalstu.
ALDE grupas vārdā. - (NL) Kā jau ir sacīts, priekšsēdētāja kungs, priekšlikums cenšas atjaunināt un nostiprināt pašreizējās direktīvas un noteikumus par bīstamo kravu iekšzemes pārvadājumiem.
Tagad viens tiesību akts ietvers pārvadājumus pa iekšējiem ūdensceļiem kopā ar pārvadājumiem ar autotransportu un pa dzelzceļu.
Es tiešām nesaprotu, kā kāds varētu būt pret to.
Es nevaru iedomāties, ka kāds varētu apstrīdēt tādu pasākumu lietderību un nepieciešamību, kas nodrošina, ka šīs pārvadājumu operācijas tiek veiktas visdrošākajā iespējamā veidā.
Ja šos pasākumus var apvienot un aprakstīt skaidrāk, tas dod labumu mums visiem.
Komitejā mēs atbalstījām vairumu no referenta galvenokārt tehniskiem grozījumiem.
Referents cieši pieturējās pie Padomes priekšlikuma, un šāda veida direktīvai tas parasti ir visefektīvākais rīcības veids.
Tādēļ arī ir atzinīgi vērtējams, ka referents vēlas nodrošināt piekrišanu pirmajā lasījumā.
Tomēr ALDE grupa bija visai pārsteigta par 45. grozījumu, kas šķiet nedaudz nejaušs.
Kādēļ nevienoties par tekstu, kas izmantots 16. grozījumā un kas apmierināja visus, ieskaitot mūs?
Kādēļ piekrist visam, ko vēlas Padome, pat ja tas var darboties pret loģistikas ķēžu efektivitāti?
Kādēļ nerunāt ar Padomi par to?
Ne visas dalībvalstis atbalsta šo "kompromisu”.
Ko referents un arī R. Sommer, G. Jarzembowski un B. Simpson būs ieguvuši, ja dalībvalstis varēs nepamatoti dot priekšroku vienam vai otram transporta veidam.
Noteikti ir acīmredzams, ka katram transporta veidam savā īpašā veidā ir jānodrošina, ka tā darbības ir drošas un efektīvas.
Kādēļ tirgus dalībnieki nevarētu to izlemt paši?
Mēs to nodrošinājām iepriekš ar 16. grozījumu, tādēļ es aicinu jūs vēlreiz novērtēt 45. grozījumu un varbūt padomāt vēlreiz.
Es pateicos referentam par viņa lielo darbu, bet man ir žēl, ka viņš ir ļāvis sevi pierunāt uz šā noteikuma par noteikta transporta veida izmantošanu ieviešanu pa sētas durvīm.
Vēlreiz es aicinu jūs pārvērtēt savu nostāju par 45. grozījumu.
UEN grupas vārdā. - (PL) Priekšsēdētāja kungs, ierosinātā jaunā direktīva par bīstamo kravu iekšzemes pārvadājumu reglamentāciju ir nepieciešams tiesību akts.
Tas integrē iepriekšējos ES noteikumus vienā tiesību aktā un paplašina tā jomu, iekļaujot pārvadājumus pa ūdensceļiem.
Starptautisko noteikumu par bīstamo kravu pārvadāšanu iekļaušana priekšlikumā padara direktīvu par starptautiska mēroga konsolidētu dokumentu.
Jaunā direktīva ļauj arī ierobežotā mērā ņemt vērā dalībvalstu īpašus apstākļus, ja to nosaka ekonomikas prasības un ceļu stāvoklis.
Piemērs šeit varētu būt transportlīdzekļu ar ļoti augstu kravnesību izmantošanas reglamentēšana.
Ierosinātie grozījumi ir tehniski un nerada bažas, izņemot 46. un 47. grozījumu.
Es vēlētos pateikties referentam B. Liberadzki par konstruktīvu ieguldījumu šā ziņojuma sagatavošanā.
UEN uzskata, ka direktīva apmierina ieinteresēto pušu cerības.
Verts/ALE grupas vārdā. - (DE) Priekšsēdētāja kungs, komisāra kungs, dāmas un kungi! Šie ir ļoti pozitīvi noteikumi multimodāliem pārvadājumiem, kas nākotnē pieaugs, un to veicinās noteikumi, kas ir pārredzamāki un vieglāk saprotami.
Beidzot ir iekļauti iekšējie ūdensceļi, kā Zaļie bija lūguši agrākā ziņojumā.
Man ir grūti saprast, kāpēc tas prasīja tik daudz laika.
Piesārņojums, kas rodas transportlīdzekļa avārijā, pārvadājot stipri toksiskas ķimikālijas pa upi, protams, var radīt koncentrētāku piesārņojumu, nekā kuģojot pa atklātu jūru.
Es uzskatu stingros noteikumus, ko var ieviest dalībvalstis un kas attiecas uz transporta veida noteikšanu, par nepieciešamiem, svarīgiem un pareiziem.
Apstākļi mūsu transporta maršrutos ir ārkārtīgi atšķirīgi.
Te var būt, piemēram, augsti tilti, kas nav pieejami glābšanas vienībām.
Tas var būt liels satiksmes blīvums, kas padara bīstamo kravu pārvadāšanu vēl riskantāku.
Bīstamās kravas bieži pārvadā pilsētu tuvumā.
Tas viss nozīmē, ka mums ir jādod dalībvalstīm iespējas elastīgi reaģēt uz šādām briesmām
Tomēr centrālais jautājums šajā ziņojumā tāpat kā daudzos citos ir kontrole.
Dalībvalstīm ir sistemātiski jākontrolē atbilstība noteikumiem, jo pretējā gadījumā mums būs tukši vārdi, kas pretendē uz kādu drošību, kuras diemžēl nav.
Pilnīgi atklāti runājot, šajā jomā dažās Eiropas valstīs ir nopietni trūkumi.
Tāpat ir jāveic lieli uzdevumi ugunsdzēsēju un glābšanas komandu apmācībā.
Es ceru, ka tas darbosies arī kā stimuls, lai pastiprinātu šo kontroli un vismaz samazinātu pārvadājumu radītās briesmas gan ūdensceļu pārvadājumos, gan pārvadājumos ar autotransportu vai pa dzelzceļu.
GUE/NGL grupas vārdā. - (FR) Priekšsēdētāja kungs, arvien plašāka piegādes tieši noteiktajā laikā izmantošana rūpniecībā un tirdzniecībā ar mērķi iegūt maksimālu tūlītēju peļņu nozīmē, ka bīstamas preces arvien mazāk atrodas noliktavās un drošās fabrikās, bet arvien vairāk uz ceļiem, upēs un uz dzelzceļiem.
Daudzus gadus Eiropas Komisija ir darījusi visu iespējamo, lai atceltu dažādus noteikumus pārvadājumu nozarē privāto interešu labā, neņemot vērā vispārējo interesi.
Tādējādi, kad kāds izvirza jautājumu par sabiedrības drošību, Komisija tūlīt atkāpjas subsidiaritātes principā.
Kā vienmēr Eiropas Komisija dižojas ar ciešu sadarbību ar darba devējiem, kā vienmēr aizmirstot darbiniekus, kas varētu viņiem daudz ko iemācīt jo īpaši par pārvadājumu nozares noteikumu samazināšanu, sociālo dempingu un atteikšanos ieviest saistošus tiesību aktus par darba apstākļiem un autotransporta darbinieku apmācībām.
Pastāv nopietns lielu avāriju risks saistībā ar bīstamo kravu pārvadājumiem nākotnē.
Tad tie, kas ir pieņēmuši lēmumus, būs atbildīgi
Tomēr šis Parlaments varētu balsot par vienkāršiem un efektīviem pasākumiem, piemēram, kravas automobiļu stāvvietu, kā arī bīstamo kravu šķirotavu dzelzceļa mezglos noteikšanu par Seveso vietām; ieviešot maršrutējuma saistību reālā laika mērogā ar ģeogrāfiskā stāvokļa noteikšanu visām bīstamajām kravām, lai nodrošinātu, ka nesavietojamas preces netiktu glabātas vienā vietā.
Bet vairums cilvēku uzskata to par lieliem izdevumiem.
Labi, jūs varat tā domāt, taču neceriet uz mūsu atbalstu!
ITS grupas vārdā. - (IT) Priekšsēdētāja kungs, dāmas un kungi! B. Liberadzki lieliskajam ziņojumam un viņa labi argumentētajam priekšlikumam direktīvai par bīstamo kravu iekšzemes pārvadājumiem nav vajadzīga plaša apspriešana.
Es balsoju par to komitejā un es apstiprinu savu balsojumu šeit, kā arī ceru, ka daudzi ITS grupas kolēģi sekos manai priekšzīmei.
Pieaugot iekšējai tirdzniecībai starp dalībvalstīm, manuprāt, arvien svarīgāk ir nodrošināt, lai tirdzniecības nosacījumi dalībvalstīs būtu salīdzināmi it īpaši drošības jomā, bet arī no pārbaužu un ar tām saistīto administratīvo procedūru viedokļa.
Būtu nesaprātīgi kritizēt vai pat noraidīt šādu tehnisku tekstu, kas ir plaši un kvalificēti apspriests ar daudziem dalībvalstu ekspertiem
Es vēlētos arī izmantot iespēju papildus pateikties B. Liberadzki un bīstamo kravu komitejai par viņu darbu, atceroties, ka šis darbs ir veikts konsekventi saskaņā ar šajā jomā spēkā esošajiem starptautiskajiem nolīgumiem.
Es vēlētos nobeigt ar piezīmi, ka grozījumus vai vismaz daudzus no iesniegtajiem grozījumiem, manuprāt, vajadzētu pieņemt, it īpaši 2. grozījumu 14. apsvērumam, grozījumus, kas attiecas uz acīmredzamo neiekļaušanu un tādējādi to dalībvalstu izslēgšanu, kurām vēl nav dzelzceļa sistēmu, un, atklāti sakot, es arī gatavojos atbalstīt 45. grozījumu.
(DE) Priekšsēdētāja kungs, priekšēdētāja vietnieka kungs, dāmas un kungi! Vispirms es vēlētos izmantot šo izdevību un apsveikt manu labo draugu referentu Bogusław Liberadzki ar šo īsti līdzsvaroto un sekmīgo ziņojumu.
Kā jau norādīja R. Sommer katru gadu ES tiek pārvadāti 110 miljardi tonnkilometru bīstamo kravu.
Tāpat kā J. Henin arī es vēlētos, lai vismaz daļa no šā daudzuma glabātos noliktavās.
Diemžēl tas tā nenotiek, tādēļ mums ir jādomā arī par to.
Pirmais svarīgais punkts šajā ziņojumā ir spēkā esošo noteikumu par drošības prasībām rezervuāriem un transportlīdzekļiem atjaunināšana un saskaņošana.
Otrais svarīgais punkts ir šo prasību paplašināšana no autotransporta un dzelzceļiem uz iekšējiem ūdensceļiem.
Ja mēs aplūkojam pārvadājumu tendences pēdējos gados, kļūst ļoti skaidrs, ka pieaug iekšējo ūdensceļu nozīme.
Es piekrītu E Lichtenberger, ka avārijas upēs ir, protams, īpaši bīstamas.
Šie pasākumi - un šeit es runāju kā cilvēks, kas dzīvo tranzīta valstī - var arī radīt novirzi uz dzelzceļa pusi.
Tā, protams, ir ļoti laba lieta.
Mēs Austrijā dabiski atzinīgi vērtējam šo ziņojumu it īpaši tādēļ, ka Austrija sava ģeogrāfiskā stāvokļa dēļ izvirza ļoti augstas drošības prasības transporta dalībniekiem.
Es arī uzskatu par ļoti vēlamu to, ka nākotnē katrai dalībvalstij būs tiesības reglamentēt vai aizliegt bīstamo kravu iekšzemes pārvadājumus savā teritorijā.
Manuprāt, tas ietver it īpaši speciālu noteikumu noteikšanu vides aizsardzībai un iespēju aizliegt vai ierobežot konkrētu bīstamo preču pārvadāšanu.
Ja ziņojums tiks pieņemts referenta ieteiktajā redakcijā, tas būs ļoti labs ziņojums, un mēs visi varēsim būt apmierināti ar šo iznākumu.
Priekšsēdētāja kungs, komisāra kungs, dāmas un kungi! Es arī vēlētos pateikties mūsu referentam par viņa vadīto darbu par tiešām ļoti tehniskiem jautājumiem, kas saistīti ar bīstamo kravu pārvadājumiem, kuri veido aptuveni 10 % no kravu pārvadājumiem Eiropā.
Es, protams, atzinīgi vērtēju to, ka ziņojums ne tikai izskaidro noteikumus, kas ietekmē sabiedrības drošību, bet tā darbība ir arī paplašināta uz iekšējo ūdensceļu kravu pārvadājumiem, jo daudzi no mums domā, ka tas ir transporta veids, kas jāattīsta visā Eiropā kā alternatīva autotransportam.
Tas arī rada cerības daudzos Eiropas Savienības pilsoņos.
Kā solis uz priekšu tiesību aktu vienkāršošanā attiecībā uz administratīvajām procedūrām gan kravas nosūtītājiem, gan kravas saņēmējiem tas ir arī izšķirošs solis bīstamo kravu drošības lietās iesaistītā personāla apmācībā.
Lai gan mums ir sīkāk jāizstrādā mūsu nostāja par dažiem grozījumos ietvertajiem punktiem, ziņojums neapšaubāmi ir solis uz priekšu it īpaši skaidrības un drošības aspektā.
Priekšsēdētāja kungs, es pilnībā piekrītu savas Grupas kolēģes Eva Lichtenberger komentāriem.
Mēs šo dokumentu paketi atzinīgi vērtējam kā soli pareizajā virzienā, tomēr mums ir daži iebildumi.
Mūsu grozījumu mērķis ir stiprināt šo dokumentu paketi, īpaši attiecībā uz mācībām, kā rīkoties nelaimes gadījumos, un uz cilvēku tiesībām zināt, kas tiek transportēts.
Tomēr personīgi es vēlētos iet vēl tālāk.
Es šajā sistēmā vēlētos iekļaut arī militāros un civilos kodolmateriālus.
Skotijā diemžēl ir militāri kodolobjekti un civilie kodolobjekti, un regulāri notiek kodolvielu transportēšana.
Laikraksts Sunday Herald nesen atklāja, ka pēdējo septiņu gadu laikā Skotijā ir notikuši 67 ar transportēšanu saistīti kodoldrošības incidenti.
Tādēļ ir iespējams veikt uzlabojumus, un es uzskatu, ka ES var rīkoties situācijās, kad Apvienotās Karalistes valdībai tas neizdodas.
Tomēr līdz tam, es atzinīgi vērtēju visus soļus tajā virzienā, lai cilvēkiem sniegtu plašākas tiesības zināt, ar ko kopā viņi brauc pa Eiropas ceļiem un ūdensceļiem, un ka šie ceļi ir droši.
Šis ziņojums palīdz to panākt, tādēļ es to vērtēju atzinīgi.
(RO) Priekšsēdētāja kungs, komisāra kungs, dārgie EP deputāti! Laikposmā no 1995.-2004. gadam kravu pārvadājumi ir pieauguši par 28 % un līdz 2020. gadam tiek prognozēts pieaugums par 50 %.
Autotransports pārvadā 58 % kravu, dzelzceļš - 25 %, bet iekšējais ūdenstransports - 17 %.
Bīstamās kravas veido 8 % no visiem pārvadājumiem.
Šie pārvadājumi stipri apdraud reģionus, caur kuriem kravas pārvadā, tādēļ ES ir jāveic nepieciešamie pasākumi, lai paaugstinātu šo pārvadājumu drošību.
Spēkā esošie Eiropas Savienības tiesību akti attiecas tikai uz bīstamo kravu pārvadājumiem ar autotransportu vai pa dzelzceļu, bet uz pārvadājumiem pa jūru attiecas tikai tās starptautiskās konvencijas, kurām dalībvalstis ir pievienojušās.
Pēc Rumānijas un Bulgārijas pievienošanās ES Donava gandrīz visā garumā ir kļuvusi par iekšēju kuģojamo ūdensceļu.
Donava plūst cauri septiņām Eiropas galvaspilsētām un tuvu daudzām pilsētu aglomerācijām, tādēļ bīstamo kravu pārvadājumu drošība Donavā ir ārkārtīgi svarīga.
Ir būtiski, lai pasākumi attiecībā uz bīstamo kravu pārvadājumiem tiktu papildināti ar pasākumiem par glābšanas dienestu iejaukšanos avārijas gadījumos ar šādiem pārvadājumiem.
Avāriju gadījumos ir daudzi upuri pat starp tiem, kas piedalās glābšanas darbos.
Turklāt, lai samazinātu riskus, bīstamās kravas ir jāpārvadā pa mazāk pārblīvētiem maršrutiem un laikposmos, kad tur nav daudz cilvēku.
Es domāju, ka bīstamo kravu pārvadājumu drošības nolūkā šīs direktīvas ieviešanai ir jānosaka pēc iespējas īss pārejas periods.
Komisijas priekšsēdētāja vietnieks. - (FR) Priekšsēdētāja kungs, dāmas un kungi! Es vēlētos vispirms vēlreiz pateikties Liberadzki kungam un Transporta un tūrisma komitejai par šo lielisko ziņojumu, kas, kā es ceru kopā ar jums, ļaus mums pieņemt priekšlikumu tūlīt pirmajā lasījumā.
Īstenībā tieši tādēļ, ka mēs vēlamies pieņemt pirmajā lasījumā, mēs esam gatvi piekrist grozījumiem, kas atspoguļo panākto vienošanos starp iestādēm.
Tomēr mēs nedomājam, ka grozījumi, kas varētu apdraudēt vienošanos pirmajā lasījumā, būtu vēlami.
Īstenībā ir svarīgi, ka, kā visi ir sacījuši, ziņojums palīdzēs vienkāršot tiesību aktus un padarīt tos vieglāk piemērojamus, kā arī attiecināt tos uz iekšējiem ūdensceļiem.
Es piekrītu Parlamentam, ka iekšējo ūdensceļu tīkli ir plaši jāattīsta.
Tie var palīdzēt Eiropai sasniegt transporta veidu maiņu, ko mēs ceram sasniegt.
To es gribēju paskaidrot.
Vēlreiz pateicos Parlamentam un referentam par viņa lielisko darbu ar ziņojumu, kas pamatots uz ekspertu zināšanām.
Es domāju, ka var teikt, ka šā ziņojuma apspriešana ir bijusi absolūta paraugstunda.
Debates ir slēgtas.
Balsojums notiks rīt.
Rakstiskie paziņojumi (142. pants)
rakstiski. - (FR) Pastāvīgais bīstamo kravu pārvadājumu pieaugums ir radījis nepieciešamību ieviest jaunus ES tiesību aktus, lai vienkāršotu un koordinētu noteikumus par šo kravu pārvadāšanu.
Mūsu pienākums ir aizsargāt sabiedrības drošību, un tas attiecas arī uz bīstamo kravu pārvadājumiem.
Tādēļ man šķiet svarīgi, ka dalībvalstis varētu nepieciešamības gadījumā samērīgā un pārredzamā veidā pieprasīt obligātu noteiktu maršrutu izmantošanu.
Tām ir jādod iespēja pieprasīt, lai pārvadātāji izmanto kāda noteikta veida transportu, ja tās uzskata, ka šis veids ir drošāks saviem pilsoņiem.
Kravas pārvadājumu loģistika Eiropā un ilgtspējīgas mobilitātes izšķirošais faktors (debates)
Nākamais punkts ir Inés Ayala Sender ziņojums Transporta un tūrisma komitejas vārdā par kravas pārvadājumu loģistiku Eiropā - ilgtspējīgas mobilitātes izšķirošo faktoru.
referente. - (ES) Priekšsēdētāja kungs, šajā pēcpusdienā mēs apspriežam Eiropas izaugsmes, konkurētspējas un nodarbinātības izšķirošu nozari, proti, loģistiku.
Loģistika ir būtiska mūsu pilsoņu ikdienas dzīves kvalitātei, lai gan viņi to pietiekami skaidri neapzinās.
Šis darbs cenšas cita starpā paaugstināt šā jautājuma pamanāmību pilsoņu vidū.
Šī nozare veido aptuveni 13 % no Eiropas Savienības IKP, un tai ir liela ekonomiskā nozīme, jo tā nosaka no 10 līdz 15 % no gatavās produkcijas izmaksām Eiropā.
Dažās nozarēs, piemēram, svarīgajā automobiļu rūpniecībā, tās pat pārsniedz sociālās izmaksas.
Tā arī ir nozare, kas līdz šim ir šķitusi rūpniecības un tirgus jautājums; tās panākumi un izaugsmes potenciāls šķita neapstrīdams, un tam tādam jābūt arī turpmāk.
Tomēr, saskaņā ar mūsu stingru pārliecību, ka labākais tirgus ir labi regulēts tirgus, kas veicina un sekmē pozitīvās kapacitātes un turklāt novērš iespējamos riskus pirms tie kļūst par šķēršļiem mūsu pilsoņu nepieciešamajai izaugsmei, kreativitātei un attīstībai, mēs atzinīgi vērtējam Komisijas lēmumu sākt uzskatīt šo nozari par faktoru, kas Eiropas Savienībai ļauj paaugstināt iespējas un ierobežot acīmredzamus riskus, ņemot vērā pārvadājumu nozares izaugsmes prognozes Eiropā.
Pašlaik runa ir par aptuveni 50 % izaugsmi no 2000. līdz 2020. gadam.
Tādējādi nozare spēs izmantot un palielināt iespējas, kas tai atvērtas, situācijā, ko mēs uztveram kā definētu ap piecām būtiskām prioritātēm.
Pirmā prioritāte ir nesenā paplašināšanās austrumu virzienā, kas palielina attālumus un rada nomaļas teritorijas; tajā pašā laikā tā tomēr rada arī jaunas iespējas tirgus un tirdzniecības jomā mūsu pilsoņu dažādajās kultūrās.
Otrā prioritāte ir globalizācija, kas paātrina tirdzniecību, dažādo vajadzības un pa jaunam definē teritoriju un tautu ģeogrāfisko stāvokli.
Es šeit domāju manu valsti, Spāniju, kas šķita nomaļa paplašināšanās kontekstā, taču globalizācija to ir novietojusi krustcelēs starp tādiem svarīgiem reģioniem kā Latīņamerika, Āfrika vai tirdzniecība ar Āziju.
Vēl viena prioritāte loģistikas izmantošanai ir klimata pārmaiņas un pašreizējās enerģijas vajadzības.
Mums ir efektīvāk jāizmanto infrastruktūra, jāuzlabo satiksmes vadība un jāierobežo braucieni bez kravas; pašreizējā loģistika var to ievērojami veicināt.
Ceturtā prioritāte ir iespējas informācijas apmaiņai, ko mēs cenšamies panākt Septītās pamatprogrammas ietvaros, un visa zināšanu ekonomikas nākotne.
Loģistika ir pats viedā transporta iemiesojums - transporta, kas ietver plānošanu kā fundamentālu jēdzienu un arvien vairāk pamatojas uz viedām sistēmām.
SESAR, SafeSeaNet un Track and Trade visas ir ierīces un jaunas tehnoloģijas, ko sekmīgi izmanto šajā nozarē.
Visbeidzot, demogrāfiskās pārmaiņas un jauniešu nodarbinātības perspektīvas arī ir jomas, kurās loģistika var dot izšķiroša ieguldījumu.
Tādēļ priekšlikums ziņojumam īpaši cenšas atbalstīt Komisiju, noskaidrojot vājās vietas un mēģinot veidot jaunus priekšlikumus.
Mums ir jānovērš pārāk lieli administratīvie slogi, izmantojot tieši šīs viedās sistēmas, lai samazinātu un ierobežotu formalitātes, kas paliek sarežģītas it īpaši, piemēram, muitas iestādēs un jūras tirdzniecībā; es tomēr domāju, ka Komisijas rīcības plānā izvirzītie priekšlikumi šajā saistībā ir potenciāli ļoti pozitīvi.
Cita vājā vieta, kurai mēs arī piedāvājam vairākus risinājumus, ir infrastruktūras trūkums un saistītā finansējuma deficīts.
Šajā nolūkā mēs no jauna uzsveram nepieciešamību norobežot pārrobežu tīklu sistēmu, atverot neizmantotas vēsturiskas pārejas Pirenejos vai Alpos, kur mēs uzskatām, ka tas varētu palīdzēt, un samazināt sastrēgumus uz dažiem ceļiem, atverot dzelzceļa tuneļus.
Ir arī viens īpašs priekšlikums virzienā, ko es sevišķi atbalstu, proti, priekšlikums par specializētas kravas dzelzceļa sistēmas izveidi.
Mēs aicinātu Komisiju iesniegt mums plānu par šo objektu.
Attiecībā uz finansēšanas nepieciešamību mēs vēlētos ierosināt debates par nākotnes finansējumu pietiekami vērienīgai Eiropas transporta politikai, kas iekļautu loģistiku kā prioritāru problēmu.
Attiecībā uz darbaspēka trūkumu mēs atbalstām Komisijas priekšlikumu padarīt profesiju pievilcīgāku, taču mēs gribētu attiecināt to ne tikai uz apmācību, bet arī uz sociālo un darba apstākļu uzlabošanu.
Visbeidzot, mēs arī vēlamies atbalstīt un pamudināt Komisiju šajā saistībā, kad mēs norādām uz nepieciešamību jebkurā pilsētas transporta nākotnes analīzē iekļaut īpašu nodaļu par pilsētas loģistiku.
Mēs uzskatām, ka mūsu pilsoņi piecieš ikdienas sastrēgumus, kad loģistika, kas sekmīgas darbības gadījumā nav redzama, ir izrādījusies bezspēcīga.
Tādēļ mēs domājam, ka ir laiks loģistikai ieņemt pienācīgu vietu Eiropas diskusijās.
Komisijas priekšsēdētāja vietnieks. - (FR) Priekšsēdētāja kungs, dāmas un kungi! Es īpaši vēlos pateikties Ayala Sender kundzei par ziņojumu par kravas pārvadājumu loģistiku.
Man būtu arī jāsaka viņai, ka es atceros mūsu Saragosas apmeklējumu, kur mums bija iespēja redzēt ieguvumus no visa darba, kas pašlaik tiek veikts Eiropā loģistikas attīstībā.
Ziņojums vieš labas cerības par Komisijas pieņemto pieeju tās paziņojumā par loģistiku 2006. gadā.
Šī rezolūcija ir svarīgs solis Parlamenta un Komisijas kopējos centienos uzlabot kravu pārvadājumu operācijas Eiropā.
Man tas šķiet ļoti uzmundrinošs, jo pēc dažām nedēļām es izklāstīšu Loģistikas rīcības plānu.
I. Ayala Sender daiļrunīgi izklāstīja apspriežamos jautājumus: loģistikas ekonomisko dimensiju un efektivitāti, kas ir mūsu konkurētspējas izšķirošais faktors.
Loģistika veicina preču plūsmu un palīdz padarīt mūsu ražojumus konkurētspējīgus, nodrošinot tiem piekļuvi tālākiem tirgiem.
Tādējādi loģistika ir kļuvusi par svarīgu un dinamisku nozari, kas rada darba vietas, un Eiropai ir vissekmīgākās loģistikas sabiedrības šajā jomā.
Turklāt loģistika uzlabo vides efektivitāti.
Kā I. Ayala Sender sacīja, tā palīdz samazināt satiksmes sastrēgumus.
Kravas pārvadājumiem un loģistikai ir arī jārisina ceļu satiksmes negadījumu skaita samazināšanas un izmešu un trokšņa emisiju samazināšanas problēmas.
Loģistikas jomā veicamais darbs neietver šīs strauji augošās nozares reglamentēšanu, bet tās ilgtspējīgas nākotnes nodrošināšanu, ļaujot tai mobilizēt efektivitātes potenciālu, kas vēl joprojām ir pārvadājumu uzņēmējdarbībā.
Īstenībā tieši tādēļ mēs esam attīstījuši komodalitātes ideju, dažādu transporta veidu efektīvu apvienošanu.
Šajā saistībā mēs varam izmantot loģistiku, lai saskaņotu ekonomikas un vides mērķus.
Tomēr vēl joprojām ir daži šķēršļi loģistikas attīstībai.
Vispirms jaunu risinājumu ceļā stājas kopēju noteikumu harmonizācijas trūkums īpaši informācijas un komunikācijas tehnoloģiju jomā.
Mēs varētu labāk plānot kravas pārvadājumus, mēs varētu uzlabot pārvadājumu sistēmas darbību un drošību, mums vajadzētu uzlabot preču monitoringu un nodrošināt, ka klientiem ir vajadzīgā informācija.
Loģistikas ķēdei ir jādarbojas kā saskanīgam veselumam pat tad, ja ir iesaistīti vairāki partneri un dažādi transporta veidi.
Otrkārt, mums ir vairāk jāuzsver kvalitāte kravas pārvadājumos ar pakalpojumu kvalitātes indikatoriem un paraugprakses izplatīšanu.
Tas nozīmē darbinieku apmācības uzlabošanu un viņu prasmju atzīšanu.
Treškārt, mums ir jāpievēršas vājajām vietām un kravas pārvadājumu šķēršļiem.
Mēs esam apspriedušies ar visiem, kas darbojas loģistikas jomā, un saņēmuši piecus simtus atbilžu, ko izmantojam Loģistikas rīcības plāna sagatavošanā.
I. Ayala Sender ziņojumā ir arī pareizi uzsvērta administratīvo procedūru vienkāršošana, infrastruktūras ieguldījumu vajadzības un loģistikas problēmas pilsētu teritorijās.
Mums vajadzīgas konkrētas atbildes uz visiem šiem jautājumiem.
Es esmu gandarīts, ka Transporta un tūrisma komiteja ir piešķīrusi reālu nozīmi Loģistikas rīcības plānam, ko es izklāstīšu oktobrī.
Plānā ir jāierosina konkrēti pasākumi ar skaidriem mērķiem un īpašu grafiku.
Tas būs viens no iniciatīvu kopumiem, kas ietver dzelzceļa tīklu, kurā prioritāte ir kravu pārvadājumiem, ostu politiku un divus Komisijas dokumentus par jūrniecības telpu bez robežām un par jūras transporta maģistrālēm.
Šo pasākumu pieņemšana būs svarīgs signāls un veids, kā identificēt alternatīvos pārvadājumu veidus, kas ir efektīvi, integrēti un dabai nekaitīgi, kā arī, protams, ievēro lietotāju vajadzības.
Rīcības plāns būs saistīts ar pasākumiem, lai padarītu pievilcīgākus pārvadājumus pa dzelzceļu, pa jūru un iekšējiem ūdensceļiem.
Komisija neapgalvo, ka tā var atrisināt Eiropas kravas pārvadājumu problēmas viena pati, taču šajā punktā arī I. Ayala Sender ziņojums sūta vēstījumu dalībvalstīm, aicinot tās attīstīt savas loģistikas iniciatīvas, it īpaši, izdarot ieguldījumus infrastruktūrās ciešā sadarbībā ar Eiropas Savienību.
Mēs gūsim panākumus tikai tad, ja dalībvalstis un Eiropas Savienība darbosies kopā.
Loģistika ir nozīmīgākā problēma.
Darbojoties ar to, mēs panāksim kravu novirzīšanu uz citiem transporta veidiem, kas var dot ieguldījumu cīņā pret globālo sasilšanu.
Manuprāt, lai padarītu Eiropas mobilitāti ilgtspējīgu jeb saskanīgu ar mūsu vides aizsardzības prasībām ekonomikas un Eiropas pilsoņu labumam, ir jāattīsta laba loģistika un laba transporta infrastruktūra.
Vai es drīkstu no sirds pateikties Ayala Sender kundzei par viņas ieguldījumu loģistikas panākumos, kas ir būtiski ilgtspējīgu pārvadājumu attīstībai.
PPE-DE grupas vārdā. - (DE) Priekšsēdētāja kungs, komisāra kungs, dāmas un kungi! Vispirms es vēlos pateikties Komisijai un referentei par viņu darbu.
Kravu pārvadājumu loģistika ir tik plašs objekts, ka vienmēr nav viegli aprobežoties ar būtisko.
Franču valodā to labi raksturo teiciens: "qui trop embrasse mal étreint”.
Tādēļ priecāsimies, ka šodien mums ir izdevies noteikt galvenos punktus!
Mums ir jāiestaigā jaunas takas, jo šī nav viegla joma.
Tā ir konflikta zona starp ekonomiku un izaugsmi, no vienas puses, un vidi un drošību - no otras.
Vienkārši sakot, ikviens vēlas preces, bet neviens nevēlas pārvadājumus.
Tas nozīmē, ka šai nozarei, kas piedāvā tiešām labas nodarbinātības perspektīvas, nav pārāk laba slava.
Mums jāveic sava darba daļa, lai atgādinātu cilvēkiem, pirmkārt, ka tā ir svarīga ekonomikas nozare, otrkārt, ka mēs varam mīt jaunas takas, un, treškārt, ka nozarei vēl joprojām ir nodarbinātības potenciāls.
Es vēl arvien uzskatu norādi uz apmācību par ļoti svarīgu, un tā būtu jāuzsāk dažādās valstīs.
Specializēšanās šajā jomā paver piekļuvi jaunām un interesantām darba vietām.
Pētniecība arī var padarīt kravas pārvadājumus efektīvākus, dabai nekaitīgākus un drošākus.
Sadarbība starp valstīm paliek būtiska.
Mums tikai jādomā par Eiropas tīkliem.
Mēs visi domājam globāli, neviens nevēlas darboties lokāli.
Vienkārši sakot, mēs gribam šos tīklus visur, bet mums nav resursu neatkarīgi no tā, vai mēs vedam sarunas par papildu finansēšanu ar Padomi vai ar pašām dalībvalstīm.
Attiecībā uz transporta veidiem es uzskatu, ka nevienam nav nekas pret kravu novirzīšanu uz dzelzceļu vai iekšējiem ūdensceļiem, taču galvenais te ir efektivitāte.
Efektivitāte nav tikai cenas jautājums.
Ja pārvadājumi pa dzelzceļu kļūst lētāki, bet nav efektīvāki, mēs neiegūsim nekādu kravu novirzīšanu.
Tādēļ mums jāapvieno efektivitāte ar cenu, ja mēs vēlamies adekvāti risināt šo jautājumu.
Visbeidzot, es vēlos ierosināt jautājumu par sevišķi augstas kravnesības (SAK) transportlīdzekļiem (gigaliners) un standartizāciju.
Mēs nevaram aizliegt vai pat atļaut visu Eiropas līmenī.
Mums ir jāstrādā kopā ar dalībvalstīm un jāatrod direktīvas, piemēram, drošības un infrastruktūras jomā, kam ir jānosaka, vai šie SAK transportlīdzekļi ir jāatļauj.
PSE grupas vārdā. - (FR) Priekšsēdētāja kungs, es vispirms vēlētos pateikties Ayala Sender kundzei par viņas iniciatīvu.
Komisār, es īstenībā uzskatu, ka mēs joprojām neesam pieraduši runāt par loģistiku ne Eiropas līmenī, ne dalībvalstīs.
Bieži mums ir autoceļu politika, dzelzceļu politika, aviācijas politika un jūrniecības politika, un dažās valstīs mums ir grūti tās koordinēt.
Loģistikas mērķis ir izvairīties no pārāk daudzām kravu novirzīšanām starp dažādiem transporta veidiem un nodrošināt, ka tās tiek vislabāk izmantotas tur, kur tās ir visefektīvākās vai peļņu nesošas.
Šajā saistībā es domāju, ka I. Ayala Sender sāktais darbs ir ļoti daudzsološs, un mēs, protams, gaidām Komisijas paziņojumu.
Es vēlētos vēlreiz uzsvērt Rūpniecības, pētniecības un enerģētikas komitejas izvirzīto jautājumu.
Manuprāt, netiek pietiekami uzsvērti ziņojumi par vides aspektiem.
Ir skaidrs, ka mums ir jāattīsta loģistika Eiropā, un transporta politika ir pielikums iekšējam tirgum un tā attīstībai, taču, no vienas puses, mums nevar būt tālejoši plāni siltumnīcefekta gāzu samazināšanai un, no otras puses, nevaram būt pārāk pieticīgi.
Šai ziņā es esmu nobažījies par to, ka visos ziņojumos ir iezagušās atsauces uz 60 tonnu kravnesības transportlīdzekļiem.
Iepriekšējā ziņojumā bija runa pieticīgi par Eiropas modulāro koncepciju; dažos ziņojumos runā par "megaautomobiļiem” vai "gigalaineriem”, pamatojoties uz autotransporta lobiju teoriju, ka, jo lielāks automobilis, jo mazāk tas patērē un tādēļ lielāks ietaupījums.
Tas ir nepareizi.
Jo lielāks automobilis, jo konkurētspējīgāks tas ir salīdzinājumā ar dzelzceļa vai ūdensceļu transportu, vājinot Komisijas dzelzceļa, ūdensceļu un jūras maģistrāļu politiku.
Joprojām būs tikpat daudz kravas automobiļu, taču noteikti būs vairāk preču uz ceļiem, un mēs būsim zaudētāji.
UEN Grupas vārdā. - Priekšsēdētāja kungs, es šodien atzinīgi vērtēju šī ziņojuma saturu, kurš atbalsta plašāku Eiropas autoceļu tīkla attīstību Eiropā.
Otrais lielākais ceļu attīstības projekts Īrijā pašlaik ir 112 km gara ceļa posma būvniecība, ko sauks M3 un kas būs apvedceļš ap Mītas grāfistes Dunshaughlin, Navan un Kells pilsētām.
Īrijas presē ir bijušas daudzas reportāžas par Komisijas lomu M3 kontekstā.
Daži cilvēki, kuri ir pret šo būvniecību, Komisijas lomu šajā jautājumā ir pasnieguši pilnīgi sagrozītā veidā.
Es vēlos paskaidrot, kāda īsti ir Komisijas loma saistībā ar M3.
2007. gada 29. jūnijā Komisija Īrijas valdībai nosūtīja vēstuli ar argumentētu atzinumu, prasot paskaidrojumus par to, kāpēc pagājušajā martā, kad Lismullen notika arheoloģiskie izrakumi, Īrijas valdība neveica otro ietekmes novērtējumu.
Īrijas valdība savu nostāju aizstāvēja, jo tā rīkojās tikai pēc tam, kad Īrijas Nacionālā muzeja direktors tai bija iesniedzis neatkarīgus ziņojumus.
Ziņojumā bija ieteikums šos atradumus izrakt, aizsargāt un reģistrēt.
Šo ierosināto plānu atbalstīja arī Īrijas valsts galvenais arheologs.
Tomēr, Komisija nosūtot Īrijas valdībai šo vēstuli ar argumentētu atzinumu nebija domājusi, kā tika ziņots, ka Eiropas Savienība Īriju sodīs ar simtiem miljonu eiro lielu soda naudu vai ka šī ceļa būvniecība, kas jau bija uzsākta, būtu jāpārtrauc, vai ka pret Īriju tiks uzsākts tiesas process.
Es zinu, ka šis ir emocionālas dabas jautājums, taču Eiropas Savienībai ir jāiesaistās šī jautājuma risināšanā.
Priekšsēdētāja kungs, pašlaik ar autotransportu pārvadā daudz vairāk kravu, nekā tas būtu labi mūsu gaisa kvalitātei, mūsu aizsardzībai pret pārmērīgu troksni, mūsu drošībai un mums vajadzīgās telpas lielumam.
Šīs pārvadājumu operācijas turpina augt it īpaši tādēļ, ka gadu gaitā tās ir kļuvušas relatīvi lētākas.
Uzņēmumi organizē arvien vairāk pārvadājumu, kas nav nepieciešami.
Tam ir divi cēloņi: izejmateriālu ieguve, to apstrādes dažādie posmi un galaproduktu pārdošana notiek ļoti dažādās vietās, un tas rada daudz lieku pārvadājumu operāciju starp šīm vietām.
Neraugoties uz galveno ostu un citu lielu sadales centru izveidošanu, preces joprojām ceļo tālāk nekā vajadzētu.
Mazapdzīvotās valstīs, kurās ir maz dzelzceļu vai to nav nemaz, galvenokārt Amerikā un Austrālijā, ir radīti milzīgi kravas transportlīdzekļi, t. s. autovilcieni.
Tie samazina pārvadājumu izmaksas, taču rada pārāk daudz novēršamu problēmu cilvēkiem.
Mēs nedrīkstam ielaist šos smagos transportlīdzekļus Eiropā.
Kravu pārvadājumi ir jāsamazina, un tie, kas tiešām ir nepieciešami, ir jānovirza uz dzelzceļu vai ūdensceļu transportu.
IND/DEM grupas vārdā. - (NL) Priekšsēdētāja kungs, loģistikas nozīme mūsu sabiedrībai ir labi zināma.
Ikvienam tajā iesaistītajam ir pienākums nodrošināt loģistikas operāciju netraucētu norisi.
Valsts iestādes cenšas radīt pēc iespējas labvēlīgākus darbības apstākļus, un uzņēmumi un nozare veido koncepcijas, lai vislabāk apmierinātu tirgus prasības.
Es esmu iepriecināts, ka referente to piemin un uzsver dažādās jomas, kas ir jāapspriež.
Viena lieta, kas ziņojuma apspriešanā izraisīja diskusijas, ir jautājums par šiem sevišķi augstas kravnesības transportlīdzekļiem.
Lai gan praktiskas pārbaudes valstu līmenī ir devušas pozitīvus rezultātus, viedokļi par šiem transportlīdzekļiem atšķiras.
Manuprāt, kompromiss ir labs izejas punkts turpmākām debatēm.
Es gaidu, ko Eiropas Komisija ienesīs šajās debatēs gan tās Kravu pārvadājumu loģistikas rīcības plānā, gan pētījumos par transportlīdzekļu svaru un gabarītiem.
Pētījumu pasūtīs tuvākajā laikā, un tā rezultātus publicēs nākamajā vasarā.
Īsā kopsavilkumā mani apsveikumi Ayala Sender kundzei par viņas ziņojumu, un es ceru, ka iesāktais darbs turpināsies vēl šajā gadā.
(DE) Priekšsēdētāja kungs, Komisijas priekšsēdētāja vietnieka kungs, dāmas un kungi! Atļaujiet man norādīt, ka Komisija pati ir sacījusi, ka loģistika ir nozares pašas lieta.
Es domāju, ka tā ir pareiza pieeja.
Tādēļ es ceru, ka tad, kad Komisija iesniegs savu rīcības plānu, tā sadalīs to pasākumos, ko mēs varam veikt kā Kopiena, pasākumos, ko var veikt dalībvalstis, un pasākumos, kas jāveic pašai nozarei.
Protams, mums jāsamazina birokrātija, kas ir šķērslis piekrastes kuģniecībai, pieprasot aizpildīt dažādas veidlapas, kurpretim SAK transportlīdzekļi var vienkārši braukt cauri visai Eiropas Savienībai.
Mums ir tiešām jāierobežo valdības birokrātija un jāattīsta modernā transporta infrastruktūra un sistēmas.
Tomēr nekļūdīsimies.
Loģistika ir pašas nozares lieta, un mums nav jāuzņemas slogs, ko mēs vienkārši nevaram atļauties.
Par SAK transportlīdzekļiem - varbūt būtu labāk runāt par 60 tonnu smagiem transportlīdzekļiem vai 25 m gariem transportlīdzekļiem, jo tās ir dažādas kategorijas - pašlaik mana grupa ir gluži noteikti pret to vispārējas izmantošanas atļaušanu pārvadājumos.
Galu galā, vairumā ES daļu tādas infrastruktūras kā tilti, krustojumi un līkumi noteikti nav piemēroti tik gariem vai tik smagiem transportlīdzekļiem.
Dalībvalstu kases neizdod naudu tiltu nostiprināšanai vai līkumu pārveidošanai.
Ņemot vērā transporta situāciju, SAK transportlīdzekļi rada ievērojamas transporta drošības problēmas.
Jūs tikai iedomājieties, ka viens šāds 25 m garš transportlīdzeklis kļūdaini iebrauc kādā līkumā mazā ciematā un pēc tam cenšas tikt atpakaļ!
Tādējādi es domāju, ka mums jāturpina darīt to, ko mēs esam darījuši iepriekš.
Mums ir jāatļauj SAK transportlīdzekļi Somijā un Zviedrijā, kur ir lieli platu ceļu posmi kokmateriālu transportam.
Šajā ziņā Transporta un tūrisma komiteja ir izvirzījusi saprātīgu priekšlikumu.
Tā iesaka atļaut šos transportlīdzekļus dalībvalstīs ar ļoti stingriem nosacījumiem, ka mēs varam pierādīt Komisijai, ka ir nepieciešamā transporta drošība, ka ir nepieciešamā transporta infrastruktūra.
Tas nozīmē, ka mums ir jāpārbauda šie nosacījumi konkrētos gadījumos un konkrētās dalībvalstīs.
(ES) Priekšsēdētāja kungs, komisāra kungs! Es esmu viens no tiem, kas tic, ka progresu un labklājību nevar sasniegt bez ambicioziem mērķiem, bet es arī domāju, ka mēs Kopienā un Eiropas Savienībā esam pārāk daudzos gadījumos sev devuši retoriskus un nereālistiskus nolīgumus un mērķus.
Es domāju, ka tas notika 2000. gadā ar Lisabonas stratēģiju, kurai vajadzēja padarīt mūs par konkurētspējīgāko un dinamiskāko pasaules ekonomiku līdz 2010. gadam; vai 1994. gadā ar Esenes Nolīgumiem par Eiropas tīkliem, kuru lielākās daļas vēl joprojām nav.
Šā gada martā Eiropadome izvirzīja mērķi par 20 % samazināt siltumnīcefekta gāzu emisijas un enerģijas patēriņu, kurpretim īstenībā mēs nespējam sasniegt pat daudz pieticīgākos mērķus, ko mēs uzņēmāmies Kioto.
Tagad mēs debatējam par kravu pārvadājumu loģistiku Eiropā kā ilgtspējīgas mobilitātes būtisku faktoru, mūsu izaugsmes un attīstības izšķirošu elementu; un tā kā līdz 2020. gadam tiek prognozēts ievērojams kravu pārvadājumu pieaugums, loģistika ir tā, ko mēs nedrīkstam ignorēt, jo tā ir nepieciešams instruments kravu pārvadājumu pieejamības, efektivitātes un drošības paaugstināšanai, kā arī to ilgtspējai.
Tomēr tajā pašā laikā ir jālabo pastāvīgās neveiksmes, piemēram, vājā vieta Eiropas tīkla Biriartu pārejā Basku zemē, vai citi aspekti, kur ir tādas problēmas kā koridoru trūkums, kas paredzēti dzelzceļa kravām (šādiem koridoriem nav jābūt ātrgaitas, lai tie būtu konkurētspējīgi), vai slikta dzelzceļu savietojamība vai efektīvas pārkraušanas trūkums.
Mums ir jāpadara par realitāti viedās transporta sistēmas, jāpiemēro interneta piedāvātais potenciāls kravas pārvadājumu pārvaldībai, standartizējot svarus, gabarītus un kravu noteicošos noteikumus, samazinot birokrātiju un izveidojot vienas pieturas piekļuves punktus.
Mums jāveicina dažādo transporta veidu komodalitāte, neaizmirstot jūras maģistrāles un iekšējos ūdensceļus; visvairāk mums ir jāiekļauj reālās izmaksas, tostarp vides izmaksas, izmantošanas cenā.
Visu to nevar veikt, vienlaikus samazinot dalībvalstu iemaksas Kopienas budžetā.
(DA) Priekšsēdētāja kungs, ES transporta politika ir uz nepareiza ceļa.
Vispārīgi runājot, nekas netiek darīts galveno problēmu jomā: klimata pārmaiņas, pārslogojums un negadījumi.
Var likties, ka esam pieradināti pie pārslogojumiem un negadījumiem, taču mēs nevaram būt apmierināti ar sevis pieradināšanu pie klimata pārmaiņām, ja tās ir sākušās.
Mums ir jārīkojas tagad.
Taču tradicionālā domāšana ņem virsroku - pat šajā citādi lieliskajā ziņojumā, kas ietver absurdo priekšlikumu par SAK transportlīdzekļu izmantošanas atļaušanu
Kas notiktu, ja mēs atļautu šo milzeņu līdz pat 60 tonnām izmantošanu?
Vai mums būtu mazāk kravas automobiļu?
Protams, nē.
Ieguvumu no automobiļu lieluma paaugstināšanas kompensētu kravas tonnāžas pieaugums.
Tas ir dabas likums; tas notiek, kad pārvadājumi ir lētāki.
Mūsu ceļi kļūtu pārpildīti ar šīm mobilajām noliktavām, un ne viedā satiksmes pārvaldība, ne citādi triki nelīdzētu.
Tas būtu kā mazu plāksteru uzlipināšana lielai vātij, kas tikai kļūtu lielāka un lielāka, ar pašreizējo transporta politiku.
Dāmas un kungi, es aicinu jūs balsot pret SAK transportlīdzekļiem 21. punktā.
Mēs nevaram atļaut šā veida smagos preču transportlīdzekļus Eiropā.
Mēs nedrīkstam pieļaut, ka pārvadājumi ar autotransportu ir lētāki.
Kā jau minēts, tas sagrautu jūras un dzelzceļa transporta konkurētspēju: tieši šie transporta veidi mums ir jānostiprina, ja mēs gribam iegūt ilgtspējīgu kravas transportu Eiropā.
(RO) Priekšsēdētāja kungs, šis ziņojums ir apsveicams, jo loģistika ir izšķirošais faktors ekonomikas attīstībai, bet transports un mobilitāte ir virzītājspēks ilgtspējīgai attīstībai, un tiem ir jāreaģē uz pašreizējiem neatliekamiem uzdevumiem, kas ir vajadzība samazināt satiksmes pārslogojumu un cīnīties pret klimata pārmaiņām.
Saskaroties ar vajadzību pēc ilgtspējīgas ekonomiskās attīstības un nepieciešamību samazināt piesārņojumu, loģistika, plānošana, paraugprakses apmaiņa, kā arī efektīva sadarbība starp visām iesaistītajām pusēm - iestādēm, ražotājiem, pārvadātājiem, saņēmējiem - ir vienīgie dzīvotspējīgie risinājumi.
Pašlaik gan pārvadātāji, gan saņēmēji dod priekšroku autopārvadājumu un aviopārvadājumu ātrumam.
Diemžēl šīs vasaras ārkārtējā karstuma dēļ dažos reģionos, arī Rumānijā, bija jāievieš satiksmes ierobežojumi augstas kravnesības transportlīdzekļiem, tādēļ kravu pārvadājumiem bija grūtības un tika ziņots par finansiāliem zaudējumiem.
Šādos apstākļos dzelzceļa transportam un vēl vairāk iekšējo kuģojamo ūdensceļu transportam un īsiem jūras maršrutiem, kā arī komodalitātei, ir neapšaubāmas priekšrocības, lai samazinātu spiedienu uz ceļu infrastruktūrām.
Tādēļ ir obligāti jāatsāk debates par Eiropas transporta tīklu līdzfinansēšanu, jo, lai izdarītu šos lielos ieguldījumus Eiropas infrastruktūrā, valstu finansiālie centieni, lai cik nozīmīgi un labi domāti tie būtu, ir nepietiekami īpaši jaunajās dalībvalstīs.
Komisijai ir jāatceras un jāpiešķir lielāks finansējums, sākot no 2008. gada.
Es vēlētos pievērst uzmanību referentes nozīmīgajam ieteikumam dalībvalstīm izveidot savus plānus kravu pārvadājumu loģistikai kopā ar Eiropas kopējo rīcības plānu.
Šajos valstu plānos galvenā vērība būtu jāvelta pārrobežu pārvadājumiem no trešām valstīm un uz tām, kā arī kravu drošībai.
Šie plāni var sekmīgi veicināt prioritāšu pārvaldības uzlabošanu un struktūrfondu un Kohēzijas fonda finansējuma apgūšanu, lai uzlabotu un paplašinātu transporta infrastruktūras, kā arī labākai sadarbībai starp TEN un Marco Polo projektiem pārrobežu līmenī.
(PL) Priekšsēdētāja kungs, es vēlētos apsveikt Ayala Sender kundzi par viņas lielisko ziņojumu.
Es vēlētos izvirzīt divus īpašus jautājumus: pirmkārt, es arī atzinīgi vērtēju ziņojuma punktus par Eiropas Komisijas nodomu izpētīt iespēju par vienota pārvadājumu dokumenta izveidi visiem transporta veidiem.
Šis ir ļoti interesants paziņojums, kas varētu atbalstīt savietojamību un veicināt multimodālus pārvadājumus, kas neprasa finansējumu ieguldījumiem un varētu lielā mērā veicināt mūsu integrāciju.
Otrais jautājums, ko es arī uzskatu par sevišķi svarīgu, ir apmācības un tālākapmācības sistēmas izveide pārvadājumu un loģistikas jomā, lai radītu sistēmu savstarpējai prasmju un kompetenču atzīšanai; tas ir saistībā ar 17. punktu.
Es vēlētos noteikti atbalstīt šo koncepciju iepriekš minēto iemeslu dēļ.
Trešais jautājums, ko es vēlētos izvirzīt, ir Šengena un, konkrētāk, kā jaunajām dalībvalstīm ieviest tās principus praksē.
(FR) Priekšsēdētāja kungs, es arī vēlētos pateikties Ayala Sender kundzei par teicamo darbu, kas tajā laikā, kad Parlaments apspriež šo darba veidu, ir radījis šo patstāvīgo ziņojumu par kravu pārvadājumu loģistiku Eiropā, par šo mūsu līdzpilsoņiem ļoti svarīgo jautājumu, kā tas jau ir bieži sacīts.
Tā kā man trūkst laika, divi galvenie punkti.
Pirmais ir tas, ka ir būtiskāk nekā jebkad ņemt vērā loģistiku mūsu vispārējā preču pārvadājumu stratēģijā, un mums jāvelta īpaša uzmanība pilsētu loģistikai un loģistikas problēmām pilsētās.
Otrais punkts, un šeit es runāju kā Budžeta komitejas locekle, ir tas, ka Eiropas Savienības ieguldījumiem ir jāietver loģistikas infrastruktūru finansēšana.
Mēs zinām, cik sarūgtināti mēs bijām par RTE-T piešķirtajām apropriācijām, un es paļaujos uz komisāra atbalstu, lai nodrošinātu, ka dalībvalstis dod lielāku ieguldījumu - vismaz cenšoties pārliecināt tās - kad atkal apspriedīs finanšu plānus.
Visbeidzot, es vēlētos pievērst uzmanību viedokļiem, kas tika izteikti par transportlīdzekļu ar svaru virs 60 tonnām braukšanu pa Eiropas ceļiem.
Kā jau teikuši ļoti daudzi mani kolēģi šovakar, tie nav atbilstīgi Eiropas drošības mērķiem vai vides aizsardzībai un ilgtspējīgai attīstībai.
(NL) Priekšsēdētāja kungs, komisāra kungs! Loģistikas procesi ir galvenokārt rūpniecības un pārvadājumu nozares lieta, un, manuprāt, tā tam būtu jāpaliek.
Tie ir apsvērumi, kas pastāvīgi ir darba kārtībā Eiropā un arī visā pasaulē, tādēļ es atzinīgi vērtēju Komisijas priekšlikumu.
Taču ir jākoncentrē spēki, lai nodrošinātu labāku transporta struktūru un mazāk šķēršļu, nevis radītu vēl vairāk ES noteikumu vai aizliegumu.
Noteikumi ir jāuzlabo.
Tādēļ es esmu laimīga, ka šajā ziņā mēs esam ievērojami vienkāršojuši referentes ziņojuma projektu.
Atļaujiet man sacīt nedaudz vairāk par šķēršļiem loģistikai.
Pagājušajā gadā Parlaments debatēja par Naiades ziņojumu.
Mēs pilnīgi atbalstām Komisiju šajā jautājumā, jo arī iekšējo ūdensceļu pārvadājumos ir daudz šķēršļu, un es ceru, ka Komisija nezaudēs laiku, sagatavojot savus pirmos priekšlikumus iesniegšanai Parlamentam.
Cits šķērslis loģistikai ir ierobežojums šiem 60 tonnu transportlīdzekļiem.
Es atbalstu kompromisu, proti, ka dalībvalstīm ir jābūt iespējai izlemt, vai tās piemēro šo noteikumu, bet es arī apzinos, ka ir milzīgs daudzums mītu, lai neteiktu megamītu, par šo jautājumu.
Komisār, jūsu uzdevumā tiek veikts pētījums.
Es aicinu jūs vispirms pētīt faktus, kā arī pētīt starptautiskos maršrutus.
Es piekrītu kolēģim G. Jarzembowski, ka mēs nedrīkstam ielaist šos "gigalainerus” pilsētās un ciematos.
Taču garajos maršrutos, kur nav alternatīvas, lai būtu.
Vai jūs pievērsīsiet uzmanību faktiem?
Es ar interesi gaidīšu jūsu secinājumus.
(PT) Ar šo sākotnējo ziņojumu, par ko referente ir jāapsveic, mēs ceram sekmēt kravu pārvadājumu loģistikas pamatstratēģijas noteikšanu Eiropas Savienībā.
Mēs uzskatām loģistiku par būtisku instrumentu dažādu transporta veidu līdzsvarotas un ilgtspējīgas izmantošanas efektīvai plānošanai un īstenošanai.
Tātad loģistika ir būtiska racionalizācijas procesam ar nolūku sasniegt visaugstākos konkurētspējas un ilgtspējības līmeņus nākotnē.
Neskatoties uz mūsdienīgas loģistikas sistēmas priekšrocībām ekonomiskās efektivitātes, resursu optimālas izmantošanas, nodarbinātības iespēju radīšanas, vides aizsardzības un drošības un nodrošinājuma uzlabošanas jomās, mēs atzīstam, ka vēl ir jārisina problēmas, starp kurām visacīmredzamākā ir TEN ilgstošā nepietiekamā finansēšana, arī attiecībā uz kravu pārvadājumu loģistikas attīstību.
Tādēļ ir būtiski meklēt alternatīvus finansējuma avotus caur valsts un privātajām iniciatīvām, EIB, struktūrfondiem u. tml.
Cits savlaicīgs jautājums, kas izvirzīts ziņojumā, ir iepriekš minētā Komisijas rīcības plāna nepieciešamība, lai nodrošinātu pasākumus cīņai pret organizēto noziedzību starptautiskajos kravas pārvadājumos un nodrošinātu pārvadājamās kravas pret zādzībām, laupīšanām un pirātismu.
Valsts iestādēm ir jāreglamentē šie un citi jautājumi un jāveicina multimodālie kravu pārvadājumi, kas ir būtiski uzņēmējdarbības aktivitātei.
Tādi pasākumi kā "vienas pieturas administratīvā iepirkšanās” un birokrātijas novēršana samazina izmaksas un nodrošina veselīgāku un konkurētspējīgāku ekonomiku nozarē.
Ņemot vērā sagaidāmo kravu pārvadājumu straujo pieaugumu, loģistikas nozīme nākotnē būs izšķiroša, lai panāktu efektīvu, ilgtspējīgu, pieejamu un drošu pārvadājumu sistēmu.
Šajā sakarā mēs esam pārliecināti, ka loģistika sniegs arvien lielāku būtisku ieguldījumu Lisabonas mērķu sasniegšanā.
(ES) Priekšsēdētāja kungs, komisāra kungs! Efektīva kravu pārvadājumu loģistika ir izšķiroša teritoriālajai kohēzijai.
Tā saka Ayala kundze, kuru es vēlos apsveikt par viņas pamatīgo un rūpīgo ziņojumu.
Šajā saistībā es vēlētos lūgt Komisiju pievērst īpašu uzmanību specifiskajām problēmām, ar ko saskaras salu teritorijas, kurām jūras transports ir īpaši svarīgs.
Procedūru vienkāršošana, tādu salu ostu problēmu risināšana kā pārmērīgas izmaksas, ko nosaka tirgus ierobežojumi, vai kā veicināt jaunas infrastruktūras caur Eiropas transporta tīkliem, struktūrfondiem un Kohēzijas fondu - šie ir pasākumi, kam vajadzētu veicināt salu ekonomisko attīstību un konkurētspēju.
Es vēlētos nobeigt ar lūgumu Komisijai pievērst īpašu uzmanību tām vajadzībām, ko rada salas statuss, nākamajā pārvadājumu loģistikas rīcības plānā, ko Komisija iesniegs.
(DE) Priekšsēdētāja kungs, saskaņā ar pašreizējo transporta politiku Eiropa virzās uz pārvadājumu programmatūras paplašināšanu, t. i., viedākiem risinājumiem, lai paaugstinātu efektivitāti, bet kalpotu arī vides un veselības aizsardzības interesēm.
Mēs neaplūkosim sīkāk šīs pārmaiņas detalizētos cēloņus, lai gan, protams, tas ir cieši saistīts ar faktu, ka mums nav naudas lieliem jaunas infrastruktūras projektiem - skatīt, piemēram, pieticīgo finansējumu, kas piešķirts TEN u. tml.
Šajos apstākļos vissvarīgāk ir nodrošināt, lai jauna tehnika netiek ielaista uz Austrijas un Eiropas transporta maģistrālēm pa sētas durvīm.
Es, tāpat kā daudzi citi, runāju par 60 tonnu smagajiem autovilcieniem jeb "gigalaineriem”, vai kā mēs tos saucam.
Jebkurā gadījumā tie nav pieļaujami infrastruktūrā, kas nav tiem piemērota; tie varētu būt labs risinājums līdzenumos, kur ir maza satiksme, bet tie ir pilnīgi jāizslēdz kalnainās un blīvi apdzīvotās teritorijās.
Austrija it īpaši nav piemērota smagsvara transportlīdzekļiem.
Dažos pēdējos mēnešos mēs atkal un atkal esam redzējuši, ko tie nozīmē attiecībā uz tiltu konstrukcijām un to pieļaujamo slodzi.
Mums nav absolūti nekādas intereses risināt šajā jomā jaunas problēmas.
Tas nav arī transporta politikas interesēs un it īpaši veselības un vides politikas interesēs.
Ja mēs nevaram radīt papildu Eiropas resursus, lai apmaksātu pašreizējās infrastruktūras ārējās izmaksas, tad mums ir jāatstāj lietas pašreizējā stāvoklī vai, šajā konkrētajā gadījumā, jāielaiž "gigalaineri” Ziemeļsomijā.
Komisijas priekšsēdētāja vietnieks. - (FR) Priekšsēdētāja kungs, dāmas un kungi! Paldies jums par pievienošanos jūsu referentei, uzsverot loģistikas nozīmi ne tikai no ekonomikas viedokļa, bet arī no vides un sociālā viedokļa.
Es domāju, ka tas ir vispāratzīts, ka loģistika ir jāattīsta un jāpadara efektīvāka, videi nekaitīgāka.
Tas ir ļoti skaidri pateikts Ayala Sender kundzes ziņojumā, kuru es vērtēju atzinīgi.
Vairāki jūsu izteiktie priekšlikumi, kurus es ļoti uzmanīgi noklausījos šajā pēcpusdienā, tiks iekļauti Loģistikas rīcības plānā, ko publicēs oktobra beigās.
Tā kā man tiešām nav laika, lai atbildētu pilnībā, es atsaukšos tikai uz noteikumiem par kravas automobiļu lielumu.
Tas, protams, ir viens no vispretrunīgākajiem jautājumiem, un šodien mēs nevarēsim to pilnībā apspriest.
Es tikai izteikšu dažus komentārus.
Ir fakts, ka, lai gan mēs ceram sagaidīt daudz izteiktāku kravu novirzi uz citiem transporta veidiem nākotnē, pašlaik vairumu preču pārvadā autotransports.
Mums ir jānovērtē jebkuri pasākumi, kas varētu uzlabot šā transporta veida efektivitāti un samazināt tā ietekmi uz vidi.
Šim novērtējumam būtu jāietver arī noteikumi par kravas automobiļu lielumu, kas ietverti Direktīvā 96/53.
Es domāju, ka jebkuri grozījumi ir jāapsver ļoti rūpīgi, jo tiem var būt sarežģītas sekas.
Mums ir jānovērtē platāku un smagāku transportlīdzekļu iespējamā ietekme uz infrastruktūru, drošību, vidi, kravu pārvadātājiem un nosūtītājiem, kā arī uz starpmodālo konkurenci.
Kā es jau teicu, man šķiet, ka mums šie jautājumi ir ļoti rūpīgi jāapsver.
Mani dienesti tādēļ sāks pētījumus, lai novērtētu pieredzi.
Uz šo pētījumu pamata mēs varēsim apspriest šā svarīgā jautājuma, ko nedrīkst aplūkot nenopietni, visas nianses
Šis ir mans pirmais punkts un es pabeigšu ļoti ātri, daudz ātrāk, nekā man patiktu, taču es augstu vērtēju Parlamenta reglamentu.
Otrs svarīgais jautājums darbā ar loģistiku ir infrastruktūras.
Te tika minēta infrastruktūru finansēšana.
Es vēlētos pievērst uzmanību jaunajai Marco Polo II programmai, kas ļaus finansēt loģistikas risinājumus, kuri veicina kravu novirzīšanu uz citiem transporta veidiem vai satiksmes samazināšanu.
Visbeidzot, apmācība.
Pēdējais runātājs R. Rack sacīja, ka ir jāattīsta jauna kultūra.
Tas tiešām ir tas, kas ir vajadzīgs, un mēs vienmēr atgriežamies pie vīriešiem un sievietēm , kas strādā pārvadājumu uzņēmumos, kuriem jāapgūst vesela virkne jaunu prasmju, lai transportu tiešām padarītu efektīvāku un mobilitāti ilgtspējīgāku vai, citiem vārdiem sakot, videi nekaitīgāku.
Es ļoti pateicos Parlamentam un es pilnībā ņemšu vērā pārskatu par šo ziņojumu un tam sekojošajām debatēm.
Debates ir slēgtas.
Balsošana notiks rīt.
Vienota gaisa telpa (debates)
Nākamais punkts ir mutiskais jautājums Komisijai par Eiropas vienotās gaisa telpas izveidi ar funkcionālajiem gaisa telpas blokiem galīgā redakcija), ko Transporta un tūrisma komitejas vārdā uzdeva Paolo Costa - B6-0135/2007).
autors. - (FR) Priekšsēdētāja kungs, vispirms es vēlos paskaidrot ar SESAR projektu saistītās lietas pašam SESAR projektam vai citam itālietim vārdā Paolo Costa, kurš faktiski ir šī rakstiskā jautājuma autors un kurš lūdza mani viņu pārstāvēt viņa prombūtnes laikā.
Šis ir mutisks jautājums Komisijai ar debatēm par Eiropas vienotās gaisa telpas izveidi ar funkcionālajiem gaisa telpas blokiem, citiem vārdiem sakot, par Komisijas nolūkiem saistībā ar tekstu paketes "Vienotās gaisa telpas pasākumu kopums” īstenošanu vai līdzšinējiem sasniegumiem īstenošanā, kas bija samierināšanas priekšmets 2003. gada decembrī.
Viens no dokumentiem paredz funkcionālu gaisa telpas bloku izveidi, citiem vārdiem sakot - aviolīniju maršrutu izveidi dažādos gaisa telpas līmeņos, lai uzlabotu patēriņu, samazinātu siltumnīcefektu izraisošo gāzu apjomu un, ja iespējams, samazinātu satiksmes sastrēgumus noslogotākajās lidostās, neaizmirstot arī par iespēju samazināt gaisa transporta izmaksas.
Šis ir īpaši jutīgs jautājums ar iebildumiem no daļas dalībvalstu, kuras atkārtoti apliecināja savu suverenitāti attiecībā uz viņu gaisa telpu.
Tas īpaši attiecas uz dalībvalstīm - viena no tām ir man tuva valsts, proti, mana dzimtā valsts - kuras īstenībā pastāvīgi tura rezervē lielus militāros spēkus un militārās gaisa telpas blokus.
Paolo Costa pauž bažas, ka, kā mēs jau, iespējams, baidījāmies un ciktāl šobrīd konstatējams, līdz šim nav gūti panākumi saistībā ar gaisa telpas bloku izveides dokumentu, kas ir viens no četriem dokumentiem par "Vienotās gaisa telpas pasākumu kopumu” un kas saskārās ar spēcīgu pretestību no dalībvalstu puses.
Tādēļ Paolo Costa uzdod šo jautājumu Komisijai.
Komisija nesen sagatavoja paziņojumu, no kura izrietēja, ka funkcionālu gaisa telpas bloku vienotas gaisa telpas izveidošanai neesības rezultātā radošās izmaksas ir aptuveni EUR 1 miljards.
Paolo Costa ir uzdevis pamatjautājumu: vai Komisija ir apmierināta ar šādu situāciju un vai tā uzskata, ka Regulas (EK) Nr. 551/2004 par gaisa telpas organizāciju ieviešana norit apmierinoši?
Kā Komisija izskaidro faktu, ka kopš minētās regulas stāšanās spēkā nav sācis darboties neviens jauns funkcionāls gaisa telpas bloks?
Regulas 10. pants paredz, ka principu piemērošana tiek attiecināta arī uz apakšējo gaisa telpu un ka Komisija, ņemot vērā sasniegto, ja nepieciešams, var paredzēt kādus citus pasākumus.
Ņemot vērā iepriekš minēto, kādas, pēc Komisijas domām, izmaiņas ir jāveic spēkā esošajos tiesību aktos?
Visbeidzot, vai Komisija piekrīt tam, ka nav jāgaida līdz 2008. gada beigām, lai iesniegtu atbilstošu priekšlikumu?
Visbeidzot - mutiskais jautājums satur vairāk nekā vienu jautājumu - Paolo Costa jautā, vai Komisija piekrīt tam, ka augšupejas pieeja, kuras ietvaros iniciatīva saistībā ar funkcionālu gaisa telpas bloku izveidi ir atstāta dalībvalstu ziņā, ir cietusi neveiksmi un ka tagad ir nepieciešama aktīvāka pieeja no Eiropas Savienības puses?
Es domāju - un ceru, ka esmu saglabājis uzticību jautājuma patiesajai būtībai, - ka tieši šo jautājumu Paolo Costa uzdeva Komisijai.
Komisijas priekšsēdētāja vietnieks. - (FR) Savary kungs, es pateicos jums un ar jūsu starpniecību arī Paolo Costa, jo uzskatu, ka šis jautājums tika uzdots ļoti precīzi un ka problēmas, ko tas izvirza priekšplānā, ir patiešām būtiskas.
2004. gada marta reforma bija paredzēta tam, lai organizētu gaisa satiksmi atbilstoši darbības vajadzībām, nevis valstu robežām.
Tas ir veids, kā samazināt lidojumu skaitu un izvairīties no tā, ka lidmašīnas veic nevajadzīgus lidojumus.
Es atbildēšu atsevišķi uz katru no jautājumiem.
Pirmais jautājums attiecas uz gaisa satiksmes menedžmenta izmaksām un ietekmi uz vienotu gaisa telpu.
Jūs un Paolo Costa atsaucāties tikai uz pamatrādītāju EUR 1 miljarda apmērā gadījumā, ja vienotā gaisa telpa netiktu ieviesta, un savukārt es varu piebilst, ka saskaņā ar Eurocontrol datiem potenciālo ietaupījumu apmērs ir pat lielāks, jo iespējams ietaupīt pat EUR 3 miljardus.
Papildus aviosabiedrību izmaksu samazināšanai ir iespējams ietaupīt divus miljardus, uzlabojot aviācijas pakalpojumu efektivitāti.
Tā ir taisnība, ka, kā norāda Savary kungs, ņemot vērā mērķus: konkurētspēja, ilgtspējīga attīstība, klimata pārmaiņu ierobežošana un drošības veicināšana gaisā, vienotas gaisa telpas īstenošana nenorit pietiekami ātri.
Vai šī iemesla dēļ mums būtu jāpaliek rokas klēpī salikušiem un neko nedarot?
Nē.
Pirmo reizi, pateicoties pieņemtajiem vienotās gaisa telpas pamatnoteikumiem, Kopienai šajā jomā ir reālas pilnvaras.
2004. gada reforma tika īstenota: nodalīšana starp reglamentēšanu un pakalpojumu nodrošināšanu, pakalpojumu sniedzēju sertifikācija atbilstoši Eiropas noteikumiem, gaisa satiksmes dispečeru licencēšana un virkne tehnisku pasākumu, kas pieņemti ar komitoloģijas procedūru.
Visbeidzot, ir aizsākts industriāls SESAR projekts, kas ir reāls vienotās gaisa telpas papildinājums.
Tomēr mums ir jārīkojas ātrāk.
Komisijai ir jānovērtē līdz šim paveiktais.
2006. gada decembrī es apspriedos ar grupu augsta līmeņa ekspertiem, un šī gada jūlijā viņi iesniedza man savu ziņojumu par reformām, kas ir noteikti nepieciešamas.
Šī gada rudenī Komisija iesniegs savu paziņojumu, kas būs pamatots uz šo ziņojumu.
Otrais jautājums attiecas uz funkcionālajiem gaisa telpas blokiem.
Tā ir taisnība, ka 2004. gada reformā Padome izvēlējās augšupejas pieeju, paredzot saistībā ar bloku izveidi rīcību no dalībvalstu valdību puses.
Atklāti sakot, tā nebija visai apmierinoša pieeja, jo ierobežoja Komisijas un Kopienu iestāžu iespējas pārliecināties, vai bloki patiešām tiek veidoti un vai darbs valstiskā līmenī nav iestrēdzis.
Problēmu rada arī fakts, ka nepietiekami tika uzsvērta sniegto pakalpojumu ekonomiskās efektivitātes uzlabošana.
2008. gada pirmajā pusē mēs izmēģināsim un piedāvāsim pieeju, kas pamatota uz paveikto darbu.
Tā paredzētu specifiskus izpildes mērķus pakalpojumu sniedzējiem un kalpotu par motivāciju un intervences mehānismu neizpildes gadījumā.
Es ticu, ka pieeja, kas pamatota uz paveikto darbu, paātrinās funkcionālo bloku izveidi, jo tiem būs būtiska nozīme izpildes mērķu sasniegšanā.
Mēs strādājam pie idejas par veikuma pārbaudes iestādi un koordinatoru, kas būtu atbildīgi par to, lai projekti attīstītos pēc iespējas ātrāk.
Es personīgi uzskatu, ka tāda veida koordinatori, kādi ir Eiropas komunikāciju tīklu jomā, būtu ļoti noderīgi, lai varētu paātrināt funkcionālo gaisa telpas bloku izveidi.
Protams, ka mēs negaidīsim līdz 2009. gadam, lai paātrinātu funkcionālo bloku izveidi un efektivitāti.
Es ceru, ka varēsim piedāvāt ierosinājumus 2008. gada vidū.
Kopumā ir vienprātība par viedokli, ka bloki var būt efektīvi tikai tādā gadījumā, ja tiks ņemts vērā, ka augšējā gaisa telpas daļa nav atdalāma no apakšējās.
Visbeidzot, ceturtais jautājums par augšupejas pieeju saistībā ar dalībvalstīm, kas, ko diemžēl jāatzīst, dažādā ziņa ir bijusi neveiksmīga.
Vai šādā gadījumā mums būtu jāpieņem pretēja pieeja?
Es par to neesmu pārliecināts.
Es uzskatu, ka mums joprojām ir jācenšas un jāīsteno augšupejas pieejas labākais, tomēr, lai attīstītu vienotu gaisa telpu, mums ir jāvirzās tālāk uz nākamo pakāpi, kas pamatota uz veikumu, mehānismiem.
Mums ir aktīvi jāsadarbojas ar dalībvalstīm, lai veicinātu politisku apņēmību un izdarītu spiedienu no augstākām iestādēm, lai attīstītu funkcionālus gaisa telpas blokus.
Tādēļ šis jautājums bija ļoti apsveicams.
Tas sniedza man iespēju paskaidrot galvenās iniciatīvas, ko veiksim, kas ir atbilstoša Savary kunga atbilstošajiem komentāriem.
PPE-DE grupas vārdā. - (DE) Priekšsēdētāja kungs, Komisijas priekšsēdētāja vietnieka kungs, mums nerada problēmas tas, ko esat sasnieguši saistībā ar efektivitātes sasniegšanu gaisa telpas jomā, bet jūsu atbilde bija ļoti skaidra.
No šīs atbildes izriet, ka dalībvalstis nav paveikušas savu mājas darbu.
Dalībvalstis nav izpildījušas pienākumu, kas pastāvēja kopš 2004. gada, īsā laikā izveidot funkcionālus gaisa telpas blokus.
No vienas puses, tā rezultātā izriet izmaksas EUR 3 miljardu apmērā, uz kurām atsaucāties, un, no otras puses, tā rezultātā izriet arī vides piesārņošana.
Šobrīd mēs diskutējam par emisiju kvotu tirdzniecības ieviešanu gaisa transporta jomā, runājot par aptuveni 3 % emisiju kvotu gaisa transportam.
Ja mums būtu saprātīgs, ātrs un efektīvs gaisa transporta menedžments, mēs varētu samazināt degvielas patēriņu par 12 %, kas ievērojami samazinātu CO2 emisijas.
Priekšsēdētāja vietnieka kungs, jūs esat džentelmenis, tomēr skatīsim lietas būtību: dalībvalstis neveic savus mājas darbus.
Tādēļ mums - Jums kā Komisijai un mums kā Parlamentam - ir jāsaka dalībvalstīm: "Mēs atstājam jūs pēc stundām!
Jums ir ātri jāatgūst iekavētais, ņemot vērā, cik daudz iekavēts”.
Tomēr ar to varētu nebūt gana.
Mums ir arī jābrīdina tās, ka varam nomainīt augšupejas pieeju pret lejupejas pieeju.
Ja dalībvalstis nespēj panākt progresu patiesi būtiskos gaisa satiksmes drošības, efektivitātes, gaisa satiksmes ietekmes uz klimatu jautājumos, tad varam sagaidīt, ka 2008. gadā Komisija ne tikai iesniegs ziņojumu par to, ka dalībvalstis ir progresējušas saistībā ar gaisa telpas bloku izveidi, bet izteiks dalībvalstīm brīdinājumu.
Jūs varat paļauties uz mūsu atbalstu.
Tad mums būs jāmaina sistēma un jāveido gaisa telpas bloki Eiropas līmenī.
Brīdinājums ir mums nepieciešamais žagars, lai pārliecinātu dalībvalstis rīkoties ātri un izveidot efektīvus, funkcionālus gaisa telpas blokus.
Es zinu, cik sarežģīti tas ir, tomēr ar laipniem vārdiem mēs neko nepanāksim.
Mums lēnām ir jāsāk vicināt "lielo žagaru”.
PSE grupas vārdā. - Priekšsēdētāja kungs, es šajā Parlamentā esmu tik ilgi, ka atceros gadījumu, kad komisāre Loyola de Palacio pirmo reizi pieminēja vienoto Eiropas gaisa telpu un kad ES leksikā pirmo reizi parādījās termins "funkcionālie gaisa telpas bloki”.
Pēc sāpīgas šī termina radīšanas 2004. gadā tika panākts zināms progress ar regulu, kas šos gaisa telpas blokus ieviesa, taču man jāsaka, ka kopš tā laika progress ir bijis ļoti lēns, it īpaši attiecībā uz šo gaisa telpas bloku paplašināšanu un apakšējo gaisa telpu.
Komisāra kungs, es augstu vērtēju to, ka Komisijas nodoms bija strādāt kopā ar dalībvalstīm, un dažas dalībvalstis bez šaubām īpaši nevēlas šai politikai sekot tādā ātrumā, kā mēs vēlētos vai esam paredzējuši, taču tagad noteikti ir īstais laiks sameklēt gāzes pedāli un Komisijai pēc iespējas ātrāk nākt klajā ar direktīvu.
Kopš 2004. gada jauni gaisa telpas bloki nav izveidoti, un, kā jau dzirdējām no iepriekšējiem runātājiem, ir aprēķināts, ka mūsu neveiksme izveidot vienoto Eiropas gaisa telpu ir izmaksājusi 1 miljardu eiro.
Turklāt, esošie tiesību akti ir jākoriģē, un ceļojošie cilvēki ikdienā vēl arvien sastopas ar gaisa satiksmes kavēšanos, kas notiek dalībvalstu vecmodīgās attieksmes dēļ un Komisijas bezdarbības dēļ.
Pacietība izsīkst, un rīcība ir nepieciešama nekavējoties.
Rīcības trūkums nav nekāda izvēle, un tādēļ mana grupa atbalstīs mutisko jautājumu, ko Parlamentam Transporta un tūrisma komitejas vārdā ir iesniedzis Paolo Costa.
Komisāra kungs, mēs visi paliekam vecāki un mēs vēlētos Eiropas vienoto gaisa telpu vēlētos redzēt savas dzīves laikā.
UEN Grupas vārdā. - (GA) Priekšsēdētāja kungs, es vēlos jautāt, vai var uzskatīt, ka šī aviācijas liberalizācijas politika visās izpausmēs palīdz noteiktos reģionos un reģionālās lidostās.
Pievērsiet uzmanību tam, kas, piemēram, notiek Šenonas lidostā manā vēlēšanu apgabalā Īrijas rietumos.
Aer Lingus lēmums neturpināt lidojumus uz Londonu nelabvēlīgi ietekmēja šo reģionu, tajā skaitā tā ekonomiku.
Tas ir pilnīgā pretrunā ar Īrijas valdības politiku.
Es uzskatu, ka ciktāl tas attiecas uz Eiropas reģioniem, šī brīvība aviācijas jautājumos palīdzēs progresēt spēcīgiem reģioniem, bet vājinās tos, kas nav tik spēcīgi.
Tādēļ es lūdzu Komisiju izskatīt, piemēram, Šenonas lidostas lietu un apsvērt, kā šo politiku iespējams īstenot līdz ar reģionālās attīstības politiku šādos reģionos.
GUE/NGL Grupas vārdā. - (CS) Priekšsēdētāja kungs, dāmas un kungi, ierosinājums "Vienota Eiropas gaisa telpa” apstiprina manu pieredzi kā pilotam, ka aviācija ir mācību grāmatas paraugs jomā, kurā nepieciešama pārvalstiska sadarbība neatkarīgi no valstu robežām.
Šī iemesla dēļ un ņemot vērā to, ka ir nepieciešams nodrošināt maksimālu gaisa satiksmes drošību, maksimālu efektivitāti un minimālus lidojumu kavējumus, mēs atbalstam funkcionālu gaisa telpas bloku izveidi un tādejādi arī Vienotu Eiropas gaisa telpu.
Tomēr neaizmirsīsim, ka kaut arī fragmentēšana ir dārga, arī defragmentēšana maksā naudu.
Ņemot vērā, ka šī ir kompleksa sistēma, es Kopienas interesēs atbalstu pakāpenisku vienotas menedžmenta operētājsistēmas izveidi vienotā gaisa telpā.
Papildus ir jāmin, ka Eiropas gaisa telpu apvienošana, kurās šobrīd pastāv 27 valstu operētājsistēmas, apdraudēs gaisa satiksmes dispečeru un citu šīs jomas speciālistu darbvietas.
Cik man zināms, saistībā ar šiem jautājumiem ir īstenots diezgan sekmīgs ilgtermiņa sociālais dialogs, un, manuprāt, tādēļ ir nepieciešams saskaņot acīmredzami pretrunīgas procedūras.
Mēs vēlamies, lai mūsu lidojumi būtu drošāki un efektīvāki; mēs vēlamies minimālus lidojumu kavējumus un maksimālu briesmu likvidāciju, kas varētu rasties neparastu gaisa satiksmes notikumu rezultātā.
Uz spēles ir cilvēku dzīvības: to dzīvības, kuri devušies lidojumā, un arī to dzīvības un liktenis, kuri pārvalda gaisa satiksmi.
IND/DEM grupas vārdā. - Priekšsēdētāja kungs, mani satrauc ierosinājums, ka atvērtas gaisa telpas izveides process ir jāpaātrina.
Šķiet, ka netiek atzītas problēmas, ar ko Eiropas reģionālajās lidostās nācās saskarties atvērtajai gaisa telpai pat tās sagatavošanas laikā.
Radot vienotu Eiropas gaisa telpu, radīsies divi lieli centri - noteikti Hītrova un vai nu Frankfurte, vai arī Šarla de Golla lidosta, kuras papildinās mazāku centru tīkls.
Konkurence starp lidostām, kam atvērtās gaisa telpas hierarhijā būtu jābūt pirmajā vai otrajā līmenī, manā valstī ir ļoti sīva.
Šenonas lidostā, kas ir pilntiesīgs centrs, un tādās reģionālās lidostās kā Korka trūkst reisu, bet tajā pašā laikā Dublinas lidosta nepārtraukti ir pārpildīta.
Mana valdība neiejaucas un neko nedara, jo atvērtās gaisa telpas loģika ir ļaut tirgum izlemt lidostu likteņus, un tirgus, nevis sociālā atbildība vai veselais saprāts attiecībā uz reģionālo un lauku attīstību, lemj tā, ka peļņa palielinās, bet cilvēkiem tas nekādu labumu nedod.
Tā vietā, lai steigtos izveidot atvērtu gaisa telpu, pat šajā novēlotajā brīdī labāk izmantosim tik daudz laika, cik nepieciešams, lai veiktu nopietnu šīs politikas ietekmes novērtējumu.
Pēc tam veiksim visus nepieciešamos pasākumus un nodrošināsim, lai atvērtā gaisa telpa veselus Eiropas reģionus, tādus kā Īrijas rietumi un dienvidi, neatgrieztu no dzīvotspējīgas un ekonomiskas nākotnes.
(DE) Priekšsēdētājas kundze, mūs visus māc vienādas bažas saistībā ar Eiropas transporta politiku.
Mēs vēlamies uzlabot visa veida transporta un īpaši gaisa transporta efektivitāti, vienlaikus nepaaugstinot vides piesārņojumu.
Mēs vēlamies, ja iespējams, pat uzlabot vides līdzsvaru lidojumu jomā.
Mums jau ir bijušas daudzas idejas saistībā ar šo tēmu Eiropā, piemēram, emisiju kvotu tirdzniecība.
Mēs ceram sasniegt mūsu mērķus, piemēram, lidmašīnu degvielas aplikšanu ar nodokli un līdzīgus.
Tā, iespējams, nav nepareiza pieeja, tomēr mūsu mērķis ir sasniedzams citādi.
Līdzīgi kā ceļu transporta lietā mums būtu jāmeklē inteliģentāki risinājumi.
Ideja par atvērtu Eiropas gaisa telpu un vienu Eiropas gaisa telpu ir pareizā pieeja, tomēr, protams, tā ir jāīsteno.
SESAR ir solis šī mērķa virzienā, tomēr mums ir jādara vairāk.
Ļaujiet man pievērsties pēdējam punktam, jo mēs šonedēļ balsosim par šo jautājumu.
Sastrēgumi ir ne tikai gaisa telpā, bet arī uz zemes, īpaši lidostās.
Tādēļ labāk atbrīvosimies no nepamatotiem, birokrātiskiem noteikumiem par degvielu pārvadājumiem lidostās.
Tā tiktu ietaupīts ievērojami daudz naudas un rūpju.
(DE) Priekšsēdētājas kundze, mēs uzskatām, ka vienotas Eiropas gaisa telpas projekts ir vissvarīgākais projekts gaisa transporta nākotnei.
Komisija vienmēr uzsvēra tā nozīmi jūsu priekšteča darbības laikā, un arī es piekrītu šim uzskatam.
Mēs pieņēma 2004. gada noteikumu kopumu.
Mums joprojām pastāv sava veida savārsmojums gaisa telpā, kurā ir 58 valsts gaisa telpas bloki, kaut arī mēs zinām, ka patiesībā mums ir nepieciešams viens vai varbūt trīs līdz seši bloki, ja gribam būt dāsni.
Mēs zinām, ka šim savārsmojumam - tā rādītāji tika minēti iepriekš - ir negatīva ietekme uz drošību un, protams, arī ekonomiku un patērētājiem.
Mums ir zināms par sastrēgumiem gaisa telpā, bet šobrīd mēs pievēršam daudz lielāku uzmanību emisijām.
Mēs apzinājāmies, ka varam šajā jomā spert lielu soli.
Savā progresa ziņojumā Komisija norādīja, cik lēni uz priekšu virzās dalībvalstis, pat ja tiek īstenotas dažas iniciatīvas, un piedāvāja dažādus veidus, kā izdarīt spiedienu.
Tagad es nesaku, ka tam nav nozīmes, nedz arī to, ka "es jau tā teicu”, bet jau 2003. gadā mēs norādījām, ka augšupejošā pieeja negūs panākumus, jo jau tad mums bija aizdomas, ka dalībvalstis neiesaistīsies diskusijās par suverenitātes jomām saistībā ar pakalpojumu sniegšanu un ka šādas būtiskas lietas ir jāreglamentē lejupvērstiem reglamentējošiem noteikumiem.
Tolaik mēs domājām, ka, iespējams, Eurocontrol varētu ierosināt noteikumus un sniegt priekšlikumu, kas pamatots tikai uz lietas būtību, funkcionalitāti, par ko dalībvalstis varētu diskutēt, nevis gaidīt, līdz tās pašas izveidotu cita veida savārsmojumu augšupejas pieejas sistēmā.
Šobrīd ir būtiski nopietni apsvērt, vai mums ir jāpārskata tiesiskais pamats.
Tas būtu vienīgais veids, kā izvairīties no patiesa spiediena un pamudinātu nepieciešamās izmaiņas.
(PL) Priekšsēdētājas kundze, komisāra kungs, 2004. gada pavasarī, kad Eiropas Savienība pieņēma attiecīgos tiesību aktus, bija runa par priekšrocībām, ko civilā aviācija varētu gūt no gaisa satiksmes noteikumu reorganizēšanas un militārās sadarbības ar civilo sektoru šajā sakarā.
Eiropas sistēma tolaik bija ļoti fragmentēta, kā rezultātā veidojās šauri gaisa telpas koridori.
Tā rezultātā pasliktinājās lidojumu drošība un aptuveni 20 % no lidmašīnām kavēja lidojumus; tika izmantots vairāk degvielas, kam bija negatīva ietekme uz ekoloģiju.
Vai situācija ir labāka, nesākot funkcionēt?
Vai tā ir tikai katras atsevišķās dalībvalsts vaina?
Vai iespējams, ka mūsu tiesību akti neatbilda aktuālajām prasībām?
Būtu ļoti labi, ja tiktu saņemtas tūlītējas atbildes uz šiem jautājumiem un veikti korektīvi pasākumi, negaidot līdz 2008. gada beigām.
Pieaugums gaisa satiksmes jomā ir fenomenāls.
Tādēļ ir nepieciešams atbilstošs tiesiskais regulējums, tomēr tiem jābūt noteikumiem, kas nav tikai tukši vārdi.
Vēl mums ir nepieciešama atbilstoša personāla apmācība.
Un, visbeidzot, komisār, kā jūs vērtējat šo jautājumu ES kaimiņvalstu kontekstā?
(NL) Priekšsēdētājas kundze, komisāra kungs, dāmas un kungi, es piekrītu visam iepriekš teiktajam un vēlos piebilst, ka vienotas Eiropas gaisa telpas projekts jāīsteno pēc iespējas drīzāk.
Ir skaidrs, ka Regulas (EK) Nr. 551/2004, kas tika radīta, lai pamudinātu dalībvalstis optimāli izmantot funkcionālākus gaisa telpas blokus, maigā pieeja cieta neveiksmi.
Es arī saprotu, ka daudz dalībvalstu izturas atturīgi, dod priekšroku tam, ka netiek iesaistītas, uzsver savu suverenitāti utt., tomēr mēs nedrīkstam ļaut viņiem tikt cauri sveikā.
Aviācija pavisam noteikti ir nozare, kura industrijas, patērētāju, drošības un vides interesēs īpaši jāizskata Eiropas līmenī.
Komisār, laikā, kad klimata pārmaiņas ir izvirzījušās tik prioritārā pozīcijā politikas darba kārtībā, mēs nevaram atļauties, ka lidmašīnas veic liekus lidojumus, patērējot lielu daudzumu lidmašīnu degvielas u. tml.
Mums vienkārši jāturpina virzīt uz priekšu šo lietu līdz ar citiem instrumentiem - SESAR, emisiju kvotu tirdzniecības sistēmu utt..
Mēs nevaram turpināt, ļaujot neefektīvam mūsu gaisa telpas menedžmentam nelietderīgi iztērēt desmitiem miljonu euro, ieguldot daudzos nevajadzīgos gaisa satiksmes kontroles centros.
Šeit ir plaša telpa pieskaņošanai un liekā izsvītrošanai, un tas ir tas, ko mēs vēlamies.
Turklāt ir iespējams, ka šīs nozares straujās paplašināšanās rezultātā mēs drīzumā sasniegsim kapacitāšu robežas.
Pastāvošie divpusējie kontakti, kas bija paredzēti funkcionālu gaisa telpas bloku izveidei, praktiski nav bijuši rezultatīvi, tas nozīmē, ka mums patiešām ir jāķeras pie darba.
Koordinatora un iestādes noteikšana, kuri sniegtu pārskatu par paveikto, būtu solis pareizajā virzienā, tajā pat laikā, komisār, es baidos, ka ar šo augšupejas pieeju nebūs pietiekami; mēs centāmies to īstenot tik ilgi, cik iespējams, un tagad mums ir jāskatās tālāk, jāpieņem jaunas likumdošanas iniciatīvas.
(RO) Priekšsēdētājas kundze, 2006. gadā zemu izmaksu aviokompānijas atvēra 225 jaunus Eiropas gaisa satiksmes maršrutus, tas nozīmē 1 800 jauni lidojumi nedēļā.
Gaisa telpas fragmentācijai valsts līmenī ar specifiskiem darbības noteikumiem un procedūrām var būt negatīva ietekme uz transporta spēju garantēt drošību, kā arī attiecībā uz jaunu tehnoloģiju ieviešanu un izmaksām.
Pārejot no viena gaisa sektora uz otru, piloti maina frekvences un sazinās ar tuvāko gaisa satiksmes dispečeru.
Gaisa satiksmes dispečeri ir kļuvuši par kritisku faktoru.
Ir būtiski, lai jauni funkcionāli bloki tiek īstenoti, apspriežoties visām iesaistītajām pusēm un dalībvalstīm veicot efektīvus pasākumus integrētas menedžmenta sistēmas īstenošanai.
Tajā pat laikā ieguldījumi būtu jāveic efektīvākās lidmašīnās un lidostu infrastruktūrā.
Rumānijas un Bulgārijas pievienošanās ES rezultātā Kopienas gaisa telpai ir papildus pievienoti vēl jauni funkcionāli bloki, kas ir nozīmīgi gan Melnās jūras reģionam, gan arī sadarbībai Balkānu reģionā.
Komisijas priekšsēdētāja vietnieks. - (FR) Priekšsēdētājas kundze, es novērtēju un pievienojos Parlamenta paustajai nepacietībai.
Es sniegšu ļoti precīzu, bet kodolīgu atbildi.
Dāmas un kungi, jūs saņemsiet ziņojumu 2007. gada oktobrī un otru tiesību aktu paketi 2008. gada vidū, tādēļ pavisam noteikti nevar teikt, ka mēs neko nedarām!
Tādēļ mēs sniegsim kopīgi detalizētu atbildi uz šo jautājumu.
Otrais punkts: es, iespējams, jau runāju ar Jums par koordinatoru, vecāku politiķi, kurš veicinās šo darbības bloku ieviešanu starp dalībvalstīm.
Man jāsaka, ka Eiropas komunikāciju tīkli ir pierādījums man, ka tas būtu labs veids, kā pavirzīt uz priekšu mūsu pasākumus šajā jomā.
Uz trešo jautājumu es atbildēšu atsaucoties uz Sesar, jo Sesar jau pastāv, tas jau ir kopuzņēmums, kas apvieno visus dalībniekus.
Es uzskatu, ka Sesar ieviešana iznīdēs visus sliktos ieradumus, kas piesaista mūs gaisa telpām, ko noteikušas valstu robežas, kas vairs nav saprātīgi.
Tas nozīmē, ka mana atbilde uz Paolo Costa uzdoto un Savary kunga diskutēto jautājumu ir ļoti pozitīva, un es rūpīgi ieklausījos Parlamenta vēlmēs.
Esmu gatavs darīt visu, par ko varu atbildēt.
Debates ir slēgtas.
Rakstiska deklarācija (Reglamenta 142. pants)
rakstiski. - (CS) Dalībvalstis piekrita izveidot kopīgus gaisa telpas blokus, lai varētu kontrolēt vienotu gaisa telpu, neatkarīgi no valstu robežām.
Papildus tam jānorāda, ka virs Vācijas sadūrās divas lidmašīnas un gāja bojā 71 cilvēks.
Argumenti par labu vienotai gaisa telpai kļūst aizvien spēcīgāki: mums ir 57 dispečeru punkti 28 000 ikdienas lidojumiem; ASV ir divi.
Ir pagājuši trīs gadi, bet situācija nav mainījusies.
ES nav ieviesusi praksē visas regulas no 2004. gada.
Šīs regulas bija paredzētas tam, lai integrētu gaisa telpu iekšējo pakalpojumu tirgū un nodrošinātu pamatu efektīvai operētājsistēmai ar uzsvaru uz drošību, vides aizsardzību un lidojumu kapacitāšu paaugstināšanu.
Šobrīd mums ir 65 radaru centri ar 31 sistēmu, kas izmanto 22 datoru tīklus, un mēs prognozējam, ka 10 gadu laikā lidojumu skaits Eiropā dubultosies.
Vai pilsoņiem ir zināms, ka viņu valdības un parlamenti ignorē kopīgās Eiropas priekšrocības, nostādot viņus nelabvēlīgākā situācijā?
Kādēļ kopīgas izmantojamas gaisa telpas izveidošanai, kas paredzēta gan civiliem, gan militāriem lidojumiem vienotajā Eiropā, ir nepieciešams tik ilgs laiks?
Vai tas paredzēts, lai nomierinātu vietējās ekonomiskās intereses?
Vai tas paredzēts, lai aizsargātu valstu suverenitāti, kaitējot transporta drošībai un turklāt par augstu cenu?
Šodien mēs vēlamies zināt, kā un kad mēs integrēsim gaisa telpas augšējās daļas klasifikāciju un kā mēs nākotnē kopīgi rīkosimies ar gaisa telpas apakšējo daļu.
Vai ir iespējams atklāti identificēt šķēršļus, kas kavē funkcionālo bloku izveidi visā Eiropas teritorijā?
Vai ir iespējams viest skaidrību par dalībvalstu galvenajām politiskajām prioritātēm, lai tās pildītu savus pienākumus?
Tāpat mēs satraucamies arī par augšupejošās pieejas neveiksmi, jo triju gadu laikā dalībvalstis nav attīstījušas funkcionālus blokus, kas nepieciešami efektīvākai gaisa telpas kontrolei.
Jautājumu laiks (jautājumi Komisijai)
Nākamais ir jautājumu laiks (B6-0138/2007).
Komisijai tiek uzdoti šādi jautājumi
Pirmā daļa
Temats: Piespiedu darbs Eiropā
Cilvēku tirdzniecība, lai tos ekspluatētu piespiedu darbā, pēdējos gados ES ir palielinājusies.
Upuri, kas ir vai nu Eiropas Savienības pilsoņi, vai arī imigranti, cieš no jaunām verdzības formām.
Kādus pasākumus Komisija ir ieplānojusi veikt, lai šai parādībai pieliktu punktu?
Tā kā šādu tirdzniecību veicina dalībvalstu nespēja nodrošināt to, ka darba devēji ievēro darba likumdošanu un tiesību aktus par strādnieku tiesībām, kādus pasākumus Komisija ir paredzējusi veikt, lai šo problēmu risinātu?
Komisijas priekšsēdētāja vietnieks. - Priekšsēdētājas kundze, piespiedu darbs un cilvēku tirdzniecība darbaspēka izmantošanas nolūkos ir milzīgi pamattiesību pārkāpumi, un mēs esam pilnībā apņēmušies šādus noziegumus novērst un apkarot.
Saskaņā ar starptautisko darba organizāciju aprēķiniem, 2005. gadā pasaulē piespiedu darbā bija iesaistīti vismaz 12,3 miljoni cilvēku.
Apmēram piektā daļa no tiem ir cilvēku tirdzniecības upuri.
Cilvēku tirdzniecība darbaspēka izmantošanas nolūkos galvenokārt ir organizētās noziedzības biznesa veids, kas gadā nes 12 miljardus dolāru lielu peļņu.
Mums ir zināms arī tas, ka cilvēku tirdzniecība vēl arvien ir zema riska noziegums.
Eiropas stratēģijas mērķis ir panākt, ka no zema riska un augstas atdeves nodarbes tā kļūst par augsta riska un zemas atdeves nodarbi.
Ir nepieciešama integrēta stratēģija cīņai pret cilvēku tirdzniecību darbaspēka izmantošanas nolūkos, kas ietvertu profilaksi, apsūdzības un upuru aizsardzību un palīdzību tiem.
Komisija koordinēs visu ieinteresēto pušu un profilakses stratēģijas īstenošanā iesaistīto iestāžu tīkla izveidi.
Pirmkārt, tie ir darba inspekcijas dienesti, darba devēju organizācijas un arodbiedrības.
Kas attiecas uz profilaksi, galvenais mērķis ir nodrošināt darba likumdošanas ievērošanu visās darba vietās un tādējādi cīnīties pret nelegālo nodarbinātību, īpaši tajos sektoros, kuros riska faktors ir augstāks, starp tiem arī lauksaimniecībā, celtniecībā, pārtikas pārstrādē un mājsaimniecības darbos.
Esmu apņēmies arī izstrādāt jaunus tiesību aktus par cilvēku tirdzniecības un imigrantu darbaspēka izmantošanas apkarošanu.
Šādu tiesību aktu piemērs ir pašreizējais direktīvas priekšlikums, kurš nosaka sankcijas pret darba devējiem, kas nodarbina trešo valstu piederīgos, kuri dalībvalstīs uzturas nelegāli.
Šī priekšlikuma mērķis ir efektīvāk cīnīties pret imigrantu ekspluatāciju, izmantojot preventīvas administratīvās sankcijas un nopietnākajos gadījumos, piemēram, cilvēku tirdzniecības un īpaši ekspluatējošu darba apstākļu gadījumos, arī soda sankcijas.
Izmeklēšanai un apsūdzību izvirzīšanai ir jākļūst efektīvākai.
Tiesībaizsardzības amatpersonām būtu pilnībā jāizmanto tiesību akti pret cilvēku tirdzniecību darbaspēka izmantošanas nolūkos, arī tie tiesību akti, kas pakļauti pamatlēmumam par cilvēku tirdzniecību un direktīvai par uzturēšanās atļauju piešķiršanu cilvēku tirdzniecības upuriem.
Kā rāda dalībvalstu labā prakse, pasākumi palīdzības sniegšanai cilvēku tirdzniecības upuriem ir būtiski, lai aizsargātu pamattiesības un tajā pašā laikā veicinātu veiksmīgu apsūdzību izvirzīšanu.
Palīdzības, uzturēšanās statusa un atbalsta sniegšana, lai atrastu labākas darba un dzīvošanas alternatīvas, nodrošinās cilvēku tirdzniecības upuru sadarbību kriminālprocesu laikā un atvieglos vainīgo personu sodīšanu.
Nobeigumā, saistībā ar pirmo atzīmējamo Dienu pret cilvēku tirdzniecību nākamā gada 18. oktobrī Komisija kopā ar dalībvalstīm izstrādās ieteikumus upuru (pirmkārt, visu tādu sociāli mazaizsargāto kategoriju kā bērni) identifikācijai un atbalstīšanai, pamatojoties uz ciešu sadarbību starp tiesībaizsardzības iestādēm, prokuratūrām, NVO un citiem pakalpojumu sniedzējiem.
(RO) Priekšsēdētājas kundze, ļaujiet man pateikties komisāram Franco Frattini par viņa atbildi.
Pēc tam, kad iesniedzu savu jautājumu, es tikos ar komisāru, un mēs pārrunājām cilvēku tirdzniecības apkarošanas aspektus.
Es ļoti novērtēju Eiropas Komisijas un komisāra personīgo iesaistīšanos šī fenomena apkarošanā, un esmu priecīga, ka 18. oktobrī Eiropas Komisija aizsāks reālus pasākumus, lai apturētu šo fenomenu, ieskaitot tos, ko minēja komisārs, piemēram, kriminālsankciju ieviešana nopietniem nelegālās nodarbinātības gadījumiem.
Es vēlos jautāt, vai komisārs Eiropas Komisijas vārdā plāno no Padomes lūgt mandātu, lai Eiropas Kopienas vārdā parakstītu Konvenciju par rīcību pret cilvēku tirdzniecību, kas ir ļoti efektīvs juridisks instruments cilvēku tirdzniecības apkarošanā.
Komisijas priekšsēdētāja vietnieks. - (IT) Priekšsēdētājas kundze, dāmas un kungi, atbilde pavisam noteikti ir jā.
Mēs un es personīgi esam apņēmušies nodrošināt, lai Eiropa būtu ne tikai dalībniece, bet arī galvenā dalībniece saistībā ar visiem starptautiskajiem instrumentiem.
Attiecībā uz instrumentu, ko jūs norādījāt, kā arī citām konkrētajām iniciatīvām, dāmas un kungi, ir jānorāda, ka Komisija, protams, nevar visu paveikt viena.
Es vēlētos ierosināt pieņemt direktīvu par kriminālsankcijām, kas piemērojamas izmantotājiem vai precīzāk būtu teikt vergu tirgotājiem, kuri ekspluatē un ļaunprātīgi izmanto savas tirdzniecības upurus, tomēr, ja dalībvalstis nesniegs savu piekrišanu, ja mazu, lielu un vidēju uzņēmumu tīkls Eiropā neatbalstīs mūs, šie instrumenti būs daudz mazāk efektīvi.
Tādēļ mans lūgums ir sadarboties.
(DE) EURO 2008 nākamgad noritēs Austrijā un Šveicē.
Cilvēku tirgotāji un sieviešu tirgotāji jau ir tam sagatavojušies.
Vai Komisija arī ir sagatavojusies?
Komisijas priekšsēdētāja vietnieks. - Šīs ir ļoti svarīgs jautājums.
Mums bija samērā laba pieredze 2006. gadā, kad Vācijā notika pasaules kausa izcīņa futbolā.
Mēs strādājām ciešā sadarbībā ar visām dalībvalstīm, policijas dienestiem un Vācijas iestādēm.
Mēs šajā periodā spējām novērst vismaz 3000 vai 4000 jaunu upuru tirdzniecību Vācijā.
Mēs esam gatavi to atkārtot.
Mēs pašlaik gatavojam ziņojumu, kas drīzumā tiks publicēts, par ļoti svarīgajiem Eiropas sadarbības rezultātiem.
Jums varbūt ir zināms, ka vismaz 12 dalībvalstis sadarbojās tādu pasākumu ieviešanā, kas uz robežām ļauj aizturēt un kontrolēt aizdomīgus cilvēkus, kuri cenšas nelegāli ievest jaunus šīs cilvēku tirdzniecības upurus.
Mēs to pašu esam gatavi darīt nākamgad sadarbībā ar Vāciju, Austriju un Šveici, kurās arī notiks čempionāti.
Vācija šajā jomā ir paveikusi ļoti labu darbu.
(LT) Fenomens, ka tiek ņemti cilvēki un nodarbināti piespiedu kārtā, un tādējādi tiek atņemtas tiesības brīvi pārvietoties un brīvi rīkoties, situācija, kad nav iespējams aiziet no konkrētā darba, atrodoties gluži kā cietumā, nav nekas jauns.
Mēs uzzinām to plašsaziņas līdzekļiem un dažādām izmeklēšanām.
Vai Komisijai ir pieejama jebkāda vispārēja, statistiska informācija par valstīm, kur ir bijuši šādi gadījumi, un vai jums nešķiet, ka tas ir krimināltiesību jautājums?
Dalībvalstij nav tiesību atturēties no noziedznieku sodīšanas, kuri atņēmuši citiem brīvību.
Komisijas priekšsēdētāja vietnieks. - (IT) Priekšsēdētājas kundze, dāmas un kungi, mēs pavisam noteikti apzināmies satraucošos notikumus.
Mēs arī apzināmies, ka dažas dalībvalstis pastiprina savu sadarbību apkarošanas un represiju pasākumos.
Tomēr uzskatu, ka aprakstītie kriminālnoziegumi ir Eiropas mēroga problēma.
Kad, kā jūs norādījāt, cilvēki tiek piespiesti strādāt nežēlīgos apstākļos, turēti kā ķīlnieki, mēs nevaram atbildīgos sodīt, piemērojot tikai tiesību normas, kas ir spēkā nelegālās nodarbinātības jomā, jo šādi kriminālnoziegumi ir uzskatāmi arī par citu cilvēku paverdzināšanu.
Tikai tad mēs varēsim uzlabot situāciju.
Lūk, piemērs: tikai tad, kad mēs nopietni nodefinēsim šos noziegumus, ko tie, kā uzskatu, ir pelnījuši, mēs varēsim piemērot Eiropas apcietināšanas orderi.
Tas ir tikai piemērs, bet, kā jūs zināt, Eiropas apcietināšanas orderis tiek piemērots vienai noziegumu kategorijai - nopietniem noziegumiem -, un tas nozīmē, ka dalībvalstis, pie kurām es vēršos, ir izteikušas vēlmi padarīt stingrākus valsts krimināllikumus, lai galu galā varētu definēt šādus noziegumus kā patiesi nopietnus, kas jau ir noticis dažās dalībvalstīs, tādējādi paverot iespēju funkcionēt Eiropas sadarbības instrumentiem, kas tikušu izveidoti šim nolūkam.
Tas ir būtisks priekšnosacījums.
Temats: Cīņa pret starptautisko noziedzību un Eiropas Kopienu Tiesa
Eiropas Savienības attīstība ir notikusi, pamatojoties uz tiesību aktu piemērošanu, taču nesenā kavēšanās cīnīties pret starptautisko noziedzību ir novedusi pie lēmumu pieņemšanas trešajā pīlārā, t.i., pamatojoties uz valdību sadarbību un šos lēmumus neiesniedzot pārbaudīšanai Eiropas Kopienu Tiesā.
Vai Komisija uzskata, ka lielākas tiesiskās skaidrības interesēs Eiropas Savienībā ir iespējams stiprināt trešā pīlāra pasākumu tiesisko pārbaudi?
Komisijas priekšsēdētāja vietnieks. - Priekšsēdētājas kundze, Eiropas Kopienu Tiesai ir liela nozīme trešā pīlāra instrumentu likumības, ieviešanas un piemērošanas nodrošināšanā.
Saskaņā ar Līguma 35. pantu, Tiesas kompetencē pēc dalībvalsts tiesas vai tribunāla pieprasījuma ir sniegt prejudiciālus nolēmumus par pamatlēmumu un lēmumu spēkā esību un interpretāciju, par to konvenciju interpretāciju, kas pieņemtas saskaņā ar Līguma VI sadaļu, un šo konvenciju īstenošanas pasākumu spēkā esību un interpretāciju.
Tomēr šāda Eiropas Kopienu Tiesas kompetence attiecas tikai uz tām dalībvalstīm, kas ir paziņojušas, ka atzīst šīs tiesas jurisdikciju.
Turklāt dalībvalstis, kuras ir akceptējušas jurisdikciju, to var ierobežoti attiecināt tikai uz valsts augstākajām tiesām vai tribunāliem.
Diemžēl šobrīd Eiropas Kopienu Tiesas kompetenci sniegt prejudiciālus nolēmumus par trešā pīlāra instrumentiem ir atzinušas tikai 16 dalībvalstis, un divas no tām ir paziņojušas par ierobežojumiem.
Manuprāt, tas ir nepietiekami un nepieļauj atbilstošu dialogu starp Eiropas Kopienu Tiesu un valstu tiesām, kas Eiropas Savienības tiesību aktus piemēro ik dienu.
Turklāt Eiropas Kopienu Tiesas kompetencē ir pārskatīt pamatlēmumu un lēmumu spēkā esību.
Gan dalībvalstis, gan Komisija var iesniegt prasību Eiropas Kopienu Tiesā, lai apstrīdētu šo pasākumu spēkā esību.
Praksē Komisija šo iespēju ir izmantojusi divas reizes.
Tās ir lietas, kurās tika prasīts anulēt pamatnolēmumu par krimināllikumu piemērošanu vides aizsardzības un kuģu radītā piesārņojuma jautājumiem.
Bet, pēc manām domām, šie noteikumi arī jāpilnveido.
Īpaši pašreizējais Līgums nenosaka mehānismu, kas līdzinātos Kopienas tiesību aktu pārkāpumu procedūrai un kas dotu iespēju uzraudzīt instrumentu ieviešanu dalībvalstu tiesību sistēmās.
Savu viedokli par trūkumiem attiecībā uz Eiropas Kopienu Tiesas kompetenci brīvības, drošības un tiesiskuma jomās esmu izteicis divos paziņojumos par Hāgas Programmas ieviešanu, ko Komisijai iesniedzu 2006. gadā un 2007. gada jūlijā.
Tādēļ Komisija atzinīgi vērtē uzdevumu, par ko vienojušās dalībvalstis un kas jāveic starpvaldību konferencei - pabeigt reformētā līguma izstrādi.
Es ceru, ka saskaņā ar reformēto līgumu Eiropas Kopienu Tiesa būs pilnībā atbildīga par jautājumiem visās tiesiskuma, brīvības un drošības jomās.
Tas ir svarīgi, lai risinātu iepriekš saskaņotā darba vājo ieviešanu dalībvalstīs.
(ES) Priekšsēdētājas kundze, komisārs sniedza atbildi, kādu jau biju gaidījis, jo apzinos, cik lielu nozīmi viņš piešķir tiesības reglamentējošām iestādēm.
Tomēr problēma ir faktā, ka Konstitucionālais līgums ir joprojām nenoteiktā pozīcijā: mēs nezinām, vai mums izdosies to noslēgt, bet pa to laiku mums ir jādarbojas šajā Kopienā, no vienas puses, ķerot teroristus un, no otras puses, nodrošinot juridisko noteiktību.
Jautājums, ko vēlos uzdot komisāram, ir, vai, ņemot vērā faktu, ka daļai dalībvalstu nav vēlēšanās uzņemties saistības attiecībā uz Eiropas Kopienu Tiesu, viņš uzskata, ka ir pareizi, ja mēs turpinām pieņemt pretterorisma pasākumus, ja tie netiek saistīti ar tiesu stiprināšanu.
Citiem vārdiem sakot, ikreiz, kad tiek pieņemti šāda rakstura pasākumi, dalībvalstīm būtu jāatzīst Eiropas Kopienu Tiesas jurisdikcija.
Pretējā gadījumā mēs saskarsimies ar iespēju, ka tiek pieņemtas autoritāras vai piespiedu metodes bez iespējas vērsties Tiesā.
Komisijas priekšsēdētāja vietnieks. - (IT) Priekšsēdētājas kundze, dāmas un kungi, šis ir ļoti delikāts jautājums.
No vienas puses, es uzskatu, ka dalībvalstīm ir jāuzņemas saistības, un, manuprāt, to pirmais pienākums ir oktobrī, Portugāles prezidentūras laikā, piekrist priekšlikumam, kas starpvaldību konferencē tika saņemts no Eiropadomes, par ļoti skaidru mandātu, kas ietver jaunas Eiropas Kopienu Tiesas pilnvaras.
Nav šaubu par to, ka mums ir jābūt spējīgiem spert lielu soli uz priekšu, īpaši saistībā ar pašiem delikātākajiem jautājumiem, jutīgākajos sektoros, piemēram, attiecībā uz trešo pīlāru, kur visbeidzot Tiesai būs jurisdikcija.
Mums beidzot būs iespēja saņemt pilnīgu Eiropas Kopienu Tiesas atskaiti.
Es vēlos norādīt, ka dažos gadījumos dalībvalstis pat negribīgi ievēro Tiesas norādes; Eiropas Kopienu Tiesa informēja mūs, ka dažās jomās krimināltiesības var būt arī Eiropas instruments; Tiesa sacīja to saistībā ar piesārņošanu, kas, piemēram, ir jutīgs jautājums.
Dažas dalībvalstis joprojām iebilst šādiem nolīgumiem, kuriem diemžēl ir jātiek pieņemtiem vienprātīgi un kas izriet no Tiesas lēmuma; tomēr tās joprojām turpina iebilst.
Ir skaidrs, ka šo problēmu iespējams atrisināt tikai tad, ja Portugāles prezidentvalstij izdosies panākt vienošanos oktobrī. Tas būtu ievērojams sasniegums un tas lēciens uz priekšu, ko minējāt un ko pilnībā atbalstu.
(DE) Priekšsēdētājas kundze, komisār, tas ir atklāts noslēpums, ka dažās jaunajās ES dalībvalstīs organizētās noziedzības aprindas ir labās attiecībās ar augstākajām politikas aprindām.
Cik lielā mērā un kādā veidā Eiropas Savienība palīdzēs šīm Austrum- un Dienvidaustrumeiropas valstīm, kurām ir ievērojamas monetāras un finansiālas problēmas, apkarot sadarbību starp politiku un organizēto noziedzību?
Komisijas priekšsēdētāja vietnieks. - (IT) Priekšsēdētājas kundze, dāmas un kungi, manuprāt, šis galvenais mērķis neattiecas tikai uz Austrumu valstīm, jo galvenais mērķis ir panākt spēcīgu, bezkompromisa un pastāvīgu korupcijas apkarošanu.
Korupcijas apkarošana nevar beigties, piemēram, gadījumos, ja kāda valsts kļūst par Eiropas Savienības dalībvalsti.
Mēs esam strādājuši ar daudzām kandidātvalstīm, kas vēlāk kļuvušas par Eiropas Savienības dalībvalstīm.
Šīs valstis sasniedza ļoti labus rezultātus, un tagad mēs esam ieinteresēti sadarboties ar, piemēram, valstīm, kas nav kandidātvalstis, bet ir tikai mūsu kaimiņi: Rietumbalkānu valstīm, svarīgiem partneriem kā Ukraina, valstīm, ar kurām mums ir svarīga partnerība.
Uzskatu, ka mūsu interesēs vienmēr ir palīdzēt šīm valstīm pilnībā iznīdēt korupciju; bizness un politika vienmēr ir saistīti ar korupciju.
Mana atbilde uz jautājumu pavisam noteikti ir apstiprinoša.
Eiropas Savienība ir ieinteresēta, un domāju tas ir arī mūsu interesēs, un es teiktu, ka tas ir arī šo valstu iedzīvotāju interesēs, jo cilvēkiem, kas cieš no korupcijas, kas saistīta ar politiku, ik dienu tiek liegtas viņu tiesības.
Tas ir tas, ko esam parādā Eiropai un šo valstu iedzīvotājiem.
(DE) Priekšsēdētājas kundze, komisār, nelegālu imigrāciju organizēšana un cilvēku tirdzniecība ir būtiskas organizētas noziedzības nozares.
Mēs kā Eiropas Savienība izveidojām Frontex ar jūsu palīdzību - laba ideja, kas apgrūtināta ar ievērojamām ieviešanas problēmām: dalībvalstis nesniedz atskaites, pasākumi tika pārtraukti jūlijā un tika pabeigti tikai septembrī.
Ko jūs darīsiet, lai panāktu, ka Frontex instruments funkcionē efektīvi un nodrošina dalībvalstīm nepieciešamo palīdzību visu gadu, lai mūsu rokās būtu efektīvs instruments, ar ko apkarot organizētu nelegālo imigrāciju - jūs taču arī to vēlētos sagaidīt ?
Komisijas priekšsēdētāja vietnieks. - (IT) Priekšsēdētājas kundze, dāmas un kungi, manuprāt, mēs jau tagad esam sasnieguši ļoti būtiskus rezultātus.
Ja kāds no jums salīdzinātu 2006. gada pirmo astoņu mēnešu statistiku ar 2007. gada laikposmu no janvāra līdz augusta beigām, jūs no oficiālajiem statistikas datiem secinātu, ka nelegālo imigrantu skaits no Vidusjūras centrālās daļas, salīdzinot 2006. gadu ar 2007., ir samazinājies par 40 % un Kanāriju salu gadījumā - par vairāk nekā 60 %.
Tas pierāda, ka Frontex sāk gūt labus rezultātus.
Šonedēļ Frontex otra misija, ar nosaukumu Nautilus II, dosies uz Vidusjūras centrālo daļu; Esmu arī ierosinājis trešo Frontex misiju Vidusjūras Rietumu daļā starp Baleāru salām, Spāniju, Maroku un Sardīniju.
Tie ir pasākumi, kuriem ir nepieciešama lielāk sadarbība saistībā ar komandu, kuģiem, helikopteriem un lidmašīnām.
Sadarbība starp dalībvalstīm kļūst ar katru dienu labāka, jo tās redz rezultātus.
Tomēr ir jāpalielina Frontex darbinieku skaits, jo, kā jau jūs, iespējams, zināt, Frontex šobrīd strādā mazāk par 90 cilvēkiem, kas koordinē pasākumus visā ārējo robežu teritorijā.
Atceroties sākotnējos rezultātus, nav šaubu par to, ka tas liecina par rekorda efektivitāti.
Šajā sakarā mēs paļaujamies uz šī Parlamenta atbalstu, lai Frontex varētu palīdzēt ne tikai finansiāli, bet arī profesionālo spēju jomā, kuras jau piemīt, tomēr ir acīmredzami, ka tās vēl netiek izpaustas pietiekamā apmērā.
Temats: ES pētniecības nozīme saistībā ar ES pārtikas politiku
Ņemot vērā ES pastāvošos pretrunīgos viedokļus par ģenētiski modificēto (ĢM) pārtiku, vai Komisija varētu izklāstīt savu viedokli attiecībā uz pētniecības nozīmi šajā jomā.
Vai Komisija varētu norādīt, vai no zinātniskā viedokļa ir iespējams, ka kāda no ES dalībvalstīm sevi varētu pasludināt par zonu, kas ir brīva no ĢM pārtikas?
Ja tā, vai šāds apzīmējums atbilst attiecīgajiem ES tiesību aktiem šajā jomā un kā būtu iespējams noteikt šāda apzīmējuma autentiskumu attiecībā uz lopkopības produkciju?
Vai Komisijas veiktie pētījumi norāda, ka ES būtu izdevīgi pieņemt no ĢM pārtikas brīvas zonas statusu, un ja tā, tad kādas varētu būt iespējamās sekas?
Komisijas loceklis. - Es vēlētos pateikties cienījamai deputātei Mairead McGuinness par šo jautājumu.
Vispirms es vēlētos uz jūsu jautājumu atbildēt vispārīgi par ģenētiski modificētiem organismiem (ĢMO).
Agrāk Komisija ģenētiski modificētas pārtikas pētniecības projektus finansēja Piektajā pamatprogrammā un arī Sestajā pamatprogrammā, arī vairākus projektus, kas palīdz atspoguļot ģenētiski modificētas pārtikas nekaitīguma izvērtēšanu.
Tika finansēti arī projekti, kas pētīja ĢMO un tradicionālo kultūru līdzāspastāvēšanu un pievērsās arī izsekojamības jautājumiem.
Šie projekti galu galā palīdzēs samazināt izmaksas un nodrošināt informētu patērētāju izvēli atbilstoši Kopienas tiesību aktiem.
Šogad pirmajā Septītās pamatprogrammas projektu pieteikumu konkursā Komisija aicināja iesniegt projektu pieteikumus par pētījumiem par ĢMO īstermiņa un ilgtermiņa ietekmi uz cilvēku un dzīvnieku veselību, un tās mērķis bija atbalstīt uzlabotu metožu izveidi uzraudzībai pēc pārdošanas un šo metožu iespējamo ierobežojumu analizēšanu .
Lai gan izvērtēšana jau ir pabeigta, projektu pieteikumu atlases process finansēšanai vēl arvien notiek.
Turklāt Komisija Vides ģenerāldirektorātā ir uzsākusi papildu pētījumu par ģenētiski modificētu kultūru ilgtermiņa ietekmi uz veselību, bioloģisko daudzveidību un vidi.
Šī pētījuma galvenais mērķis būs noteikt potenciālo risku prioritātes visā pasaulē audzētu galveno kultūru tirdzniecības kombinācijām, apkopojot un analizējot informāciju no profesionālās literatūras un attiecīgajām organizācijām gan ES, gan ārpus tās.
Ņemot vērā nepieciešamo pētniecības un ĢM kultūru audzēšanas kompetenci, pētījuma rezultāti tiek gaidīti nākamajā pavasarī.
Nākotnē Komisijas finansētie pētījumi varētu ietvert nekaitīguma izvērtēšanas instrumentus, riska un ieguvumu izvērtēšanu, arī informāciju par risku un tā izpratni, riska konstatēšanas metodes, veidus, kā nodrošināt izsekojamību un ģenētiski modificēto un tradicionālo organismu līdzāspastāvēšanu.
Par jūsu jautājuma otro daļu par līdzāspastāvēšanu es vēlētos izteikt dažas piebildes.
Ir jāatzīmē, ka atļautos ĢMO ES var brīvi tirgot un izmantot saskaņā ar sniegto atļauju.
Tiesību akti, kas ES atļauj ĢMO nonākšanu tirgū un to apzinātu izplatīšanu vidē neparedz iespēju izveidot zonas, kurās ĢMO audzēšana un laišana tirgū būtu pilnībā aizliegta.
Vispārējs aizliegums būtu pretrunā Kopienas tiesību aktiem, it īpaši Direktīvai 2001/18/EK par ĢMO apzinātu izplatīšanu vidē.
Patiesi, tikai tos ĢMO, kas zinātniski ir novērtēti kā nekaitīgi videi un dzīvnieku un cilvēku veselībai, ir atļauts laist tirgū.
Īpašs produkta aizliegums ir zinātniski jāpamato saskaņā ar šīs direktīvas 23. pantu, tā saucamo drošības klauzulas pantu.
Kopienas pētījumi par līdzāspastāvēšanu pētī piemērotus pasākumus, ar kuru palīdzību praktiskā un viegli īstenojamā veidā atdalīt atļautās ĢM kultūras no tradicionālajām un bioloģiski audzētajām kultūrām.
Pētījuma rezultāti rāda, ka pietiekama atdalīšana ir iespējama galvenajām līdz šim pētītajām kultūrām -kukurūzai un cukurbietēm.
Tomēr palielinoties komercaudzēšanai, ģenētiski modificēto kultūru apjomam ES un ģenētiski modificētas pārtikas un barības importam, ģenētiski modificētu gēnu gadījuma rakstura klātbūtne un sajaukšanās kļūst nenovēršama.
Par jūsu jautājumu par iespējām pārbaudīt no ĢMO brīvas zonas apzīmējumu attiecībā uz lopkopības produktiem, es vēlētos jūsu uzmanību vērst uz Eiropas Pārtikas nekaitīguma iestādes paziņojumu dokumentā, kas publicēts pavisam nesen, 2007. gada 20. jūlijā, un kurā EPNI norādīja, ka pašlaik nav pieejams neviens paņēmiens, kas par tādiem dzīvnieku izcelsmes produktiem kā gaļa, piens vai olas ļautu ticami noskaidrot, vai dzīvnieku barībā ir ietilpuši ĢM augi; vai citiem vārdiem sakot, izmantojot pašreiz pieejamos paņēmienus, ēdamos dzīvnieku izcelsmes produktos nav konstatēti ĢM augu DNS fragmenti vai proteīni.
Lai piebilstu kaut ko par manu kolēģu jomu, teikšu, ka Komisija turpina izvērtēt līdztekus pastāvošos pasākumus, par kuriem dalībvalstis ziņojušas saistībā ar atbilstību Kopienas tiesību aktiem.
Padome lūdza Komisijai kopā ar dalībvalstīm tehniskā līmenī izstrādāt pamatnostādnes par katras kultūras gadījumā līdztekus pastāvošajiem pasākumiem.
Komisija pašlaik veido Eiropas līdzāspastāvēšanas biroju, kas kopā ar valstu ekspertiem un ieinteresētajām pusēm veiks šo tehnisko darbu.
Darbu ir paredzēts sākt līdz 2007. gada beigām.
Pirmā kultūra, kas tiks apskatīta, ir kukurūza.
Kas attiecas uz turpmākiem soļiem saskaņošanas virzienā, Komisija plāno dalībvalstu sasniegumus attiecībā uz likumdošanas režīmiem un praktisko pieredzi ar ĢM kultūru kultivēšanu apkopot ziņojumā, ko paredzēts izstrādāt 2008. gadā.
Tas būs pamats lēmumu pieņemšanai par nākotnes pasākumiem, kas veicami šajā jomā.
Visbeidzot, kas attiecas uz jautājuma pēdējo daļu par potenciālajām sekām saistībā ar no ĢMO brīvas zonas statusu, es vēlētos izteikt dažas piebildes.
Zemniekiem ir tiesības pašiem izlemt neaudzēt ĢMO vai brīvprātīgi izveidot zonas, kurās ĢM kultūras netiek audzētas.
Šīs zonas var izveidot, tikai visiem attiecīgā apvidus zemniekiem brīvprātīgi un vienprātīgi vienojoties, tajā pašā laikā jebkuram no zemniekiem ļaujot izstāties no šīs vienošanās un audzēt atļautos ĢMO, ja viņš vai viņa tā vēlētos.
Reģioni vai zemnieki, kas nevēlas audzēt ĢMO vai vēlas pieņemt no ĢMO brīvas zonas statusu, noteikti var izmantot pētniecības pamatprogrammās veikto pētījumu atklājumus.
Līdz šim mūsu pētniecības projektu rezultāti nenorāda ne uz kādiem iemesliem, kādēļ no ĢMO brīvas zonas statuss būtu īpaši labvēlīgs sabiedrības veselībai vai videi.
Kas attiecas uz citiem ar jūsu jautājumiem saistītiem aspektiem, arī ekonomiskajām sekām, ko radīs brīvprātīga atturēšanās no ĢM kultūru audzēšanas, tie ir atkarīgi no daudziem faktoriem, arī no ĢM un tradicionālo kultūru cenām, no ĢM un tradicionālo kultūru agronomijas atšķirībām, ražas, sēklu izmaksu atšķirībām utt.
No vietējiem faktoriem, kaitēkļu ietekmes, klimatiskajiem apstākļiem, lauksaimniecības ražošanas struktūras utt. un no likumdošanas nosacījumiem, lai nodrošinātu ĢM kultūru un tradicionālās un bioloģiski audzētās produkcijas līdzāspastāvēšanu.
Ietekme uz ekonomiku dažādos reģionos un dalībvalstīs droši vien atšķirsies.
Šādas atšķirības ir redzamas arī ĢM kultūru audzēšanas uzsākšanas rādītājos dažādos Eiropas reģionos.
ES lopkopības produkcija lielā mērā ir atkarīga no tādas dzīvnieku barības importa, kas iegūta no sojas pupām, kukurūzas un citām kultūrām.
Lielākā daļa importēto barību, kas iegūtas no kukurūzas un sojas pupām, ir apzīmētas kā ģenētiski modificētas.
Oficiāli pārbaudīta barība no ģenētiski nemodificētām sojas pupām pašlaik ir pieejama tikai nelielā tirgus segmentā.
Ņemot vērā ĢM sojas pupu ražošanas daļas palielināšanos visā pasaulē, šo segmentu varētu paplašināt, taču, protams, ar augstākām izmaksām.
Paldies, komisāra kungs.
Esmu pateicīga par jūsu atbildi, taču tā bija samērā gara, man šķiet, ka man jāpiebilst - gandrīz deviņas minūtes.
Priekšsēdētājas kundze, es runāšu īsi.
Kamēr jūs komisāram izsakāt rājienu, es vēlētos pateikties, jo ļoti bieži mēs nesaņemam informāciju, un esmu ļoti pateicīga par skaidrības ieviešanu.
Man būs jāizpēta detalizētā informācija.
Man ir divi komentāri un viens jautājums, un es skatīšos pulkstenī.
Vai valstij būtu brīvprātīgi jāizvēlas būt brīvai no ĢMO?
Tas tiek ierosināts Īrijā; tā ir valdības programmas daļa, kas tiek risināta.
Vai mēs kā valsts varētu nolemt, ka mēs nevēlamies ievest pārtiku, kas ražota, piemēram, no tādu dzīvnieku gaļas, kas ēduši ĢM produktus, vai arī, ka nevēlamies ievest mūsu valstī kādu noteiktu pārtikas veidu tādēļ, ka mēs vēlamies būt brīvi no ĢMO?
Vai jūs uztrauc šādas politikas ietekme uz labības cenām?
Komisijas loceklis. - Es teikšu atklāti, ka man ir nedaudz grūti jums atbildēt.
Protams, būs jāseko spēkā esošajiem Kopienas tiesību aktiem.
Tāda būtu tieša atbilde.
Ja jautājums būtu saistīts ar pētniecību un attīstību, man būtu vieglāk atbildēt, taču es domāju, ka atbilde ir samērā vienkārša: tam ir jāatbilst spēkā esošajiem Kopienas tiesību aktiem.
Vai šis nav gadījums, kad Komisijas nogaidošā pieeja ĢMO apstiprināšanā palīdz palielināt ES lopbarības cenas?
Piemēram, pārmērīgi ilgā vilcināšanās apstiprināt kukurūzas blakusprodukta Hercules izmantošanu smagi skāra mūsu labības tirdzniecības konkurētspēju, taču ĢM produkts no Argentīnas GA 21 ES ir apstiprināts cilvēku patēriņam, nevis dzīvnieku barībai.
Vai nebūtu laiks šo situāciju racionalizēt un padarīt jēdzīgāku un pārtraukt politisko korektumu, kas to visu vada?
Komisijas loceklis. - Es tikai vēlētos uzsvērt, ka, manuprāt, mēs tiešām ļoti cenšamies veikt visus iespējamos pasākumus, lai pēc iespējas labāk izprastu situāciju ar ĢMO vai tradicionālajiem organismiem.
Komisijas pieņemtie lēmumi vienmēr pamatoti uz esošajām zināšanām.
Mēs to nekad neignorējam un cenšamies pieturēties pie šīs pieejas.
Jūsu minētās politikas iespējamās sekas nekad nav bijušas mūsu uzmanības centrā.
Es arī gribētu pievienoties Mairead McGuinness un pateikties komisāram par lielisko un interesanto atbildi.
Es domāju, ka šis būs ļoti noderīgs precedenta dokuments, ko mums izpētīt, jo man šķiet, ka viņš stingri atbalsta nepieciešamību pēc zinātniska pamatojuma ĢM kultūru izmantošanai Eiropā, kur tās ir zinātniski apstiprinātas un atļautas.
Viņš minēja drošības klauzulu.
Kad Komisija domā visus savus lēmumus pamatot uz zinātniskajiem pētījumiem, ko veic viņa departaments, un nostāties pretī sabiedrības viedoklim, kas kavē ĢMO izmantošanu, kura ir neizdevīga mūsu zemniekiem un arī pārtikas cenām un atstāj negatīvu ietekmi uz Eiropas ekonomiku?
Komisijas loceklis. - Kā jums zināms, šis ir sarežģīts jautājums, un ir svarīgi saprast, ka daži cilvēki ir piesardzīgi un baidās.
Tādēļ mums ir svarīgi cik vien iespējams palielināt informētību un zināšanu līmeni, jo ir ļoti svarīgi, lai lēmumi tiktu pamatoti uz zināšanām.
Es darīšu visu, kas manos spēkos, lai nākotnē pēc iespējas augstāk attīstītu šo zināšanu līmeni.
Paldies, komisār.
Mans nodoms nebija būt pārāk skarbai, taču mums ir jāatrod līdzsvars starp detalizētu informāciju un laiku, kas ir grūti izdarāms.
Otrā daļa
Temats: ES budžeta pārvaldība
Vai Eiropas Komisija varētu paziņot, kā, pēc tās uzskatiem, varētu vienkāršot un racionalizēt procedūras, kas saistītas ar vienošanos par to, kā katru gadu tiek izmantots ES budžets?
Komisijas locekle. - Es vēlētos atbildēt un atkārtot savu atbildi, ko adresēju Brian Crowley par ikgadējām procedūrām un budžeta procedūrām kopumā un to, kā tās varētu uzlabot.
Savu atbildi es vēlētos sniegt divās daļās.
Pirmais, ko vēl ir iespējams apspriest pašreizējā lasījumā ir tas, kā mēs varam līdzekļus izmantot efektīvāk, un, protams, priekšlikumi nākotnei, kas iekļauti mūsu pārstrādātajā Līgumā, kuri radās pēc šī gada jūnija Eiropadomes sanāksmes.
Saskaņā ar pašreizējā Līguma procedūrām, mēs varam teikt, ka kopumā esam apmierināti ar rezultātiem, jo saskaņā ar pašreizējo Līgumu steidzamas situācijas gadījumā mums ir iespējas uzlabot un atrast ātrus risinājumus.
Nesens piemērs ir pagājušā gada cunami, un šogad tāda bija Palestīna un daļēji arī Kosova.
Mēs spējām atrast ātru risinājumu jau vienā lasījumā - taču tas prasa laiku, un ļoti daudz kas ir atkarīgs no konsolidētām, trīspusējām sarunām starp divām budžeta iestādēm un Komisiju.
Taču, protams, godājamajam deputātam ir taisnība, kad viņš saka, ka šajā Līgumā pašā jau var veikt daudzus uzlabojumus, un viens no piemēriem attiecas uz ikgadējās budžeta procedūras pragmatisko grafiku, ko ievēro kopš 1975. gada.
Toreiz mēs visi - šeit es domāju visas budžeta iestādes un Komisiju - vienojāmies procedūru pagarināt par diviem ar pusi mēnešiem, galvenokārt tādēļ, ka tajā laikā vēl nebija elektroniskā pasta.
Tagad mums šis laika grafiks vairs nav nepieciešams, taču tas joprojām pastāv, un neviens šo jautājumu nerisina.
Protams, produktivitāti varētu palielināt, jau pamatojoties uz šo piemēru.
Taču vēl viens ļoti interesants faktors, ko mēs kopā esam pieņēmuši sarunās ar Parlamentu un Padomi un ko Padome visbeidzot ir apstiprinājusi, ir jaunā Finanšu regula un tās ieviešanas noteikumi, kas ir spēkā kopš šī, 2007. gada maija.
Šeit mums jau ir neliela Eiropas budžeta ikgadējās īstenošanas vienkāršošana un racionalizēšana.
Taču, protams, labākā ziņa, ko es jums šodien varētu pateikt, ir par pārstrādātā Līguma priekšlikumiem.
Un šeit es gribētu izdalīt četrus faktorus, kas var uzlabot budžeta procedūras demokrātiskās pārbaudes, atbildību un atklātību.
Pirmais inovatīvais priekšlikums pārstrādātajā Līgumā ir samazināt atšķirību starp obligātajiem un neobligātajiem izdevumiem, budžeta iestādēm gada budžeta pieņemšanai nosakot vienu procedūru.
Otrkārt, EK līguma 27. pantā minētā tā saucamā "maksimālā palielināšanas likme”, kas parasti ikgadējā sarunu procesā ir iemesls konfliktiem, turpmāk vairs netiks izmantota un nebūs nepieciešama, jo maksimālās palielināšanas likmes praktiskā aizstājēja daudzgadu finanšu sistēma tiks ierakstīta līgumos, jo šobrīd tā vēl nav.
Visbeidzot, nākotnes finanšu regulās būs atšķirīgs pieņemšanas process.
Tas tiks pieņemts ar koplēmumu kopā ar Parlamentu.
Līdz 2007. gadam to vienprātīgi pieņēma tikai Padome - dalībvalstis.
Mēs esam ieplānojuši milzīgas pārmaiņas.
Tādēļ visi šie priekšlikumi kopā ar iespējām tos ik gadu un ikdienā uzlabot demokrātiski ievēlētajam Eiropas Parlamentam dos lielākas pilnvaras un turpinās demokratizēt lēmumu pieņemšanas procesu.
Es pateicos komisārei par atbildi un nākamā jautājuma pieminēšanu.
Tas attiecas uz jautājumu par to, ko jaunais Reformu līgums mums sniedz attiecībā uz daudzgadu finansējuma aspektu un budžeta funkcionēšanu.
Kā jums ir zināms, katru gadu mums ir parastie strīdi par noteiktiem pašu resursiem, kas tiek padarīti pieejami, kā arī par to, kurus citus līdzekļus mēs esam padarījuši pieejamus un kā šīs naudas summas ir sadalītas pa dažādajiem posteņiem, vai tā būtu lauksaimniecība, vai sociālās struktūras, struktūrfondu finansējums, reģionālais finansējums utt.
Viena no nopietnākajām sūdzībām, ko mēs šeit Parlamentā saņemam, ir, ka cilvēki nezina, kur tiek tērēta Eiropas Savienības nauda.
Viņi nezina, kā tieši viņuprāt viņu sniegtais finansējums tiek sadalīts starp dažādām dalībvalstīm.
Es zinu, ka dalībvalstīm pašām tas ir jāpasaka, taču vai pastāv kāds mehānisms, ar kura palīdzību Komisija varētu būt pretimnākošāka attiecībā uz izdevumu jomu atklāšanu?
Komisijas locekle. - Es vēlētos paziņot, ka saskaņā ar mūsu atklātības iniciatīvu mēs ar Padomi esam panākuši precīzu vienošanos par jauno Finanšu regulu, ar ko dalībvalstis ir piekritušas paziņot un padarīt pieejamu visu informāciju par līdzekļu saņēmējiem ne tikai lauksaimniecības jomā, bet par visiem līdzekļiem.
Nolīgums par lauksaimniecības jomu stāsies spēkā no 2009. gada, un citi nolīgumi - no 2008., 2009. un 2010. gada.
Šis ir milzīgs solis ceļā uz atklātību, atbildību, atvērtību un komunikāciju ar pilsoņiem.
Pilsoņi varēs uzzināt, kas un kāpēc saņems katru pensu, tādējādi dalībvalstīm arī būs daudz vieglāk atbildēt uz šiem jautājumiem.
(DE) Komisār, mans jautājums attiecas uz direktīvu par kavētiem maksājumiem.
Mums ir daudz mazu un vidēju uzņēmumu, kā arī pētnieku, kas sūdzas par to, ka paiet pārāk ilgs laiks no projekta apstiprināšanas līdz faktiskajam maksājumam.
Daudziem maziem un vidējiem uzņēmumiem priekšfinansējums ir pārāk liels apgrūtinājums.
Vai uzskatāt, ka Eiropas Komisija savus maksājumu noteikumus pielāgos direktīvai par maksājumu kavējumiem, kas piemērojama visā Eiropā un ko mēs vienoti pieņēmām?
Komisijas locekle. - Šī problēma mums ir zināma, un mēs šiem jautājumiem esam piemērojuši jaunas regulas un ieviešanas noteikumus.
Mēs ceram, ka jaunās regulas un ieviešanas noteikumi, kas ir spēkā kopš šī gada maija, vienkāršos procedūru un, protams, arī Komisijai ļaus sniegt atbildīgāku atbildi.
Mēs saprotam, ka šiem noteikumiem ir jābūt vienādiem visiem, ne tikai dalībvalstīm un saņēmējiem, bet arī pašai Komisijai.
(DE) Komisār, jūs atsaucāties uz politisko krīzi.
Šogad mēs pieredzējām neskaitāmas dabas katastrofas Grieķijā, Apvienotajā Karalistē un citviet.
Ir ļoti būtiski, lai budžeta fondi būtu ātri pieejami.
Vai instrumenti, kas mums ir šobrīd, ir adekvāti, vai arī varbūt ir nepieciešami uzlabojumi?
Vai ir veids, kā varētu palielināt vispārējo finansiālo apmēru, ņemot vērā, ka šīs vasaras rādītāji liecina par to, ka pašreizējie fondi nav pietiekami?
Komisijas locekle. - Kas attiecas īpaši uz Grieķiju, mēs meklējam vismaz trīs iespējamos līdzekļu uzkrāšanas avotus.
No reģionālās politikas līdzekļiem mums ir īpašs fonds vairāk nekā 1 miljarda eiro apmērā, ko mēs varam izmantot.
Mēs apsveram arī programmu pārveidošanas iespēju - iepriekš ieplānoto programmu virziena maiņu, un nākamnedēļ Grieķijas valdība apspriedīsies ar mūsu tehniskajiem darbiniekiem par to, kuras programmas viņi vēlētos mainīt vai aizstāt ar citām un kā noteikt prioritātes.
Arī lauksaimniecības līdzekļus var izmantot zemes atjaunošanai, īpaši tās zemes, kas šajā pussalā tikusi izmantota kā lauksaimniecības zeme.
Tādējādi mēs varam izmantot trīs vai četrus iespējamos līdzekļu avotus un tos uzkrāt.
Atsaucoties uz galvenā jautātāja jautājumu, kas attiecas uz procesuālo pusi, ja esam atklāti pret sevi un nebaidāmies to teikt, tad jāsaka, ka dažreiz procedūras prasa daudz laika.
Protams, apmēram 10 dienas pēc visu aprēķinu izdarīšanas mēs no Grieķijas valdības saņemsim galīgo konkrēto pieprasījumu, taču atbildes sniegšana un procedūras prasīs daudz laika.
Parasti tas mums prasa vidēji sešus līdz astoņus mēnešus pēc notikuma, kas, protams, nav labākais variants dalībvalstīm un situācijas atrisināšanai.
Lai gan procedūras, kas šobrīd ir Līgumā, dod mums iespēju strādāt ātrāk, budžeta iestāžu politiskajai gribai arī ir jābūt atbilstošai.
Papildus tam, protams, arī ierosinātais jaunais līgums šo procesu var paātrināt.
Bet vispārīgi runājot par summām - tas ir absolūti atšķirīgs jautājums.
Mums visu laiku prasa budžetu izmantot elastīgāk.
Piemēram, mums ir dažas jaunu izdevumu pozīcijas un dažas rezerves, kuras līdz gada beigām būs jāatdod.
Padome vai Parlaments šādu elastīgumu vēl nav atļāvis.
Es būtu laimīga, ja mums būtu iespējas būt elastīgiem, un esmu pārliecināta, ka tādi būtu arī citi mani kolēģi komisāri, jo, jā, dažreiz šī budžeta nelokāmība saista mūsu rokas.
Tātad ir dažas jomas: elastīgums, vispārējas summas un visu budžeta procedūru ātrums un ātra atbilde.
Šīs ir tās trīs jomas, kur, manuprāt, mēs varam panākt lielāku rezultāta efektivitāti.
Temats: Mācību priekšmetu un jomu plānošana saskaņā ar programmu "Izglītība un apmācība 2010”
Ņemot vērā mērķi izveidot stabilu pamatu sadarbībai un atbalstam izglītības sektorā, īpaši ar programmas "Izglītība un apmācība 2010” palīdzību, lai veicinātu mūžizglītības stratēģiju, vai Komisija varētu pateikt, kādu pozīciju vispārējā shēmā ieņem tādi atsevišķi mācību priekšmeti un jomas, kas nav tieši saistīti ar darba tirgu, kā, piemēram, sengrieķu valoda, latīņu valoda, vēsture, arheoloģija un valodniecība?
Kādā veidā Eiropas pilsoņi tiks pārliecināti par to, cik vērtīgi ir turpināt mācīt un mācīties priekšmetus, kuriem nav skaidra praktiska pielietojuma, īpaši klasiskās valodas un literatūru un vēsturi?
Komisijas loceklis. - Kā mums visiem ir zināms, saskaņā ar EK līguma 149. pantu izglītības programmas saturs ir dalībvalstu atbildība, kas nozīmē, ka lēmumus par mācību plānu, ko pilda izglītības iestādes, kā arī par mācāmajiem priekšmetiem pieņem tikai un vienīgi pašas dalībvalstis.
Komisijas uzdevums ir dalībvalstis atbalstīt kvalitatīvas izglītības sistēmas izveidē.
Saskaņā ar mūsu darba programmu "Izglītība un apmācība 2010”, Komisijai ir vadošā loma, lai veicinātu paraugprakses apmaiņu starp dalībvalstīm, lai palīdzētu nodrošināt to, ka viņu izglītības un apmācību sistēmas var apmierināt 21. gadsimta vajadzības.
Tā kā darba tirgus jautājumi ir būtiska Lisabonas stratēģijas daļa, ir skaidrs, ka izglītības sistēmas aspektiem, kas saistīti ar darba tirgu un vispārīgākā veidā ar konkurētspēju, šajā sakarībā ir liela nozīme.
Kad tas ir pateikts, tas nebūt nenozīmē, ka tādi mācību priekšmeti kā sengrieķu valoda, latīņu valoda, vēsture, arheoloģija un valodniecība nav saistīti ar darba tirgu.
Nerunājot par tiešas nodarbinātības iespējām daudzās no šīm jomām, šādu priekšmetu mācīšanās nozīmē daudzu tādu vispārēju prasmju kā analizēšanas un spriešanas spēju attīstīšanu un tālāknodošanu.
Vienā no tekstiem par darba programmu Parlamenta un Padomes 2006. gada 18. decembra ieteikumā par pamatprasmēm mūžizglītībā šīs prasmes ietver "saziņu svešvalodās un kultūras izpratni un izpausmi”.
Pēdējā ietver zināšanas par vietējo, nacionālo un Eiropas kultūras mantojumu un tā vietu pasaulē.
Pilsoniskās prasmes pēc rezolūcijā dotās definīcijas ietver zināšanas par pašreizējiem notikumiem, kā arī par galvenajiem notikumiem starptautiskajā, Eiropas un pasaules vēsturē.
Tādēļ es domāju, ka šis ir ļoti tiešs un skaidrs ieguldījums ceļā uz Marie Panayotopoulos-Cassiotou un, manuprāt, arī daudzu citu šī Parlamenta deputātu prasīto un atbalstīto darbības virzienu.
(EL) Komisār, paldies par jūsu atbildi.
Jūs pārliecinājāt mani par savu nepārtraukto interesi.
Tomēr, cik liels finansējums tika piešķirts programmas "Izglītība un apmācība 2010” veicināšanai?
Jūs esat par kultūru atbildīgais komisārs.
Kura daļa no 7. programmas tiek izmantota jomā, ko jūs minējāt, proti, tālākizglītība valodu, kultūras, vēstures un lingvistikas jomā?
Komisijas loceklis. - Pašlaik nav īpaša sadalījuma, taču, kā jums ir zināms no tiesiskā pamata, šī programma ir sadalīta četros galvenajos pīlāros, kas attiecas uz mūžizglītību: Erasmus, Comenius, Leonardo da Vinci un Grundtvig, turklāt ir arī horizontālie pasākumi jeb zināšanu nodošanas iespējas.
Par pētniecību un attīstību un sadarbību varētu teikt vairāk vai mazāk vienu un to pašu, taču ir ļoti svarīgi, ka partneri, t.i., iestādes, iesaistās tādās jomās, kas ir cieši saistītas ar humanitārajām zinātnēm, kultūras izpratni un vērtību uzturēšanu.
Tādēļ konkrēti runājot, mēs mūžizglītības programmā atbalstām, piemēram, Eiropas Vēstures skolotāju asociācijas pastāvīgo konferenci, un ir svarīgi, ka šāda asociācija pastāv, ka tā atbilst visiem noteikumiem, ka tai ir tiesības saņemt atbalstu, kuru mēs tad varam arī sniegt.
Es nemudināšu pārāk nošķirt humanitārās zinātnes un eksaktās zinātnes.
Pilsoniskā izglītība ietver pamatprasmes un ļoti horizontālās prasmju, zināšanu un attieksmju īpašības, kas ir nepieciešamas ne tikai darba tirgum, bet arī kopīgai dzīvošanai aizvien daudzveidīgākā Kopienā vietējā, reģionālā vai Eiropas līmenī.
Temats: Mācību pamešana
Saskaņā ar oficiālajiem Statistikas biroja publicētajiem datiem par 2006. gadu, atskaitīto skolēnu un studentu skaita rādītājs starp jaunajiem eiropiešiem vecumā no 18 līdz 24 gadiem ir 15,3 %.
Tomēr 14 dalībvalstīs šis rādītājs pārsniedz vidējo Eiropas līmeni.
Visaugstākie atskaitīto skolēnu un studentu skaita rādītāji ir Maltā (41 %), Portugālē (39,2 %), Spānijā (29,9 %), Īslandē (26,3 %), Itālijā (20,8 %), Latvijā (19 %) un Rumānijā (19 %).
Eiropas Savienība ar Lisabonas stratēģijas palīdzību ir ierosinājusi līdz 2020. gadam nodarbinātības rādītājus paaugstināt līdz 70 %.
Tomēr apstākļos, kad darba produktivitāte samazinās, darbaspēks ir jāapmāca vēl vairāk.
Kādus pasākumus Eiropas Komisija ir ieplānojusi veikt, lai samazinātu atskaitīto skolēnu un studentu skaita rādītājus?
Komisijas loceklis. - Priekšsēdētājas kundze, tūkstošgades 2000. gadā 17,6 % no iedzīvotājiem vecumā no 18 līdz 24 gadiem nebija ieguvuši pat vidējo izglītību.
Līdz 2006. gadam šis līmenis bija samazinājies līdz 15,3 %.
Sešas jaunās dalībvalstis jau ir pārspējušas mūsu 2010. gada mērķi, kas ir 10 %.
Kā es jau minēju iepriekš, saskaņā ar 149. pantu šī ir pilnīga dalībvalstu atbildības joma.
Izglītības saturs un organizācija ir dalībvalstu kompetencē.
Mūsu uzdevums ir atbalstīt un papildināt dalībvalstu darbības.
To mēs esam darījuši vairākos veidos.
Es minēšu tikai dažus.
Komisija īpaši ir atbalstījusi pierādījumu pamata izveidi, uz kā pamatot politikas pasākumus, finansējot vairākus šīs problēmas pētījumus.
Turklāt pagājušajā gadā mūsu 2006. gada paziņojumā par Eiropas izglītības un apmācību sistēmu efektivitāti un atbilstību standartiem Komisija uzsvēra, cik nozīmīga ir pirmsskolas izglītība kā efektīvs veids, lai samazinātu atskaitīto skolēnu un studentu skaita rādītājus, un norādīja uz briesmām, ko rada pārāk agra skolēnu sadalīšana.
Samērā nesen Komisija ir uzsākusi arī publiskas apspriešanās par skolu izglītības modernizāciju.
Tas ietver ieinteresēto pušu viedokļu izzināšanu par to, kā vislabāk risināt pāragras skolas pamešanas problēmu.
Analizējot Lisabonas nacionālās reformu programmas, Komisija dalībvalstīm nepieciešamības gadījumā sniedza īpašus ieteikumus attiecībā uz pāragru skolas pamešanu.
Ar darba programmas "Izglītība un apmācība 2010” palīdzību tā izmantoja atvērto koordinācijas metodi, lai attīstītu paraugpraksi un pieredzes apmaiņu attiecībā uz pāragru skolas pamešanu.
Dalībvalstis tika arī mudinātas izmantot struktūrfondus mērķtiecīgiem iejaukšanās pasākumiem, lai risinātu tieši ar pāragras skolas pamešanas augstajiem rādītājiem saistītus jautājumus un lai piedalītos projektos, kas finansēti no mūžizglītības programmas, kas arī risina šos jautājumus.
Nobeigumā jāsaka, ka progress ir bijis redzams un izmērāms, taču ar to vēl nepietiek, un mums tiešām ir jāturpina darbs un jāuzlabo dinamika.
(RO) Priekšsēdētājas kundze, komisār, paldies par atbildi.
Pat ja izglītība ir dalībvalstu kompetence, Komisijai nākotnē būtu jāiesaistās, lai nodrošinātu Eiropas Savienības nākotni.
Ieteikumi ir daļa no nesaistošajām tiesību normām.
Eiropas Komisijai ir skaidri jāpieprasa dalībvalstīm sastādīt rīcību plānu mācību pamešanas apkarošanai.
Eiropas Savienībai ir nepieciešami izglītoti cilvēkresursi.
Tas nav pieņemami, ka jauni cilvēki no nabadzīgām ģimenēm vai lauku reģioniem finansiālā stāvokļa dēļ ir spiesti pamest mācības.
ES iedzīvotāji noveco, un, lai nodrošinātu sociālās labklājības sistēmas ilgtspēju, ir nepieciešams darba produktivitātes pieaugums.
Lūk, mans jautājums: Komisār, kādus pasākumus jūs veiksiet, lai atbalstītu dalībvalstis finansiāla atbalsta sniegšanā bērniem, kuri ir pelnījuši turpināt savas mācības, īpaši tiem, kas nāk no nabadzīgām ģimenēm vai lauku reģiona?
Tā patiešām ir problēma, un mēs runājam par Eiropas nākotni.
Komisijas loceklis. - Šī varētu būt gara atbilde, taču īsumā jāsaka, ka mēs cenšamies sadarboties, apvienot resursus un politikas nostādnes, lai veicinātu labāku apstākļu izveidi jaunajiem cilvēkiem.
Piemēram, rītdien Komisija pieņems rakstisku procedūru - politikas dokumentu par jauniešu nodarbinātību.
Mēs uzskatām, ka jaunieši ir mūsu nākotne, un nākotne sākas jau tagad.
Mēs mudinām īpaši jaunās dalībvalstis vairāk izmantot struktūrfondus, lai saņemtu atbalstu izglītības mobilitātes politikai.
Protams, sakot, ka dalībvalstu galvenā atbildība ir sistēma un saturs, mēs uzskatām, ka dalībvalstu nodrošinātā kvalitāte vai efektivitāte un atbilstība standartiem mūsu pilsoņiem, arī jauniešiem, varētu sniegt konkrētākas un labākas atbildes.
Es esmu pārliecināts, ka investīcijas cilvēkresursos, īpaši caur izglītību un apmācībām, ir visvērtīgākās un efektīvākās investīcijas sabiedrības kohēzijā un nākotnes konkurētspējā.
Es to saku ne tikai kā par šīm jomām atbildīgais komisārs, bet arī kā politiķis un tēvs.
Tādēļ mēs nešaubāmies, ka mums kopā ir jādara vēl vairāk.
Jūs vairākkārt pieminējāt struktūrfondus.
Ko jūs kā komisārs varētu darīt, lai mudinātu valstis šos fondus izmantot savu cilvēku labā, sociālajām programmām utt.?
Es zinu, ka Īrijā lielākā daļa šo līdzekļu tika izmantoti ceļiem un lieliem infrastruktūras projektiem.
Patiesībā pilnīgi nekas netika tērēts cilvēkiem.
Komisijas loceklis. - Mēs esam brīvi cilvēki, brīvas sabiedrības, un šis ir aicinājums šajā brīvībā būt saprātīgiem.
Es teicu, ka investīcijas cilvēku potenciālā ir vislabākās.
Es neesmu pret investēšanu modernā infrastruktūrā, transportā un vidē, kas arī ir svarīgi.
Taču pat paziņojumā, kuru pieminēju savā pirmajā atbildē, mēs sakām, - un mūsu teiktais ir pamatots ar zinātniskiem pierādījumiem - ka investīcijas to bērnu sākumskolas izglītībā, kas nāk no nabadzīgas sociālās un ekonomiskās vides, ir visefektīvākais veids, kā novērst šos kohēzijai nelabvēlīgos apstākļus, kuros viņi atrodas.
Atdeve no pirmsskolas vecumā iegūtās izglītības, piemēram, ir lielāka nekā atdeve no tādu pašu summu ilgtermiņa investēšanas finanšu iestādēs.
Tādēļ tagad, kad tas ir pateikts, es vēlos aicināt ministrus un deputātus rīkoties kā saprātīgiem tēviem un mātēm un domāt par nākotnes paaudzēm, ne tikai par rītdienu, tuvāko nākotni vai balsu skaitu nākamajās vēlēšanās.
Es domāju, ka šāda racionāla ilgtermiņa pieeja nākotnes paaudžu jautājumiem ir ļoti nepieciešama un ļoti efektīva arī finansiālā ziņā, taču dažreiz mēs rīkojamies tikai saskaņā ar īstermiņa un pat aprobežotām pieejām.
Eiropā ir daudz piemēru; tā ir mozaīka, un dažas dalībvalstis ir radījušas piemērus, kam tagad seko visa pasaule.
Ielūkojieties PISA pētījumā, es aicinu jūs paskatīties arī uz nākamo pētījumu, ko ESAO publicēs septembrī.
Mēs redzēsim, cik tālu trīs gadu laikā esam tikuši, un dažas Eiropas valstis ir starp labākajām pasaulē.
Mums tādas ir nepieciešamas un pēc iespējas vairāk.
Temats: Eiropas Tehnoloģiju institūts (ETI)
Tā kā Kopienas iestādes grasās izveidot Eiropas Tehnoloģiju institūtu, tās apspriedās par šī projekta finansējumu.
Ir nodoms naudu iegūt arī no privātā sektora.
Kā Komisija var nodrošināt, ka ETI nepiemeklēs tāds pats liktenis kā Galileo programmu, kurā privātais sektors nav devis nekādu finansiālu ieguldījumu?
Komisijas loceklis. - Priekšsēdētājas kundze, šis ir jautājums par ETI finansējumu no privātā sektora.
Mēs uzskatām, ka valsts un privātās partnerības ir svarīgas informācijas nodošanā uz zinātnes atziņām pamatotai ekonomikai.
Ja tas nenotiks, tad mums neveiksies.
Privātais sektors sniedz ne tikai papildu finanšu resursus, bet, kas ir vēl svarīgāk, var veikt izmaiņas inovāciju stratēģiskajā virzībā.
Tādēļ es teiktu, ka šeit runa nav tik daudz par pašu naudu, bet gan par mūsu sadarbības veidu, kā mēs apvienojam partnerus un intereses.
Daudzas ES valstis veic darbības, lai veicinātu strukturālas attiecības starp valsts un privāto sektoru ar mērķi veicināt zināšanu nodošanu starp universitātēm un rūpniecības nozari.
Šajā saistībā ETI un īpaši zināšanu un inovāciju sabiedrību aktivitātes tiks īstenotas, izmantojot inovatīvas valsts un privātās partnerības, un tiks finansētas no dažādiem valsts un privātajiem avotiem.
Noteiktas finansēšanas shēmas iepriekš nav iespējams noteikt, un ar laiku tās noteikti attīstīsies, taču galvenais mērķis ir palielināt privātā sektora ieguldījuma daļu.
Ir paredzēts, ka Kopienas ieguldījums, kas nākamajam finanšu plānam tika apstiprināts 308 miljonu eiro apmērā, būs kā katalizators, lai piesaistītu resursus no privātā sektora.
Komisija ir bijusi īpaši uzmanīga, mēģinot veicināt un piesaistīt privāto sektoru ETI un zināšanu un inovāciju sabiedrību (ZIS) finansēšanai.
Piemēram, galvenais kritērijs ZIS atlasei būs to spēja nodrošināt ilgtermiņa un ilgtspējīgu finansējumu, kā arī būtisku ieguldījumu no privātā sektora.
Vadības padomei būs svarīgi noteikt potenciālo ZIS jomas, kas piesaistītu interesi no dažādiem dalībniekiem, arī no privātā sektora.
Turklāt ETI būs pilnvarots izveidot ETI fondu, kura īpašais mērķis būs piesaistīt un sabalansēt līdzekļus, kas saņemti no atsevišķiem indivīdiem un no korporatīvajiem sponsoriem.
(FI) Priekšsēdētājas kundze, komisār, runā, ka arī Amerikas Savienotās Valstis sniegs privātu finansējumu, un Microsoft ir minēts kā EIT sponsors.
Vai tas nav satraucošs fakts, ka tik lieli uzņēmumi no Amerikas Savienotajām Valstīm centīsies gūt labumu no pētījumu rezultātiem, ko veicis Eiropas Tehnoloģiju institūts?
Tajā pat laikā vēlos uzdot šādu jautājumu: vai šie privātie sponsori noteiks savus noteikumus finansējumam, ko tie nodrošina?
Komisijas loceklis. - Es teiktu, ka būtu skumīgi, ja tikai Amerikas Savienoto Valstu kompānijas būtu ieinteresētas dialogā, sadarbībā un iespējamās investīcijās.
Ir vēl daudz kompāniju, un daudzas ir arī no Eiropas.
Daudzas no šīm kompānijām jau daudz investē Eiropā, neskatoties uz to, vai tās ir Eiropas, ASV vai starptautiskas kompānijas.
ETI Eiropā būtu jārada vēl vairāk stimulu un inovācijām labvēlīgi apstākļi.
Es neizslēdzu interesi no ārpuses, taču es aicinātu Parlamentu, Padomi un Komisiju meklēt noteiktu atbildi un vienoties par pilnīgu priekšlikumu, lai mobilizētu Eiropas ieguldījumu starptautiskajā sadarbībā.
Taču atzinīgi tiks vērtēti visi pozitīvie konstruktīvie signāli gan no valsts iekšpuses, gan ārpuses.
Komisāra kungs, vai es no jūsu Esko Seppanen kungam tikko sniegtās atbildes pareizi saprotu, ka jums faktiski ir zināmas norādes uz to, ka pastāv būtiska interese no kompānijām, kas vēlas investēt ETI?
Jo, ja tā nav, vai situācijā, ja jūs nesaņemsiet būtisku un pietiekamu finansējumu no privātā sektora, jūs atturēsieties no uzbrukuma ES budžetam un vai jūs to uztversiet kā mācību, ka, iespējams, nemaz nav tik lielas intereses par ETI finansēšanu?
Taču es gribētu no jums dzirdēt apliecinājumu, ka varbūt jums tomēr ir izteikta šī patiesā interese.
Komisijas loceklis. - Mums tika un tiek izrādīta aizvien pieaugoša interese, it īpaši tagad, kad mēs esam sasnieguši pašreizējo līmeni priekšlikuma izstrādē, jo sākumā tā bija vairāk kā ideja vai koncepts, taču tagad tas ir konkrēts teksts.
Formāli tas vēl nav pabeigts, mēs to ceram izdarīt līdz šī gada beigām, taču ziņas no atsevišķiem uzņēmumiem vai biznesa organizācijām kļūst arvien konkrētākas un pozitīvākas, norādot, ka nākotnē, iespējams, varētu būt arī dziļāka iesaistīšanās.
Mums bija pārrunas ar Eiropas Uzņēmēju "apaļo galdu”, Business Europe, Eiropas Komercijas un industrijas kameru un daudzām citām asociācijām, arī ar Eiropas Pētniecības un tehnoloģiju organizāciju asociāciju (EARTO).
Es tiešām varu teikt, ka ziņas ir aizvien konkrētākas.
Protams, neviens neizraksta neaizpildītu čeku un neko neuzņemas par ātru, un mūsu darbiem nevajadzētu kavēt to, kas pozitīvā nozīmē notiek dažos centros vai partnerībās, taču ETI vēl vajadzētu dot kādu pamudinājumu, stimulu un iespējas inovācijām labvēlīgas Eiropas Savienības izveidei.
Tāds ir nodoms, un šī ir kopīga atbildība.
(LT) Eiropas Tehnoloģiju institūta mērķis ir radīt inovācijas, kas varētu piedalīties Eiropas Savienības konkurētspējas veicināšanā.
Ja institūta darbībā piedalīsies lieli, privāti uzņēmumi, vai šīs inovācijas kļūs pieejamas citiem tirgus dalībniekiem?
Kā ar dalībvalstīm?
Vai dalībvalstīm un Eiropas Kopienai nav jābūt galvenajiem Eiropas iestāžu finansētājiem?
Komisijas loceklis. - Mums ir jānodefinē, kāda loma ir ETI, iestādei, kas atbildīga par konkurences atlasi, izvērtēšanas uzraudzību un sistēmas izveidi plašam zināšanu un inovāciju sabiedrību lokam.
Tomēr attiecībā uz inovācijām, galvenā partnerība ir ZIS līmenī.
Šajā situācijā varam iedomāties būtisku sadarbību ar MVU, un iekšējā sistēma ir ne tikai to atbildība, bet arī ir tiem labvēlīga, jo tiem ir jāpanāk uzticība, lai palielinātu vai uzsāktu sadarbību ETI pakļautībā, un attiecībā uz intelektuālo īpašumu priekšlikums atsaucas uz Septītās pamatprogrammas principiem.
Es esmu pārliecināts, ka intelektuālo īpašumtiesību sakārtošanā starp partneriem ir jābūt pietiekamai brīvībai un elastībai, kas dos labumu to sadarbībai un attiecībām starp ZIS saistībā vai kopā ar ETI un, protams, arī tālākai inovāciju izmantošanai.
Eiropā pastāv daudzi modeļi.
Es domāju, ka mēs varētu izmantot iedvesmu šī procesa veicināšanai, un faktiski ETI varētu būt kā ledlauzis, kas radītu labākus apstākļus zināšanām labvēlīgai Eiropai, arī intelektuālajam īpašumam vai Kopienas patentiem, vai politikas nostādnēm, kas patiesai zināšanu apmaiņai starp partneriem ir ļoti nepieciešami un svarīgi.
Uz 38. un 39. jautājumu tiks sniegtas rakstiskas atbildes.
Temats: Kategorisks aizliegums uz noteiktu laiku noslēgtos Grieķijas valsts dienesta darba līgumus pārveidot beztermiņa līgumos
Ir pagājuši seši gadi, kopš 2001. gadā spēkā stājās Direktīva 1999/70/EK , taču Grieķija to vēl arvien neievēro.
Neskatoties uz darbiniekiem labvēlīgajiem galīgajiem spriedumiem par līgumiem, kas noslēgti uz noteiktu laiku, Grieķijas Augstākā tiesa, atsaucoties uz Grieķijas konstitūciju un neievērojot iepriekšējās precedentu tiesības, nolēma, ka Grieķijas valsts dienestā ir pilnībā aizliegts uz noteiktu laiku noslēgtos darba līgumus pārveidot par beztermiņa līgumiem.
Šis spriedums ir pilnīgā pretrunā Direktīvas 1999/70/EK garam un burtam un Kopienu Tiesas spriedumam (lieta C-212/04), kas uzsver, ka Direktīva 1999/70/EK "neļauj piemērot valsts tiesisko regulējumu, ar ko vienīgi attiecībā uz publisko sektoru absolūti aizliedz pārveidot par nenoteikta laika darba līgumiem secīgus noteikta laika darba līgumus, kas faktiski ir paredzēti, lai apmierinātu darba devēja "ilgstošas un pastāvīgas vajadzības", un kas ir jāuzskata par ļaunprātīgi izmantotiem”.'
Kāds ir Komisijas viedoklis par Grieķijas acīmredzamo atteikšanos ieviest Direktīvu 1999/70/EK?
Vai tā pret Grieķiju uzsāks tiesvedību Eiropas Kopienu Tiesā?
Komisijas loceklis. - (CS) Priekšsēdētājas kundze, dāmas un kungi, Padomes Direktīva 1999/70/EK par noslēgto pamatnolīgumu par darbu uz noteiktu laiku paredz, ka dalībvalstīm ir jāpieņem tādi pasākumi, kas pasargātu no ļaunprātīgas izmantošanas, kas izriet no secīgiem uz noteiktu laiku noslēgtiem darba līgumiem.
Tomēr dalībvalstīm nav noteikts pienākums nomainīt darba līgumus uz noteiktu laiku pret līgumiem, kas noslēgti uz nenoteiktu laiku, pieņemot, ka pastāv citi efektīvi pasākumi, kas varētu pasargāt no šādas izmantošanas vai piemērotu atbilstošas sankcijas.
Eiropas Kopienu Tiesa apstiprināja šo interpretāciju savā 2006. gada 4. jūlija spriedumā lietā C-212/04 (Adeneler) saistībā ar Grieķijas likumdošanu.
Eiropas Kopienu Tiesa arī paziņoja, ka attiecīgās valsts tiesību aktu interpretācija neietilpst tās kompetencē.
Nodrošināt interpretāciju ir tikai Grieķijas tiesu uzdevums, kurām konkrētajā lietā ir jānoskaidro, vai attiecīgā valsts tiesiskā regulējuma noteikumi atbilst direktīvas prasībām saistībā ar efektīviem pasākumiem, lai novērstu un nepieciešamības gadījumos sodītu ļaunprātīgu izmantošanu, kas izriet no secīgiem uz noteiktu laiku noslēgtiem darba līgumiem.
Grieķija īstenoja iepriekš minēto direktīvu ar prezidenta Dekrētu Nr. 164/2004, kas attiecās uz darba līgumiem publiskajā sektorā.
Komisija veica rūpīgu šī dekrēta analīzi un konstatēja, ka tas nav saderīgs ar direktīvas prasībām.
Ņemot vērā, ka direktīva tika pieņemta vēlu, 2004. gada 19. jūlijā, prezidenta dekrētā bija izņēmuma pagaidu noteikums, kas paredzēja, ka pie noteiktiem apstākļiem iespējams veikt grozījumus, mainot secīgu uz noteiktu laiku noslēgtu darba līgumu, kas noslēgts pirms dekrēta stāšanās spēkā, par darba līgumu, kas noslēgts uz nenoteiktu laiku.
Es apzinos, ka juridiskā situācija saistībā ar ļaunprātīgu izmantošanu Grieķijas publiskajā sektorā, kas izriet no darba līgumiem, kas noslēgti uz noteiktu laiku, pēdējo gadu laikā ir bijis strīdu priekšmets.
To apliecina arī Grieķijas Augstākās tiesas nesen pasludinātais 2007. gada 11. jūnija spriedums, ar ko tiesa anulēja savu iepriekšējo judikatūru.
Kā jau es iepriekš norādīju, saskaņā ar Eiropas Kopienu Tiesas judikatūru valsts tiesas ir atbildīgas par attiecīgo Grieķijas tiesību aktu, arī konstitūcijas, interpretāciju un piemērošanu saistībā ar faktiskajiem apstākļiem lietās, kas tām iesniegtas.
Tomēr, īstenojot savu kompetenci, tiesām ir pilnībā jāņem vērā piemērojamie ES tiesību akti, īpaši Direktīva 1999/70/EK.
Komisija rūpīgi pārrauga situācijas attīstību Grieķijā.
Tā rūpīgi pārbaudīs Augstākās tiesas pēdējo spriedumu un pārraudzīs turpmākos pasākumus, ko pieņems Grieķijas iestādes.
Nobeigumā es vēlētos norādīt, ka saskaņā ar Komisijas iesniegto informāciju, dažas Grieķijas tiesas ir jau iesniegušas Eiropas Kopienu Tiesā prejudiciālus jautājumus saistībā ar šo lietu.
Tādējādi Eiropas Kopienu Tiesai būs iespēja sniegt viedokli par attiecīgo Kopienas tiesību aktu interpretāciju.
(EL) Komisār, Jūs labi apzināties, ka Grieķija ir vienīgā valsts, kura joprojām nav īstenojusi direktīvu, kas ir spēkā jau sešus gadus.
Desmitiem tūkstošu līgumslēdzēju ir pakļauti valdība, kurai, kā jūs sakāt, ir jāievēro tiesu lēmumi, tomēr, neskatoties uz to, tā neievēro likumus, tādējādi atsakoties ievērot tiesu pēdējos lēmumus un Eiropas Kopienas Tiesas judikatūru.
Daudzi no tiem, kuri nomira šī gada ugunsgrēkos Grieķijā, bija mežu ugunsdzēsēji, kuri nostrādājuši vairāk nekā 10 gadus, nodarbināti uz noteiktu laiku un ar nepilnīgu apmācību.
Jau vairākus mēnešus jūs apgalvojat, ka izskatāt šo jautājumu.
Vai jūs kā Eiropas likumdošanas sargātāji plānojat rīkoties?
Komisijas loceklis. - (CS) Protams, ka Eiropas Komisija ir Eiropas nolīgumu un Eiropas tiesību aktu sargātāja un, protams, ka mēs esam gatavi veikt visus nepieciešamos pasākumus.
Komisija konstatēja daudzas problēmas saistībā ar prezidenta dekrētu, ieskaitot tās, kas tika izskatītas lietā Adeneler.
Šo problēmu dēļ Komisija 2004. gadā sazinājās ar Grieķijas iestādēm.
Tādēļ varu apliecināt, ka mēs pievēršam uzmanību šim jautājumam.
Mēs ļoti rūpīgi pārbaudām spriedumus, ko pēdējā laikā pieņēmusi Grieķijas Augstākā tiesa, un, ja mēs konstatēsim, ka Komisijai ir jāiejaucas, tad mēs nevilcināsimies to darīt.
Protams, rodas daudz jautājumu par ļaunprātīgu izmantošanu saistībā ar darba līgumiem, kas noslēgti uz noteiktu laiku pirms direktīvas pieņemšanas, ieskaitot tos, kas 2002. gada 10. jūlijā jau bija spēkā, t.i., dienā, kad direktīvai jau bija jābūt īstenotai, ja vien šiem līgumiem bija piemērots pagaidu noteikums.
Būtībā es vēlos teikt, ka mēs pievēršam pietiekami daudz uzmanības šim jautājumam un ka mēs veiksim visus nepieciešamos pasākumus, lai pasargātu nolīgumus.
Temats: Vienlīdzīgas iespējas
Vai Eiropas vienlīdzīgu iespēju gadā Komisija ir apmierināta ar to, ka gan "jaunajās”, gan "vecajās” dalībvalstīs tiek panākts reāls progress attiecībā uz dažādas etniskās izcelsmes un seksuālās orientācijas cilvēku vienlīdzību?
Kādas īpašas iniciatīvas Komisija ir ierosinājusi, ņemot vērā tādas nepārtrauktas homofobiskas darbības, kas notiek atsevišķās ES dalībvalstīs un citās Eiropas valstīs, kā homoseksuāļu gājiena aizliegums Viļņā un mēģinājums pārtraukt demonstrāciju vienlīdzīgu iespēju atbalstam Rumānijā?
Ko Komisija dara, lai nodrošinātu, ka ES iestādes un valstis dzīvotu saskaņā ar savu apņemšanos novērst rasu diskrimināciju un aizsargāt minoritātes, īpaši romu tautības cilvēkus, ņemot vērā to, ka dažām ekstrēmistu un neiecietības partijām ir veicies vēlēšanās?
Komisijas loceklis. - (CS) Priekšsēdētājas kundze, dāmas un kungi, 10 gadus pēc 13. panta iekļaušanas mēs esam panākuši ievērojamu progresu, nodrošinot, lai visi Eiropas Savienības pilsoņi ir pasargāti no diskriminācijas, rasu vai etniskās piederības vai seksuālās orientācijas dēļ.
Tomēr šī aizsardzība vēl nav pilnīga, un mēs vēl neesam sasnieguši "vienlīdzību”, ko minēja godātais loceklis.
Visām dalībvalstīm ir jāievēro tā dēvētā Rasu vienlīdzības direktīva un Direktīva par vienlīdzīgu attieksmi pret nodarbinātību, un Eiropas Savienības uzdevums ir pārraudzīt, lai abas šīs direktīvas tiktu atbilstoši transponētas valsts tiesību normās un efektīvi piemērotas.
Atbilstoši tam 2007. gada 27. jūnijā Komisija izdeva argumentētu atzinumu par 14 dalībvalstīm, kas nav pareizi transponējušas Direktīvu 2000/43/EK.
Es vēlos norādīt, ka iemesli, kādēļ tika izdoti argumentētie atzinumi, ir katrai valstij atšķirīgi, tāpat kā to nopietnība.
Jebkurā gadījumā 14 valstis ir saņēmušas argumentētu atzinumu.
2007. gads ir Eiropas gads par iespēju vienlīdzību visiem, un tas pamudināja valsts iestādes un pilsonisko sabiedrību organizēt pasākumus un kampaņas, kas vērstas uz priekšrocībām, ko sniedz daudzveidība un nediskriminācija.
Diskriminācijas apkarošana ir vienmēr jāpatur prātā.
2008. gadā Komisija iesniegs priekšlikumus Eiropas vienlīdzīgu iespēju gada visām turpmākajām programmām: tajās varētu būt pasākumi, lai pabeigtu nediskriminācijas tiesību aktu struktūru.
Apspriešanās tiešsaistē, kas tika aizsāktas jūlijā un kas turpināsies līdz oktobra vidum, ir daļa no sagatavošanas pasākumiem, lai novērtētu attiecīgo ietekmi.
Vēl es vēlētos apliecināt, ka Komisija noraida visa veida homofobiju un veicina tādas sabiedrības attīstību, kas pamatota uz toleranci un cieņu.
Tā atzinīgi novērtēja Eiropas Parlamenta 2007. gada 26. aprīļa rezolūciju par homofobiju Eiropā.
Šajā sakarā Komisija pauž nožēlu par to, ka valsts iestādes nesniedza atbilstošās atļaujas vienlīdzības gājienam Viļņā 25. maijā, kā tas tika plānots, un aizliedza geju parādi, kas būtu notikusi līdz ar to.
Vēl Komisija pauž nožēlu par to, ka ekstrēmistu grupas centās iebiedēt daudzveidības gājiena dalībniekus GayFest festivāla laikā Rumānijā, kas notika 2007. gada 11. jūnijā (tas saņēma morālu atbalstu un izmantoja Eiropas gada logo), un viņiem bija nepieciešama policijas aizsardzība.
Rasu vienlīdzības direktīva, ko minēju iepriekš, ir paredzēta diskriminācijas novēršanai rasu vai etniskās piederības dēļ.
Es vēlos uzsvērt, ka tā piemērojama arī romu tautības iedzīvotājiem.
Vēl Komisija uzskata, ka, lai ES tiesību akti tiktu atbilstoši piemēroti, tie ir jāpapildina ar informatīvām kampaņām, kurās romu tautības iedzīvotāji tiktu informēti par viņu tiesībām, un pasākumiem, kuros sabiedrība tiktu informēta par tiesībām un pienākumiem, kas izriet no nediskriminācijas tiesību aktiem.
2007. gadā - Eiropas gadā par iespēju vienlīdzību visiem - pasākumi romu tautības iedzīvotājiem norit Bulgārijā, Čehijā, Grieķijā, Spānijā, Francijā, Īrijā, Itālijā, Lietuvā, Polijā, Rumānijā, Somijā un Slovākijā.
Pasākumi, kuru mērķis ir apkarot romu tautības iedzīvotāju diskrimināciju, tiek arī finansēti Eiropas Sociālā fonda un "PROGRESS 2007-2013” (nodarbinātības un sociālās solidaritātes programma, kas atbalsta resursu palielināšanu romu tautības iedzīvotājiem) pārraudzībā.
Lai gan ir nožēlojami, ka 14 dalībvalstis bija spiestas saņemt vēstules ar argumentētu atzinumu, es jūtos atvieglota vismaz tādēļ, ka Komisija ir uzsākusi stingras pārkāpumu procedūras, jo pašlaik pastāv galējas pretrunas starp to, kas ir rakstīts tiesību aktos, un to, kas notiek faktiski.
Komisārs Vladimir Špidla minēja dažas problēmas, kas attiecas uz vienlīdzības gājiena nepieļaušanu Viļņā.
Acīmredzot puse no Lietuvas parlamenta deputātiem uzskata, ka homoseksuālisms ir perversitāte.
Jums valsts sektorā un valdībā patiesi ir problēmas.
Pagājušajā nedēļā Pamattiesību aģentūra teica, ka daudzas dalībvalstis nav atbilstoši ieviesušas tiesību aktus par rasu diskrimināciju, tādēļ es ceru, ka stingrība turpināsies, jo mums tā ir patiesi nepieciešama.
Vai jūs pārkāpumu procedūrās ņemsiet vērā ministru un valsts amatpersonu dažādos paziņojumus un iecietību pret ekstrēmismu?
Komisijas loceklis. - (CS) Es neuzskatu, ka cienītās locekles runā bija jelkādi jautājumi, tomēr jebkurā gadījumā vēlos atbalstīt viņas pausto viedokli.
Abas nediskriminācijas direktīvas ir Eiropas pamatatiesību akti.
Mums ir jānodrošina, lai tās tiktu pilnībā transponētas un jānodrošina, lai nediskriminācija, vienlīdzīgas iespējas un tolerance turpina pastāvēt kā pamatvērtības, kas tiek aktīvi īstenotas.
Tādēļ Eiropas Komisija uzsāka pienākumu neizpildes procedūras pret 14 dalībvalstīm.
Tomēr es vēlos teikt, ka kopumā atsevišķās dalībvalstis akceptē šīs augstās vērtības un ka vairums no problēmām, ko pārrunājam, problēmas, pret kurām jāuzsāk pienākumu neizpildes procedūras, ir juridiska rakstura un tādējādi tehniska/administratīva rakstura.
Tās neatspoguļo dalībvalstu tendenci noraidīt nolīgumus.
Tagad mums ir piecu jautājumu virkne, kas attiecas uz cilvēkiem ar invaliditāti.
Es saprotu, ka jautātāji, iespējams, gaidīja kopīgu atbildi.
Es negribētu liegt sniegt atsevišķas atbildes, taču es priecātos, ja jūs, komisāra kungs, varētu atbildēt uz tiem visiem kopā.
Tomēr pirms mēs turpinām, es vēlētos saņemt norādījumus no kāda no jautātājiem.
Arī es priecātos, ka komisārs atbildētu uz visiem jautājumiem kopā, ja tas ir iespējams.
Taču, ja nē, tad varbūt jūs varētu viņam ļaut nolasīt atbildes uz visiem pieciem jautājumiem, ja viņam ir atsevišķas atbildes, un visus papildinājumus izteiksim pēc šo piecu atbilžu sniegšanas.
Komisijas loceklis. - (CS) Ņemot vērā, ka centīšos sniegt īsu atbildi uz visiem jautājumiem kopumā, tad koncentrēšos uz būtiskākajiem aspektiem.
Uz aktīvu invalīdu integrēšanu koncentrēta programma tika izveidota 2006. gadā kā daļa Eiropas Rīcības plāna invalīdiem.
Šīs programmas pamatā ir invalīdu tiesības dzīvot neatkarīgi.
Ņemot vērā, ka Komisija atbalsta invalīdu iekļaušanu sabiedrībā un to, ka vispārējais viedoklis šajā jomā ir līdzīgs, Komisija izpēta alternatīvas iespējas aprūpei, ko nodrošina iestādes.
Komisija atbalsta pētījumus par atbilstošām metodēm tā dēvētajai iekļaušanai sabiedrībā.
Invalīdu patstāvība ir jāatbalsta ar kvalitatīviem vietējiem pakalpojumiem, kas tiek sniegti šie cilvēkiem; ne tikai fiziska rakstura, bet arī respektējot cilvēka cieņu.
Pamatojoties uz manu personīgo pieredzi, varu teikt, ka kvalitatīvu sociālo pakalpojumu nodrošināšanai ir ļoti būtiska cilvēku izglītošana, kas sniedz šos pakalpojumus cilvēkiem, kuri ir atkarīgi no viņiem.
Veids, kā tiek ievērotas invalīdu pamattiesības, un viņu dzīves kvalitāte ir lielā mērā atkarīga no izglītības.
Kā jau es minēju, Komisija izmantot savas tiesības aktīvi atbalstīt vietējo pakalpojumu attīstību, un vēlos piebilst, ka šajā procesā Komisija vienmēr koncentrējas uz cilvēku dzīves kvalitāti.
Patiesi, iekļaušana sabiedrībā pati par sevi automātiski negarantē dzīves kvalitātes uzlabošanos un autonomiju: to iespējams garantēt tikai, ja iekļaušana sabiedrībā tiek aizvietota ar atbilstošas kvalitātes un standarta vietējiem pakalpojumiem.
Šādā kontekstā Komisija ir pieprasījusi veikt pētījumu par sociālo integrāciju, kura mērķis ir novērtēt invalīdu situāciju lielās aprūpes iestādēs, kurās, kā jūs zināt, daudzos gadījumos standarti un dzīves veids neatbilst tiem standartiem un kvalitātei, ko šie cilvēki neapšaubāmi ir pelnījuši.
Tādēļ mums ir jāpārrauga šī situācija, lai nodrošinātu, ka tā uzlabojas.
Tomēr Komisija nevar piekrist viedoklim, ka pieaug to cilvēku skaits, kas uzturas aprūpes iestādēs.
Mums nav rādītāju šajā jautājumā, bet, kā jau norādīju, iekļaušana sabiedrībā ir princips, ko mēs ievērojam un ko turpināsim ievērot.
Vēl es vēlos uzsvērt, ka mēs atzinīgi vērtējam iniciatīvas, kas vērstas uz pamatprincipu par sociālās aprūpes nodrošināšanas kvalitāti Eiropas līmenī.
Vēl es vēlos uzsvērt, ka, manuprāt, tas, ka, pateicoties Apvienoto Nāciju Organizācijas Konvencijai par invalīdu tiesībām, jautājums par invalīdu tiesībām ir izvirzīts starptautiskā līmenī, ir milzīgs solis uz priekšu.
Komisija mudina dalībvalstis ratificēt šo konvenciju un pēc iespējas drīzāk sniegt konkrētu atbildi saistībā ar to.
Komisija solīja ņemt vērā invalīdu vajadzības un tiesības un iekļaut tās visās atbilstošajās ES stratēģijās.
ES līmenī jautājums par invalīdu vajadzībām tiek izskatīts Komisijas starpdienestu grupā invaliditātes jautājumos, kā arī sadarbībā ar dalībvalstīm un iesaistītajām pusēm (arī invalīdiem) ES Invaliditātes jautājumu augsta līmeņa grupā.
Kopš 2000. gada Eiropas Kopiena ir līdzfinansējusi aptuveni 160 projektus invalīdiem jaunattīstības valstīs kopsummā par EUR 100 miljoniem.
Šie projekti nodrošina atbalstu Austrumeiropas, Tuvo Austrumu un ĀKK valstīm, un tie ir paredzēti invalīdiem, cilvēkiem ar garīgiem un fiziskiem traucējumiem, invalīdu spēju paplašināšanai, viņu rehabilitēšanai sabiedrībā, invalīdu tiesībām, invalīdu sociālai iekļaušanai, nabadzības samazināšanai un viņu iekļaušanai sabiedrībā utt.
Dāmas un kungi, nav šaubas par to, ka Komisija īsteno aktīvu politiku attiecībā uz invalīdiem un ka mēs sasniedzam ievērojamu progresu Eiropas Savienībā.
Tomēr, kā jau minēju, atbildot uz iepriekšējo jautājumu, mums joprojām ir vēl garš ceļš ejams.
Mēs strādājam pie pamatprocesa attiecībā uz iespējamiem grozījumiem pastāvošajā Eiropas likumdošanā.
Tas ir tas, par ko runāju, kad atbildēju uz jautājumu par nediskriminācijas direktīvām.
Dāmas un kungi, es centos īsi skart būtiskākos jautājumus, un, ņemot vērā šo debašu improvizēto raksturu, es, iespējams, atsevišķus jautājumus atstāju novārtā, bet citus varbūt nepietiekami izskaidroju.
Tādēļ es piedāvāju - ja tas ir pieņemami - ka tagad uzklausīšu jūsu papildu jautājumus un atbildēšu uz tiem.
Tomēr es sniegšu rakstiskas atbildes uz tiem jautājumiem, uz kuriem neatbildēju mutiski, un tādējādi tiem tiks pievērsta atbilstošā uzmanība.
Priekšsēdētājas kundze, es vēlētos pateikties komisāram par viņa elastīgumu.
Vairāki no mums, kas esam aktīvi iesaistīti Parlamenta Invaliditātes starpdienestu grupas darbā, esam izvēlējušies iesniegt šos jautājumus apspriešanai, lai atzīmētu to, ka pašlaik Strasbūrā ir apmēram 200 cilvēku ar smagu invaliditāti, kuri dzīvo aprūpes iestādēs visā Eiropā un ir tā saucamā Eiropas Neatkarīgas dzīves tīkla biedri.
Es zinu, ka viņi būs ļoti lepni, ka šis Parlaments šajā jautājumu laikā pievēršas viņu problēmām un vajadzībām.
Es vēlos uzzināt, vai komisārs un jūs, priekšsēdētājas kundze, man varētu pievienoties, lai viņu pārstāvjus uzņemtu plenārsēžu zālē.
Es vēlos uzzināt, vai jūs, komisāra kungs, varētu apstiprināt, ka Eiropas Neatkarīgas dzīves tīkls kā organizācija, ko savām vajadzībām vada paši invalīdi, ir Eiropā ļoti nozīmīga invalīdu interešu grupa un ka jūs pievienojaties manām cerībām, ka viņi nākotnē varētu saņemt atbalstu invalīdu organizāciju koordinēšanai visā Eiropā no tādām pašlaik šādu atbalstu saņemošajām organizācijām kā Eiropas Neredzīgo savienība un Eiropas Nedzirdīgo savienība.
Otrkārt un visbeidzot, komisāra kungs, jūs teicāt dažus ļoti labus vārdus par neatkarīgu dzīvi un invalīdu sabiedrisko aprūpi, par kuriem es jums pateicos.
Mana jautājuma aspekts par Eiropas personiskās palīdzības stratēģiju, kas ļautu invalīdu nodarbinātiem un vadītiem profesionāliem darbiniekiem apmierināt invalīdu nepieciešamību pēc aprūpes, ir ļoti svarīgs mērķis Eiropas Neatkarīgas dzīves tīkla ceļā uz brīvību, un es ceru, ka jūs šo jautājumu virzīsiet uz priekšu.
Komisijas loceklis. - (CS) Priekšsēdētājas kundze, dāmas un kungi, invalīdu grupu pārstāvji: dialoga risināšana ar tiem, kuriem būtu jāsēž pie galda, ar tiem, kuriem ir tiešas personīgās intereses, ir gandrīz visu Eiropas stratēģiju pamataspekts.
Nevaru iedomāties mūs veidojam jelkādu stratēģiju, kurā nebūtu ieplānots šāds dialogs.
Šis dialogs ir visaptverošs un vērtīgs, tomēr es uzskatu, ka tagad mums ir jāmeklē efektīvākas metodes un risinājumi.
Komisija plāno veicināt progresu šajā jomā, koordinējot savstarpēju viedokļu apmaiņu un citus pasākumus informācijas apmaiņas atbalstīšanai.
Tā nodrošinās arī uzsvērtu atgādinājumu par nepieciešamību izstrādāt būtiskas pamatnostādnes jaunu stratēģiju sagatavošanai, kas apstiprinātas kopā ar dalībvalstīm, kuras iesniedzamas 2008. gada rudenī.
Citiem vārdiem sakot, mums kopā ir jāpaveic daudz darba.
(EL) Komisār, pretēji Eiropas pilsoņu tiesībām ievērojams skaits invalīdu ir spiesti dzīvot iestādēs neatkarīgi no pašu izvēles.
Ņemot vērā, ka aktīva invalīdu integrēšana ekonomikas un sociālajā dzīvē ir atkarīga no viņu spējas dzīvot patstāvīgi, es vēlos jautāt, vai Eiropas Komisija plāno pieņemt likumdošanas pasākumus, kas garantētu šīs tiesības.
Komisijas loceklis. - (CS) Priekšsēdētājas kundze, dāmas un kungi, es uzskatu, ka Eiropas pašreizējā likumdošana ir augstas kvalitātes, salīdzinot ar pārējās pasaules likumdošanu.
Arī Apvienoto Nāciju Organizācijas pieņemtā Konvencija par invalīdu tiesībām ir ļoti būtiska.
Ir arī skaidrs, ka invalīdu iekļaušana sabiedrība veido daļu no visām Eiropas stratēģijām šajā jomā, ieskaitot tās, ko finansē mūsu finanšu instrumenti.
Šī pāreja ir iespējama.
Ir valstis, kurās par labu invalīdiem pilnībā ir atcelta iestāžu aprūpe - tās ir tikai dažas, tomēr tādas ir, un tas pierāda, ka šis mērķis ir sasniedzams.
No otras puses, šis mērķis ir sasniedzams pakāpeniski un ļoti organiski, jo, kā jau minēju, iekļaušana sabiedrībā bez atbilstošiem drošības noteikumiem var pasliktināt invalīdu situāciju, kā jau tas ir pierādījies daudzās pasaules valstīs.
Es īpaši domāju iekļaušanu sabiedrībā Amerikas Savienotajās Valstīs, kur šī procesa īstenošana izrādījās ļoti pretrunīga, jo iztrūka atbilstošu drošības noteikumu.
Priekšsēdētājas kundze, ir taisnība, ka ir panākts progress, taču jāsaka, ka tas ir mokoši lēns.
Patiesi, daudz kas nebūtu panākts, ja paši invalīdi nebūtu rīkojuši kampaņas.
Es jums, komisāra kungs, saistībā ar jūsu pieminēto pētījumu par integrāciju sabiedrībā īpaši vēlētos pajautāt: vai šis pētījums ietver arī neatkarīgas dzīves jautājumu?
Protams, ir ļoti svarīgi, ka tiek sniegti kvalitatīvi sabiedriskie pakalpojumi, lai nodrošinātu, ka cilvēkus no aprūpes iestādēm var izņemt.
Tomēr šiem sabiedriskās aprūpes pakalpojumiem ir jābūt vērstiem uz to, lai invalīdiem dotu iespējas dzīvot neatkarīgu dzīvi, kas viņiem ir ļoti nepieciešama.
Šādā sakarībā mums kā Eiropas Savienībai ir jāmeklē veidi, kā cilvēkiem nodrošināt, piemēram, tiesības uz personīgo palīdzību jebkurā vietā, uz kuru viņi Eiropas Savienībā dotos.
Vai es varētu jautāt, vai šis pētījums risina neatkarīgas dzīvošanas aspektu, un ja nē, vai jūs uzņemtos panākt pētījuma veikšanu par personīgās palīdzības pieejamību un šādas sistēmas ieviešanu visā Eiropas Savienībā, kā arī par tās pārvietojamību?
Komisijas loceklis. - (CS) Dāmas un kungi, man šķiet jūs aizskārāt ļoti nopietnu jautājumu, kas ir vispārēji saistīts ar invaliditātes jautājumu.
Pirmkārt, es vēlos teikt, ka šobrīd mūsu rīcībā diemžēl nav datu salīdzināšanai, kas nodrošinātu labu pamatu uzticamai Eiropas stratēģijai.
Datu iegūšana, kas varētu kalpot šim nolūkam ir viens no Komisijas mērķiem.
Vēl mums ir jāapzinās, ka debates, ko esat uzsākuši, un jautājumi, ko minējāt, ir ļoti cieši saistīti ar debatēm par pakalpojumiem, lietderīgiem sociāliem pakalpojumiem.
Atkal - šīs ir saistītas tēmas.
Vēlos arī uzsvērt, ka direktīva par gaisa satiksmi un darbinieku mobilitāti vai cilvēku mobilitāti Eiropas Savienībā, tika īstenota un ka, protams, ir plāns paplašināt šo regulējumu saistībā ar citiem transporta veidiem, kas ir loģisks solis.
Vēl ir jautājums par sociālo pakalpojumu vai sociālo pasākumu invalīdiem izmantošanu un pieejamību.
Šis jautājums ir ticis izskatīts Regulā (EEK) Nr. 1408/71 par sociālā nodrošinājuma shēmu piemērošanu un direktīvā par papildu pensijas tiesību pārnesamību īstenošanu.
Visu šo instrumentu mērķis ir stiprināt patstāvīgas dzīves vērtības un iespējas patstāvīgai dzīvei ar atbilstoša līmeņa aizsardzību jebkurā vietā Eiropas Savienībā.
Es varu runāt īsi, jo daudzi no maniem jautājumiem jau tika uzdoti.
Dažas ES dalībvalstis būs ļoti aktīvas savu pilsoņu ar invaliditāti tiesību atzīšanā.
Dažas citas diemžēl pretojas standartu uzlabošanai un pat rada vai arī pieļauj šķēršļu pastāvēšanu.
Mums ir labas un lieliskas stratēģijas un rīcības plāni, taču tikai vēl ieviešamā invaliditātes direktīva varētu tādas no ceļa noklīdušās valstis kā valsts, kurā es dzīvoju, atkal vest uz pareizā ceļa.
Kad mēs šo direktīvu varētu sagaidīt, komisāra kungs?
Vai jūs varētu apstiprināt, ka uz šiem pieciem jautājumiem sniegsiet arī rakstiskas atbildes?
Komisijas loceklis. - (CS) Dāmas un kungi, savā pirmajā atbildē saistībā ar jautājumiem par nediskriminācijas direktīvām es minēju pētījumu par īstenošanas un efektivitātes procesu, kas pēta, vai un cik lielā mērā būtu nepieciešams grozīt atbilstošos Eiropas tiesību aktus.
Viens no jautājumiem, kas pētījumā noteikti tiks izskatīts, ir iespēja izstrādāt atsevišķu direktīvu invalīdu jomā.
Par šo jautājumu tiek diskutēts, un mēs izmantojam atbilstošos Eiropas instrumentus, lai noteiktu, kura metode ir efektīvākā konkrētā mērķa sasniegšanai.
Kā jau minēju savās iepriekšējās piezīmēs, protams, ka atbildēšu uz visiem jautājumiem, uz kuriem nesniedzu pietiekamas atbildes, ņemot vērā, ka šīs ir diezgan improvizētas debates.
Tas ir skaidrs.
Es sniegšu papildu rakstiskas atbildes uz visiem jautājumiem, kas tika uzdoti šajās debatēs.
Paldies, komisāra kungs, un paldies par veidu, kā mēs varējām izskatīt šos pēdējos jautājumus.
Domāju, ka tas bija ļoti noderīgi, un ceru, ka arī apmierinoši.
Uz jautājumiem, uz kuriem netika atbildēts laika trūkuma dēļ, sniegs rakstiskas atbildes, izņemot 58. jautājumu, kas tika atcelts, un 73. jautājumu, kas ir nepieņemams (sk. sēdes stenogrammas pielikumu).
Komisijai atvēlētais jautājumu laiks ir beidzies.
Parlamenta sastāvs (sk. protokolu)
Dokumentu iesniegšana (sk. protokolu)
(Sēde tika pārtraukta plkst. 19.35 un atsākta plkst.
21.00)
ES stratēģija dalībvalstu atbalstam alkohola radītā kaitējuma mazināšanai (debates)
Nākamais darba kārtības jautājums ir Alessunro Foglietta ziņojums Vides, sabiedrības veselības un patērētāju aizsardzības politikas komitejas vārdā par Eiropas Savienības stratēģiju dalībvalstu atbalstam alkohola kaitējuma mazināšanai.
ziņotājs. - (IT) Priekšsēdētāja kungs! Dāmas un kungi!
Ļoti patīkami redzēt šāda nozīmīga ziņojuma kulmināciju un noslēgumu. Es gribētu izteikt savu karstāko pateicību kolēģiem, mazajiem ziņotājiem, grupām un amatpersonām, kuru dēļ bija iespējams šis iznākums.
Kaitīgā alkohola patēriņa samazināšana pēdējo gadu laikā ir kļuvusi par vienu no veselības un sociālās politikas prioritātēm visā pasaulē, un arī Eiropas Savienībai šeit ir sava loma.
Eiropas Komisija mums iedeva tekstu, kurā bija daudz vielas pārdomām, kuru mēs centāmies izveidot un papildināt.
Alkohola lietošanas radītā kaitējuma izpēte sniedza ārkārtīgi drūmu u uztraucošu ainu: ļoti augsta mirstība jaunu cilvēku vidū, it īpaši ceļu satiksmes negadījumu dēļ, slikta izturēšanās ģimenē, pieaugošs embrionālā alkohola sindroma gadījumu skaits, aizvien izplatītākas aknu slimības un atkarība no alkohola, arī jaunu cilvēku vidū, visās dalībvalstīs.
Veselības aprūpes izmaksas Eiropā - līdz EUR 17 miljardiem, līdzās EUR 5 miljardiem, kas izlietoti par ārstēšanu un novēršanu.
Jāuzsver, ka alkohola radītie draudi ir problēma; alkohola lietošanu nevar nosaukt par ļaunumu per se, jo daudzās dalībvalstīs tā ir kultūras, vēstures un tradīciju sastāvdaļa, un dažu alkohola produktu kvalitāte daudzos gadījumos ir īsts dārgakmens ražotāju valstu kroņos.
Tāpat nevar aizmirst nodarbinātības aspektu.
Tiek lēsts, ka alkohola ražošana un apstrāde sniedz darbu vairāk nekā miljonam cilvēku Eiropā.
Eiropas Komisija, kurai es pateicos, sniedz komunikāciju, kura koncentrējās uz vairākām prioritātēm, kuras mēs paņēmām, cenšoties paplašināt to saturu vairākos punktos; padziļināta problēmas izpēte par jaunu cilvēku patēriņu, vispusīga informācija, palīdzības un novēršanas sniegšana, labākas sabiedrības informētības kampaņas, kas informētu kopienu par riskiem, kādi tai rodas, neatbildīgi lietojot alkoholu, un vardarbības, it īpaši ģimenes vardarbības problēmu pārbaude, kas saistīta ar alkohola lietošanu.
It īpaši pasākumi, lai mazinātu kaitējuma radīto postu, ietver: informētības palielināšana un riska izglītības kampaņas skolās, kuru mērķis ir arī vecāki, sabiedriskā transporta kā privātā transporta lielāka pieejamība cilvēkiem, kas dodas prom no nakts pasākumiem, un atsevišķu valstu centienu atbalsts, koncentrējoties uz "nedzer un nebrauc” principu, Eiropas balva par labāko informēšanas kampaņu skolās, finansiāls atbalsts par tādu līdzekļu izplatīšanu, kas ļautu cilvēkiem pašiem vērot savu alkohola koncentrāciju asinīs, un stingra rīcība pret gāzētajiem alkoholiskajiem dzērieniem [alcopops].
Vēl viens inovatīvs punkts ziņojumā, kura esamību apsveica Komisija, ir ideja par tā saukto nelielo iejaukšanos, lai izplatītu atbildīgu un informētu pieeju par alkohola lietošanu.
Ģimenes ārsti ikdienas un tiešajās attiecībās ar pacientiem varētu būt vērtīgs avots, lai identificētu ar alkoholu saistītās problēmas arī pirms paši pacienti uzzinājuši par tām: vienkārša aptauja, kas zināma kā audits, kas jau izmēģināta dažās Eiropas pilsētās, varētu papildināt šādu personīgu rīcību.
Citi pasākumi it īpaši ietver pasākumu veicināšanu, lai samazinātu ceļu satiksmes negadījumus, kas izraisīti alkohola dēļ, piemēram, pārbaužu veikšana par braukšanu dzērumā, testu izplatīšana, kas ļautu pašiem cilvēkiem pārbaudīt savu alkohola līmeni asinīs, "izraudzītu autovadītāju” programmu iniciatīvu piedāvāšana, pieļaujamā alkohola līmeņa asinīs samazināšana un bargāku sodu ieviešana iereibušiem autovadītājiem.
Ziņojums piedāvā un šeit man šķiet ir bijis Eiropas Parlamenta grupu atbalsts, alkohola satura līmeni asinīs, kas ir pēc iespējas tuvāks 0 jauniem autovadītājiem, lai sniegtu konkrētu pamatu stratēģijai, kas pārsniedz vienkāršu principa izklāstu un Komisijas tekstā norādīto piesardzību, lai gan daudzi pasākumi, ko varētu pieņemt, lai samazinātu alkohola radīto kaitējumu, ir atsevišķo valstu kompetencē, it īpaši pasākumi veselības un drošības jomā.
Eiropas Savienība var censties veicināt, piedāvāt iniciatīvas, sekmēt un ieteikt dažu pasākumu pieņemšanu.
Viens no jautājumiem, par kuru nav vienprātības, neapšaubāmi bija par marķēšanu, lai pasvītrotu pārmērīga alkohola patēriņa radītos riskus un briesmas.
Personīgā līmenī es uzskatu, ka man būtu jālūdz Komisijai detalizētāka izpēte, no kuras varētu uzzināt par dažādām informācijas sistēmām un komunikāciju, tajā skaitā marķēšanu.
Nobeidzot, stratēģija ar Parlamenta grozījumiem, varētu sniegt būtisku pievienoto vērtību atsevišķajām valstu politikām, īpaši tas būtu iespējams, lai virzītu dalībvalstu darbu uz kopējiem mērķiem.
Ziņojuma tekstā es galvenokārt centos aplūkot šo jautājumu līdzsvarotā un veselā saprāta veidā, izvairoties no mērenas alkohola lietošanas nosodīšanas, lai ņemtu vērā gadsimtiem senu tradīciju atbildīgi dzert, un cenšoties ieteikt pasākumus, kas varētu tikt galā ar problēmām, kas diemžēl vēl nav tik pierastas Eiropā un pasaulē.
Es gribētu visiem pateikties par viņu atbalstu un sadarbību.
Komisijas loceklis. - Priekšsēdētāja kungs, es vēlētos sākt ar pateicību referentam par lielisko darbu un ļoti labo ziņojumu, ko viņš ir sagatavojis, kā arī citiem komitejas locekļiem, kuri viņu atbalstīja un strādāja kopā ar viņu pie šī interesantā, noderīgā un pozitīvā ziņojuma izstrādes.
Es nevēlos atkārtot daudz no tā, kas ir ietverts paziņojumā vai pašā ziņojumā, un sākšu ar to, ka esmu ļoti laimīgs, ka mēs esam vienādos uzskatos par to, kā risināt un strādāt ar šādu sarežģītu un svarīgu problēmu.
Mēs zinām statistiku, kas ir satraucoša.
Eiropas Savienībā no slimībām, kas saistītas ar pārmērīgu alkohola lietošanu, gadā mirst gandrīz 200 000 cilvēku.
Eiropas Savienībā ir 43-45 miljoni cilvēku, kas alkoholu lieto bīstamos apmēros, un tas sastāda 70,4% no visiem sliktas veselības un pāragras nāves gadījumiem un ir viens no galvenajiem jaunu cilvēku nāves iemesliem.
Tādēļ statistikas dati ir satraucoši, taču mums jau no paša sākuma ir jāuzsver, ka mēs te nerunājam par alkoholu kā par produktu: pārmērīgā alkohola lietošana un žūpošana ir tā, kas rada šīs problēmas.
Dažreiz tā rada grūtības cilvēkus izglītot un apmācīt, kā mērenā un atbildīgā veidā lietot šo produktu, kas pastāv jau gadsimtiem ilgi; pārmērība vai žūpošana ir tā, kas rada problēmas.
Es ļoti priecājos, ka Parlaments piekrīt, ka šajā sakarībā ir nepieciešama Eiropas Savienības stratēģija un rīcība.
Ir skaidrs, ka mums ir jāpapildina dalībvalstu politika, kā tas ir teikts 152. pantā, taču tas nenozīmē, ka varam nedarīt neko.
Tieši pretēji, mēs šeit esam, lai atbalstītu, papildinātu un pastiprinātu dalībvalstu veiktās darbības.
Taisnība, ka dalībvalstīs ir dažādas kultūras un dažādas tradīcijas, taču diemžēl mēs pašlaik saskaramies ar problēmām, kas līdz šim pastāvēja tikai dažās dalībvalstīs, taču tagad izplatās pa visu Eiropas Savienību.
Slikti ieradumi diemžēl tiek pārņemti ātri un viegli tiek kopēti, un īpaši to dara jauni cilvēki.
Pastāv iespēja ar sadarbības un kopīga darba palīdzību nodot tālāk labāko praksi, kamēr vēl nav par vēlu.
Mēs varam rīkoties pirms esam zaudējuši kontroli pār šo problēmu, un šis ir viens no galvenajiem šīs stratēģijas aspektiem.
Mums būtu jākoncentrējas uz jauniem cilvēkiem.
Uzdzīvošana pašlaik ir galvenais bažu iemesls attiecībā uz jauniešiem, taču braukšana dzērumā arī ir viens no galvenajiem jaunu cilvēku nāves iemesliem.
Tajā pašā laikā, ļoti svarīgi ir koncentrēties uz prioritātēm, un es priecājos, ka ziņojumā ir izteikta piekrišana Komisijai attiecībā uz galvenajām prioritātēm, kā jau teicu, īpaši saistībā ar jauniem cilvēkiem, taču arī ar grūtniecēm.
Diemžēl Eiropas Savienībā vēl arvien pastāv problēma, ka dzimst bērni ar veselības problēmām, ko izraisījusi alkohola lietošana grūtniecības laikā.
Varētu domāt, ka mūsdienās ar augsto izglītības līmeni Eiropas Savienībā, tādām lietām vairs nevajadzētu notikt, taču tas diemžēl notiek.
Es ar lielu interesi pamanīju ziņojumā minēto atsauci par šo problēmu padzīvojušu cilvēku vidū.
Tā nopietni tiks ņemta vērā turpmākajās darbībās, jo es redzu, ka arī tā var izrādīties par nopietnu sociālu un veselības problēmu.
Eiropas Savienība kopumā strādās divos līmeņos.
Pirmkārt, pastāv Valstu politikas un rīcības komiteja, kurā dalībvalstis ir pārstāvētas un kas koordinēs valstu alkohola politikas un izstrādās turpmākās politikas, īpaši tās, ka nosauktas paziņojumā.
Taču tajā pašā laikā mums ir arī Eiropas Alkohola un veselības forums, kur ir pārstāvētas visas ieinteresētās puses un kur mēs izstrādāsim konkrētus noteikta līmeņa pasākumus.
Taču tās nebūs tikai debates vai "sarunu šovs”.
Tieši pretēji, mēs prasām konkrētas apņemšanās, kam būs ne tikai jāpanāk noteikti rezultāti, bet ko būs arī cieši jāuzrauga un kur būs jānodrošina atklātība, un arī uzraudzības rezultāti būs jāpublisko.
Mēs esam optimistiski noskaņoti un domājam, ka tas spēs risināt dažus sarežģītos jautājumus, piemēram, atbildīgu mārketingu, atbildīgu reklāmu, kā tas minēts ziņojumā, un tajā pašā laikā arī tādus citus aspektus kā atbildīga apkalpošana, jo ne tikai ražotāji, bet arī mazumtirgotāji šajā jomā nes atbildību, un mēs koncentrēsimies arī uz šo aspektu.
Lielākā daļa ziņojumā ierosināto jautājumu apstiprina Komisijas paziņojumā minētajā stratēģijā izklāstītos politikas virzienus.
Daži punkti ir paredzēti tālākai šīs stratēģijas attīstīšanai, un, protams, es tiem pievērsīšu uzmanību; citi punkti ir plašāki nekā Komisijas paziņojuma ieteikumi par dažiem tādiem jautājumiem kā marķējums un nodokļi.
Mēs apsvērsim arī šos jautājumus.
Kas attiecas uz brīdinošo marķējumu uz alkoholisko dzērienu iepakojuma, par kuru, cik man zināms, ir bijušas lielas diskusijas gan paziņojuma izstrādes laikā, gan arī Parlamentā, mēs pētīsim to dalībvalstu pieredzi, kuras jau ir šī marķējuma ieviešanas procesā, un sadarbībā ar dalībvalstīm izskatīsim iespēju izstrādāt oficiālu, visā Kopienā kopīgu pieeju šim jautājumam.
Mums ir pierādījumi, ka brīdinošais marķējums palielina informētību, un tieši tādēļ dalībvalstis to ieviesa, taču tajā pašā laikā, šim marķējumam ir jāietilpst plašākā stratēģijā; marķējums vien nevar sasniegt vēlamos mērķus.
Tādēļ mums ir nepieciešamas informētības palielināšanas kampaņas izglītības programmās.
Piemēram, mēs varam uzlikt marķējumu uz pudelēm, taču kas notiek ar dzērieniem, kas tiek pasniegti restorānos, bāros un mājās, kur patērētājs pudeli neredz un tādēļ neredz arī marķējumu?
Tādēļ mums ir jānāk klajā ar jaunām idejām, piemēram, ārstu padomi un informatīvas lapiņas, kas tiktu pievienotas alkoholisko dzērienu pirkumiem, kā tas ir minēts ziņojumā.
Šie ir būtiski aspekti.
Atbildīgi informācija, atbildīga pārdošana un atbildīgs mārketings arī ir būtiski aspekti, un mūsu rīcībā ir tiesību aktu par audiovizuālajiem pakalpojumiem noteikumi.
Tomēr, ar foruma palīdzību mēs varam izstrādāt uzvedības kodeksu, kas būtu jāievēro visām ieinteresētajām pusēm.
Es vēlētos runu beigt, sakot, ka alkohola radītā posta risināšana ir grūts uzdevums tieši tādēļ, ka mums ir jāpievēršas vienam konkrētam aspektam, t.i. pārmērīgai lietošanai, nevis pašam produktam.
Tomēr es uzskatu, ka mēs ejam pareizā virzienā pirms vēl šī problēma kļūst nekontrolējama.
Tādēļ es gaidu konkrētu rezultātu sasniegšanu iestādēs, kuras iepriekš minēju, taču vissvarīgāk tos ir sasniegt ciešā sadarbībā ar Parlamentu, un es gaidu jūsu atbalstu šajā nepārtrauktajā cīņā.
PPE-DE Grupas vārdā. - (DE) Priekšsēdētāja kungs!
Komisār!
Dāmas un kungi! Tas ir fakts, ka kaitīgai un riskantai alkohola lietošanai ir ievērojama veselības, ekonomikas un sociālā ietekme.
Tomēr taisnība ir arī tam, ka alkohols ir Eiropas kultūras mantojuma sastāvdaļa un vairums eiropiešu pret to izturas ar atbildīgu attieksmi.
Tāpēc mēs nevēlamies nosodīt alkoholu kā tādu vai radīt jaunus likumus.
Mēs vēlamies pievērsties riska grupām un riskantām situācijām.
Jauns cilvēks, kurš nodzeras līdz aizmirstas, grūtniece, kura alkohola lietošanas dēļ kaitē savam nedzimušajam bērnam, vai piedzēries autovadītājs, kurš apdraud sevi vai citus: tās ir tieši tās jomas, kurās mums jārīkojas.
Šis ziņojums sniedz teicamu pamatu, lai to darītu.
Tas ir līdzsvarots, mērķtiecīgs un aptver visus dalībniekus: dalībvalstis, alkohola rūpniecību, mazumtirgotājus, ēdināšanas industriju, ārstus, skolas un vecākus.
Tas skaidri norobežo dažādas varas.
Galvenā loma ir dalībvalstīm.
ES ir tikai atbalstoša loma.
Tās uzdevums ir apkopot datus, norādīt uz labi izveidotām procedūrām un izveidot un atbalstīt informatīvās kampaņas.
Dalībvalstu ziņā ir esošo valsts tiesību aktu uzlabošana.
Galu galā, kāda nozīme ir striktiem jauniešu aizsardzības tiesību aktiem, ja tie netiek ievēroti un ja pārkāpumi paliek nesodīti?
Mēs arī iesakām 0.00% robežu jauniem, tikko kvalificētiem autovadītājiem un profesionāliem kravas automašīnu vadītājiem.
Alkohola rūpniecībai vajadzētu atturēties no alkohola reklāmas vēršanu uz jauniešiem.
Tomēr mana grupa neatbalsta obligātos brīdinājumus uz alkoholiskajiem dzērieniem, kā dēļ es jūs lūdzu atbalstīt grozījumu projektu, dzēšot no ziņojuma šīs normas.
Labi zināms, un pētījumi to apliecina, ka brīdinošs marķējums šajā ziņā nav efektīvs.
Gluži pretēji, cilvēki jāinformē, cik agri vien iespējams, par alkohola radīto kaitējumu.
Mums jāinformē un mums jāpārliecina, nevis jāapraksta un jāaizliedz.
Es domāju, ka esam sasnieguši brīdi, kurā mums jāaptver, ka esam cilvēku pārstāvji, nevis viņu skolotāji.
Es pateicos Foglietta kungam, ziņotājam, par ciešu sadarbību.
PSE Grupas vārdā. - (PT) Priekšsēdētāja kungs! Komisār!
Parlamenta locekļi!
Pirmkārt, es gribētu apsveikt Foglietta kungam par darbu. Viņš ir sagatavojis līdzsvarotu ziņojumu, parādot problēmas būtību un sniedzot saprātīgus un vispārīgi runājot - noderīgus priekšlikumus, lai tiktu galā ar situāciju.
Mēs piekrītam mērķiem, lai veicinātu atbildīga patēriņa iezīmes un lai izvairītos no alkohola radītā kaitējuma vispārīgi, un īpaši - nepilngadīgo, grūtnieču un autovadītāju gadījumā - mēs visi piekrītam.
Manas grupas iesniegtie priekšlikumi ir par to pašu: mēs esam pret alkohola kaitējumu, bet ir svarīgi nošķirt samērīgu un atbildīgu lietošanu no kaitējuma.
Samērīga un atbildīga lietošana nav slikta, gluži pretēji, samērīga vīna lietošana, piemēram, ir pozitīvi laba veselībai.
Arī alkohola lietošanas paradumi ļoti atšķiras dažādās Eiropas daļās.
Dienvidos ir samērīga tādu alkoholisko dzērienu kā vīns un alus lietošanas kultūra, ar salīdzinoši zemu alkohola saturu.
Šāda veida dzērieni ir kultūras sastāvdaļa dažās Eiropas daļās, un tā izdara ievērojamu ieguldījumu vietējā ekonomikā.
Tā, mūsuprāt, nav nekādas nozīmes piestiprināt nekritisku brīdinošu marķējumu vīna pudelēm līdzīgi kā marķējumu uz, piemēram, cigarešu paciņām.
Tabaka vienmēr kaitē veselībai, bet alkohols vienīgi pārmērīgos gadījumos.
Mēs arī domājam, ka ir vajadzīgas informatīvas un apziņas līmeņa paaugstināšanas kampaņas, lai brīdinātu cilvēkus par alkohola kaitējuma riskiem.
Šīm kampaņām būtu jāsākas skolās.
Šī ir tēma, kurai vajadzētu pieiet saprātīgi, bez iepriekš izveidotām fundamentālistu idejām.
Mēs uztraucamies par alkohola patēriņa pieaugumu jaunu cilvēku vidū, par to, ka viņi sāk dzert ārkārtīgi jaunā vecumā, jaucot alkoholu ar narkotikām un vadot automašīnu to ietekmē.
Šīs situācijas jārisina ar visiem iespējamiem līdzekļiem, gan valsts, gan Eiropas līmenī, jo uz spēles likta mūsu jauniešu nākotne.
Mēs piekrītam vairumam piedāvāto pasākumu, lai risinātu riskus, kas rodas no tā, ka jaunieši pārmērīgi lieto alkoholu, un pasākumu nepieciešamībai apkarot kaitīgo pārmērīga alkohola patēriņa sociālo ietekmi, it īpaši - vardarbību ģimenē - mēs zinām, ka ir ļoti augsts vardarbības līmenis ģimenē pārmērīga alkohola patēriņa dēļ.
Vairumā dalībvalstu ir piemēroti likumi, kas aizliedz pārdot alkoholiskos dzērienus jauniešiem; problēma ir zemais ievērošanas līmenis.
Dalībvalstīm jāstiprina kontroles mehānismi un jānodrošina tiesību aktu ievērošana, tajā skaitā biznesa nozarē, citiem vārdiem, mums visiem jāuzņemas atbildība un jāapkaro pārmērīgs patēriņš, bet mēs nedrīkstam nosodīt samērīgu vai neatbildīgu patēriņu.
Priekšsēdētāja kungs! Eiropas Komisija nosaka kopējo pārmērīga alkohola patēriņa ekonomiskās izmaksas Eiropā 125 000 miljonu eiro apmērā un lēš, ka tā dēļ tiek izdarīta ceturtā daļa no visiem vardarbīgajiem noziegumiem.
Vēl mazliet statistikas: alkohola lietošanas grūtniecības laikā ir bērna galvenais garīgo un fizisko trūkumu iemesls.
Aptuveni 1% no Eiropas iedzīvotājiem dzīvo ar embrionālā alkohola sindromu.
Tas nozīmē aptuveni piecus miljonus eiropiešu, lai gan embrionālā alkohola sindroms ir pilnīgi novēršams.
60% no cilvēkiem, kuri cieš no embrionālā alkohola sindroma, beidz dzīvi cietumā vai psihiatriskajās iestādēs.
Šo pēcpusdien mums bija sapulce, kas tika organizēta kopā ar Eurocare, ar vieslektoru speciālistu no manas valsts - Nīderlandes - Dr. Nico van der Lely.
Viņš teica, ka cilvēku skaits, kuriem vajadzīga ārstēšanās no saindēšanās ar alkoholu, viņa slimnīcā, Reinier de Graaf Gasthuis in Delft, piecu gadu laikā ir divkāršojies un ka bērnu vecumā no 10 līdz 15 gadiem skaits patiesībā ir seškāršojies.
Šķiet, ka trakulīga iedzeršana, it īpaši, kad kāds tiešā nozīmē nokrīt zem galda, ir populāra.
Šī gada pirmajā pusē aptuveni 80 jaunieši jau ir uzņemti Reinier de Graaf Gasthuis in Delft pārmērīgas dzeršanas rezultātā.
Ir vairāki pasākumi, kurus var un vajag veikt.
Iespējams, svarīgākie faktori šeit būs cena un pieejamība, plus, protams, izglītība un informācija.
Rodas jautājums: kurš ir vispiemērotākais, lai ar to tiktu galā?
Dažādās dalībvalstīs situācija ievērojami atšķiras, kā komisārs to pareizi atzīmē.
Tāpēc ļoti bieži palīdzība vietējās iestādes sniegs palīdzību uz vietas, un pasākumus visefektīvāk veikt ārsti vai dalībvalstis.
Un saskaņā ar Līgumu ir mazas iespējas rīkoties citādi.
Svarīgi, lai Eiropā būtu ambicioza alkohola stratēģija, bet lai tā nekļūtu par dalībvalstu pašu plānu.
Eiropai jānosaka plašas politikas līnijas un tām jābūt skaidrām.
Pārmērīgs alkohola patēriņš enerģiski jāuzveic, īpaši jaunu cilvēku vidū, un Eiropai jāsniedz dalībvalstīm tik lielu atbalstu, cik vien iespējams.
Es ļoti negribīgi izziņoju tiesību aktus, kurus mēs pēc tam nevaram izpildīt, jo tie nepaaugstina uzticību mūsu iestādēm.
Priekšsēdētāja kungs! Es runāju par embrionālā alkohola sindromu un pārmērīgu alkohola patēriņu jauniešu vidū.
Tā tiešām ir eiropiešu problēma, kā komisārs pareizi saka.
Tāpēc es domāju, ka dalībvalstīm te jāuzņemas atbildība un tas jādara Eiropas līmenī.
Es domāju, ka Eiropas līmenis ir pareizā vieta, lai vienotos par skaidriem mērķiem, samazinot embrionālā alkohola sindromu un pārmērīgu alkohola patēriņu jauniešu vidū.
Un rezolūcijā tas teikts.
Manuprāt, to varētu pateikt vēl konkrētākos vārdos, nekā tas patiesībā ir, bet, ja dalībvalstis ir gatavas tam piekrist, tad mums jābūt vismaz zināmam skaidram rezultātam, jo es neticu tam, ka subsidiaritāte ir svarīga, bet tad nekas netiek darīts.
Visbeidzot, es gribētu zināt, kādi ir bijuši marķēšanas rezultāti.
Francijā tagad uz etiķetēm ir brīdinājums grūtniecēm par alkohola lietošanu.
Ja mums ir šie rezultāti un šķiet, ka marķēšana darbojas tad es domāju, mums vajadzētu apsvērt līdzīgu rīcību Eiropas līmenī.
Tādai rīcībai ir arī kopēja tirgus iemesli.
Mēs varam to darīt un mums tas jādara.
Bet es domāju, ka mums tas būtu jādara tikai tad, ja tas būtu efektīvi, un tad es būšu priecīga to apsvērt.
UEN grupas vārdā. - (IT) Priekšsēdētāja kungs!
Dāmas un kungi! Pirmkārt es vēlētos apsveikt Foglietta kungu par izcilo darbu: viņa ziņojums ļoti efektīvi aizķer traģiski aktuālu jautājumu par pārmērīgu alkohola patēriņu īpaši nepilngadīgo vidū.
Jau sacīts, ka mērķis nekādā gadījumā nav kriminalizēt alkohola lietošanu, kas, lietojot mērenos apjomos, var dot labumu veselībai.
Drīzāk mērķis ir ieturēt stingru nostāju pret alkohola lietošanas izplatību ļoti jaunu cilvēku vidū.
Alkoholu bieži lieto kopā ar narkotikām, vai arī pats alkohols var beigās kļūt par narkotiku.
Pārmērīgs alkohola patēriņš šobrīd rada sociālu trauksmi jauniešu vidū, jo tas līdzi nes ļoti nopietnu fizisku un psihisku kaitējumu, neminot ceļu satiksmes negadījumu upurus, ko aizvien biežāk rada iereibuši autovadītāji.
Eiropā Itālija ir bēdīgi priekšgalā ar augstāko ceļu satiksmes negadījumu skaitu, no kuriem puse upuru ir jauni cilvēki, kuru vecums nesasniedz trīsdesmit gadus.
Vairumā gadījumu viņi zaudē dzīvības nedēļas nogalēs, vakarā, naktī, bieži atgriežoties no viesībām vai diskotēkas pēc liela daudzuma alkohola patēriņa.
Nobeigumā, priekšsēdētāja kungs, šis ir teicams ziņojums, kura līniju mēs atbalstām, jo tas var nolīdzināt problēmas novēršanu ar piemērotu rīcību izglītības un informētības ziņā, un ar nulles līmeņa iecietību pret tiem, kuri neievēro noteikumus.
Verts/ALE grupas vārdā. - (DE) Priekšsēdētāja kungs! Eiropas alkohola stratēģija ir stipri nokavējusies, bet mēs gribētu to redzēt virzāmies drošāk un bezbailīgāk.
Mēs dzirdējām par briesmīgajām izmaksām EUR 125 miljardi gadā, neminot lielās cilvēciskās ciešanas, kas rodas no vardarbības ģimenē gadījumiem, vai 10 miljoniem bērnu, kuri dzīvo ģimenēs ar alkohola problēmām.
Tāpēc ir svarīgi nesaliekties zem lielā spiediena, ko rada alkohola lobiji.
Es ļoti sarūgtināta par divu lielo grupu pārstāvju paziņojumiem, kuri acīmredzami neatbalsta Vides, sabiedrības veselības un patērētāju aizsardzības politikas komitejas darījumu, kuru galvenās rūpes ir radīt brīdinošo marķējumu kopā ar reklāmas aizliegumu.
Maaten kungs mums stāstīja par riskiem, par ievērojamām dzeršanas problēmām grūtniecības laikā, par drausmīgajiem embrionālā alkohola sindroma efektiem, un neatgriezenisko kaitējumu, kāds tiek nodarīts bērna smadzeņu attīstībai.
Mums zināms par ASV pieredzi un šodien eksperti atkal ir apstiprinājuši, ka brīdinājumiem ir nepieciešamā ietekme, īpaši norādot grūtniecēm, ka dzeršanai ir postoša ietekme.
Kāpēc tad mēs neesam pietiekami drosmīgi, lai pateiktu, ka esam gatavi īstenot šis idejas pārskatāmi un izmantot brīdinošo marķējumu kā modinātāja zvanu attiecīgajām sievietēm?
Kāpēc mēs liecamies lobiju rūpniecības priekšā?
Es jūs atkal no sirds lūdzu: mēs rīkosimies kā gļēvuļi, ja mēs atkāpsimies un nebūsim drosmīgi, lai ieviestu šos brīdinājumus, kas ir pierādījuši savu iedarbību, un lai atbalstītu Sabiedrības veselības komitejas darījumu.
Tas pats attiecas uz reklāmas aizliegumiem.
Mums zināms, un PVO ir teikusi, ka Eiropas Savienība ietaupītu EUR 95 miljardus gadā, ja mēs tiešām ieviestu reklāmas aizliegumus un brīdinošo marķējumu.
Galu galā, mums zināms, ka reklāmas ir īpaši pārliecinošas, pamudinot jauniešus lietot alkoholu.
Tāpēc es tiešām varu jūs tikai no sirds lūgt rīt būt drosmīgiem, lai ieviestu šo ziņojumu.
Bez likumdošanas pasākumiem brīdinošā marķējuma un reklāmas aizlieguma jomā alkohola stratēģija būs papīra tīģeris.
GUE/NGL grupas vārdā. - (CS) Priekšsēdētāja kungs! Kad es ar Čehijas Republikas ekspertu apspriedu sākotnējo stratēģijas variantu, viņš izteica tikai vienu komentāru: "Pārāk mazs, pārāk vēlu”.
Es gribētu apsveikt un pateikties ziņotājam par šī pārskata uzlabošanu un par spēju piešķirt šīs stratēģijas tekstam ļoti pozitīvu virzienu.
It īpaši es gribētu uzsvērt šādus punktus.
Pirmkārt, grozītajam tekstam ir pozitīva attieksme pret faktu, ka nepieciešams tērēt vairāk naudas informācijai un preventīvajām programmām, lai apkarotu alkoholismu.
Otrkārt, stratēģija koncentrējas uz jauniešiem, kuri pārstāv īpašu riska grupu.
Šajā kontekstā es apsveicu un atbalstu it īpaši 7. pantu par universitāšu studentiem un 16. pantu, kas obligāti liek ietvert marķējumos brīdinājumus.
Treškārt, es ticu, ka 21. panta teksts, kas piesaista uzmanību attiecībām starp darbnespēju un alkohola lietošanu, ir ļoti svarīgs.
Mēs nedrīkstam aizmirst, ka alkohols ietekmē Eiropas darbaspēku, tas nebūs ļoti konkurētspējīgs globālajā pasaulē.
Man ir dažas šaubas par 2. panta tekstu, kas atsaucas uz Pasaules Veselības organizācijas pētījumu par alkohola derīgumu dažu slimību novēršanā.
Ar pienācīgu cieņu pret PVO, es gribētu atzīmēt, ka par šo jautājumu ir pieejama tāda ekspertu analīze kā Fillmore kundzes vadītās komandas pētījums, kas bija publicēts 2006. gadā: šie pētījumi parāda, ka analīze par alkohola ieguvumiem balstījās uz nepareiziem datiem, un tajā arī bija iekļauti, piemēram, vecāki cilvēki, kas bija beiguši dzert, kā arī gadījuma rakstura alkohola lietotāji.
Tāpēc šī pētījuma secinājumi ir diezgan problemātiski.
Ir arī jautājums par ziņu, ko mēs vēlamies nodot iedzīvotājiem ar 2. panta tekstu.
Es ceru, ka ziņa nav, ja alkoholu lietu mazos daudzumos, nekāds daudzums nebūs kaitīgs.
Lai gan esmu izteikusi šo kritiku, es ļoti atbalstu stratēģiju, tas ir, tekstu, kas tika grozīts ar savstarpēju sadarbību ar ziņotāju, un es ticu, ka tas būs labvēlīgs visiem mūsu līdzpilsoņiem.
IND/DEM grupas vārdā. - (SV) Priekšsēdētāja kungs! Savā kapacitātē kā mazais ziņotājs, es vēlos pateikties Foglietta par teicamo sadarbību.
Ziņojums detalizēti raksturo pasākumus, kas ES būtu jāveic, lai samazinātu ar alkoholu saistīto kaitējumu dalībvalstīm.
Tomēr krimināltiesības ir valsts, nevis ES jautājums.
Mums nevar būt viedoklis par to, kāda veida sodi dalībvalstīm būtu jānosaka par braukšanu dzērumā, vai uz cik ilgu laiku var atņemt autovadītāja tiesības par šāda veida nodarījumiem.
Krimināltiesības ir pilnīga valsts aizsardzība un tā tam jāpaliek.
Ierosināts arī, lai informācijas kampaņas notiktu ES līmenī, lai arī patiesībā ir atzīts, ka ikvienai dalībvalstij ir sava dzeršanas kultūra.
Katra valsts vislabāk zina, kā novērst alkohola radīto kaitējumu, balstoties uz savu sociālo pieredzi, tradīcijām un resursiem.
Lietderīgi ir apmainīties ar informāciju, tomēr iniciatīvai jānāk no dalībvalstīm, nevis no Briseles.
Eiropas balvas izveide ir vēl viens veids, kā palielināt ES ietekmi šajos jautājumos.
Mums jāpārskata sadarbība, kur ES ir kompetenta, piemēram, ar kopējā tirgus starpniecību.
Vides komiteja cenšas iejaukties valsts jautājumos.
Tāpēc es tagad visus aicinu sadot komitejai pa pirkstiem.
Un ciktāl tas attiecas uz alkohola satura robežu, dažs ir tikpat bīstams, lai tas būtu jauns autobraucējs vai vecs autobraucējs, vai profesionāls šoferis, ja viņi ir iedzēruši un piedalās ceļu satiksmē.
Priekšsēdētāja kungs, es ļoti atzinīgi vērtēju šo ziņojumu un Komisijas kompromisa nostāju attiecībā uz Vides, sabiedrības veselības un pārtikas nekaitīguma komiteju, izņemot vienīgi marķējuma klauzulu, kuru mēs centīsimies labot rītdienas balsojumā.
Es sāku ar pārliecību, ka alkohols var būt labs, ja tiek lietots pareizās devās un ierobežotā daudzumā, it īpaši sasniedzot pilngadību, ko jūs un es esam sasnieguši.
Tas cilvēkiem noder, tuvojoties brieduma gadiem.
Tomēr, tas mums var arī kaitēt, un par to ir šis ziņojums: tas ir par uzdzīvošanu, nepilngadīgo dzeršanu un braukšanu dzērumā; tas ir par alkohola lietošanas sekām, kas izpaužas 195 000 cilvēku nāvēs, kas Eiropā miruši nelaimes gadījumos, no vardarbības, aknu slimībām, plaušu slimībām, krūts vēža, garīgiem traucējumiem, atkarības, sirds un asinsvadu slimībām, grūtniecības un reproduktīvām problēmām un tā tālāk un tā joprojām.
Alkohols ir trešais lielākais pāragras nāves cēlonis.
Tādēļ mums ir vajadzīga saprātīga alkohola lietošanas politika; tādēļ mēs aicinām komisāru ievērot to saprātīgo paziņojumu, ar ko viņš sāka savu runu, un tādēļ mēs viņam iesakām necensties saskaņot krimināllikumus, jo nav iespējams saskaņot krimināllikumu izpildi, un mēs zinām, ka saistībā ar braukšanu dzērumā tā dalībvalstīm ir liela problēma.
Tieši tāpat būtu kļūdaini censties saskaņot marķēšanu.
Katrā ziņā, vajadzētu skatīties uz to, ko dara Francija, un mācīties no tās sniegtajām mācībām.
Tomēr, mūsu galvenā doma šodien ir šāda: izstrādāsim saprātīgu politiku par saprātīgu dzeršanu, kurā būtu atzīti gan ieguvumi, gan arī alkohola radītie riski un kaitējums, kas var novest pie pārmērībām, pie tādām pārmērībām kas jau ir alkoholisms.
Taču alkohols ir ar mums, un mums ir jāmācās ar to sadzīvot.
(DE) Priekšsēdētāja kungs! Mūsu ziņotājs un komisārs Kyprianou diezgan skaidri izteicās savos ievadvārdos, ka mēs uztraucamies nevis par alkohola kā produkta nosodīšanu, bet par tā pārmērīgu lietošanu.
Tāpat šī diskusija nav par alkohola piedāvāšanu mūsu pilsoņiem, ko arī izskaidro ziņojums.
Ļaujiet man vienkārši atgādināt dalībniekiem par regulu par informāciju, kas saistīta ar veselību, kuru mēs pieņēmām šajā Parlamentā pirms gada.
Tā aizliedz ar veselību saistītu marķējumu uz alkoholiskajiem dzērieniem.
Eiropas Parlaments nolēma arī to atbalstīt, balstoties uz ļoti labiem argumentiem.
Rezolūcijā ietvertas prioritātes, kas izklāstītas pagājušā oktobra Komisijas komunikācijā - samazināt traumu un nāves gadījumu skaitu, kas rodas ar alkoholu saistītos ceļu satiksmes negadījumos.
Svarīga ir uzmanība pārmērīgam alkohola patēriņam jauniešu un bērnu vidū, bet tā būtu stratēģiska kļūda izlikties, ka Eiropas Savienībā pārmērīgs alkohola patēriņš un tā kaitīgās sekas skar vienīgi jauniešus.
Tieši tāpēc, ka alkohols un mērena alkohola lietošana ir svarīga mūsu Eiropas kultūras sastāvdaļa - un tā būtu jāpaliek un to nevajadzētu kritizēt - mums jāpiešķir īpaša prioritāte, lai paaugstinātu informētību par alkohola lietošanu grūtniecības laikā.
Pat maza daudzuma alkohola lietošana grūtniecības laikā vai kaitīgi ietekmēt bērna attīstību.
Es nedomāju, ka diskusija par to, vai ieviest vai neieviest marķēšanu beigsies ar rītdienas darījumu, un patiesībā komisārs Kyprianou norādīja, ka Komisija ļoti rūpīgi vēros dalībvalstu pieredzi un tad, iespējams, veiks pasākumus Eiropas līmenī.
Priekšsēdētāja kungs, ar alkoholu saistītā mirstība un saslimstība katru gadu skar simtiem tūkstošu ES pilsoņu, un alkohols līdzās tabakai ir viens no galvenajiem cilvēkiem nodarītā, novēršamā, nopietnā kaitējuma iemesliem.
Ceļu satiksmes negadījumi, vardarbība ģimenēs, bērnu seksuāla izmantošana, aknu vēzis, aknu ciroze un grūtniecības traucējumi ir tikai daži alkohola nodarītā kaitējuma zināmie veidi.
Tomēr alkohols visā Eiropā ir plaši pieejams par pieņemamām cenām.
Tas tiek uzskatīts par neatņemamu sastāvdaļu lielākajā daļā sociālajos notikumos, tostarp arī šādos notikumos Eiropas Savienībā.
ES atbalsta un subsidē tā ražošanu.
Tā lietošanu plaši un tieši reklamē TV, radio un presē, un uz lielākās daļas alkoholisko dzērienu iepakojuma nav atbilstošu brīdinājumu par kaitējumu veselībai.
Kādēļ tas tā ir?
Kādēļ valstu valdības, valstu parlamenti un ES ir tik iecietīgi pret alkoholu?
Vai tas ir ļoti spēcīgā, ar alkohola industriju saistītā lobija dēļ?
Vai tas ir tādēļ, ka jau vēsturiski attiecībā uz šo vielu pastāv zināma naivitāte?
Vai tas ir līdz šim neizprasta psiholoģiskā vai kultūras faktora dēļ?
Skumjš fakts ir tas, ka ES stratēģija alkohola radītā kaitējuma samazināšanai ir kļuvusi par šo pašu faktoru upuri.
Es ar cieņu atļaušos teikt, ka, neskatoties uz referenta cēlajiem nodomiem, tā vietā, lai radikāli un efektīvi pievērstos šai problēmai, šis ziņojums tai pieskaras tikai virspusēji un maigi runā galvenokārt par pārmērīgas dzeršanas ieradumiem, vai arī par dzeršanu kādos noteiktos apstākļos, piemēram, par dzeršanu bērnu vai grūtnieču vidū.
Es neaizstāvu alkohola aizliegšanu, taču uzskatu, ka mēs kā Parlamenta deputāti esam palaiduši garām iespēju vērsties pret alkoholu kā potenciālu atkarības izraisītāju, kura lietošana ir jāierobežo pavisam nopietni, nevis maigā veidā.
Diemžēl alkohola lobijam atkal ir veicies.
Šī faktus noklusējošā Eiropas alkohola stratēģija pierādīja, ka alkohola industrija ir uzvarējusi, bet ES pilsoņi zaudējuši.
Nelielai informācijai, alkohols iejaucas neironu funkcionēšanā centrālajā nervu sistēmā un nogalina nervu šūnas, kuras cilvēka dzīves laikā neatjaunojas.
Tātad, kad vien mēs iedzeram daudz vai maz, kaitējums jau ir nodarīts.
Atšķiras tikai nodarītā kaitējuma apjoms.
Es vēlos pateikties Komisijai par tās stratēģiju.
Tā uzsāk svarīgu un nepieciešamu diskusiju par alkoholu Eiropā, lai arī vairāki praktiski pasākumi, kurus es vēlētos redzēt, tur nebija.
Alkohols nav normāls produkts.
Tam ir blakusietekme uz veselību un tāpēc iekšējam tirgus jāņem vērā veselības apsvērumi.
Tas nenozīmē alkohola aizliegumu.
Tas nozīmē līdzsvarotu politiku ar veselības brīdinājumiem un godīgu politiku par alkohola importu un reklamēšanu.
Neviens šeit nerunā par jaunu ES kompetenci, vienīgi par labāku kompetences piemērošanu.
Vai brīdinošs marķējums un laika ierobežojums televīzijas reklāmām ir pārāk daudz prasīts?
Vai pārāk daudz ir cerēt, ņemot vērā subsidiaritātes principu, lai ieteiktu nulles toleranci pret alkoholu uz ceļiem, kas izglābj daudzas dzīvības?
Šķiet, ka daudzi domā, ka tikai jauniešiem, grūtniecēm, profesionāliem šoferiem un atkarīgajiem var būt problēmas ar alkoholu.
Tas nav pareizi.
Pilnīga alkohola tirdzniecības brīvība nav liberāla.
Tā samazina cilvēku brīvību un nevajadzīgi palielina veselības aprūpes izdevumus.
Tā samazina brīvību justies droši uz ceļiem.
Tā samazina pārliecību droši atgriezties mājās no kroga un tā samazina bērnu drošību mājās.
Nav liberāli neņemt vērā veselības apsvērumus alkohola politikā.
(GA) Priekšsēdētāja kungs! Es gribētu atbalstīt ziņojuma aicinājumu sabiedrībai pievērsties pārmērīga alkohola patēriņa problēmām.
Pārmērīga alkohola patēriņa sociālā un ekonomiskā ietekme uz Īriju kopumā ir gandrīz neaprēķināma.
Mums arī jāpalūkojas uz labo praksi citās ES valstīs, lai mēs varētu radīt daudz labāku ilgtermiņa politiku, lai tiktu galā ar alkohola radīto kaitējumu.
Pārmērīga alkohola patēriņa iezīmes ir saskatāmas neizvēlīgā vardarbībā uz ielām un vardarbībā ģimenēs.
Jābūt tulkojumam!
(Runātāja turpina angļu valodā.)
Bija zināms, ka es šodien ieradīšos, bija zināms, ka es runāšu, un ir zināms, ka mana valoda tagad ir arī Eiropas Savienības darba valoda.
Es devu atbilstošu brīdinājumu.
Es vēlētos, lai manis teikto tulko.
Es būšu ļoti nelaimīga, ja tas, ko es šovakar vēlos pateikt, netiks mutiski iztulkots.
(Runātāja turpina īru valodā.)
(GA) Mums jāveic rūpīga pārbaude.
Mums jārisina problēmas ar gāzētajiem alkoholiskajiem dzērieniem un īpašo piedāvājumu izmantošana un citi mārketringa triki, kas radīti alkoholisko dzērienu pārdošanas veicināšanai īpaši jauniešu vidū.
Būtu arī labi marķējumā izvietot brīdinājumu, kas domāts tieši sievietēm grūtniecības stāvoklī.
Alkohola pārdošana ir uzmanīgi jāuzrauga.
(Runātāja atkārto savus komentārus angļu valodā.)
Mums noteikti ir īpaši jākoncentrējas uz kaitējumu, ko jauniešiem nodara alkohols.
Mums ir nepieciešama stingrāka tiesību aktu uzraudzība attiecībā uz alkohola pārdošanu nepilngadīgiem bērniem.
Mums ir jāpievēršas alkohola jautājumam, alkoholiskajiem atspirdzinošajiem dzērieniem, īpašo piedāvājumu un citu mārketinga triku izmantošanai, kas radīti, lai palielinātu alkoholisko dzērienu pārdošanas apjomus īpaši jauniem cilvēkiem, mums ir jāpievēršas sabiedriskā transporta pieejamībai naktīs, citu šoferu izmantošanas programmām, un būtu labi, ja uz alkoholisko dzērienu iepakojuma būtu īpaši izveidots marķējums, kas paredzēts grūtniecēm.
(Runātāja turpina īru valodā.)
(GA) Mani visvairāk kaitina, ka nav pieejams tulkojums!
(Runātāja turpina angļu valodā.)
Es esmu ļoti neapmierināta, ka nekas netiek mutiski tulkots.
Kopš mana valoda kļuva par oficiālo darba valodu, es esmu bijusi godīga pret Parlamentu, un es cerēju, ka arī Parlaments būs godīgs pret mani.
(Aplausi)
(PL) Priekšsēdētāja kungs! Mūsu sagatavotās rezolūcijas un citi preventīvie pasākumi ar mērķi uzveikt pārmērīga alkohola patēriņa negatīvo ietekmi tai pat laikā nevar veicināt alkohola lietošanu, kuru reklamē kā Eiropas kultūras mantojuma un dzīvesveida sastāvdaļu, kā arī strīdīgos PVO secinājumus par alkohola radīto veselības veicināšanas ietekmi, kas ir problemātiski, jo ir pierādīta šī produkta kaitīgā ietekme.
Liberāli likumi, ka ļauj bērniem un jauniešiem lietot pieradumu veicinošas vielas, tajā skaitā alkoholu no paciņām vai gāzētos alkoholiskos dzērienus, laikā, kad ir epidēmiski psiholoģiskie traucējumi, būtu gan bezatbildīgi, gan peļami, un to nevar uzskatīt par alkoholisma un citu pieradumu veicinošo vielu apkarošanu, bet drīzāk par veicināšanu.
Pat mazākais bērnam iedotais alkohola un narkotiku daudzums ir ārkārtīgi kaitīgs.
Būtu jābūt prioritātei noteikt stingru reklāmas un alkohola un narkotiku pārdošanas bērniem un jauniešiem aizliegumu, tajā skaitā, ja tas tiek darīts slepenā veidā.
(PL) Priekšsēdētāja kungs! Eiropas Savienībā pārmērīgs alkohola patēriņš šobrīd ir nopietna sociāla problēma.
Patiesībā, augstākais procentuālais īpatsvars ar personām, kuras pārmērīgi lieto alkoholu, ir Eiropā.
Tomēr es neticu, ka varētu salīdzināt tabakas preces ar alkoholu.
Lai gan ir zinātniski pierādīts, ka tabakas preces ir kaitīgas, alkohols ir kaitīgs vienīgi, ja to lieto pārmērīgos daudzumos, vai arī, ja to dara personas, kurām nevajadzētu dzert.
Vēl vairāk, labi zināms pētījums parāda, ka neliela daudzuma alkoholam ir pozitīva ietekme uz asinsriti.
Te ir jautājums par dzeršanas kultūru un alkohola ražotāju sociālās atbildības veicināšanu Eiropā.
Ņemot vērā iepriekš minētos argumentus, es uzskatu, ka nav pamata alkoholisko dzērienu marķēšanai tāpat kā tabakas precēm.
Gluži pretēji, būtu daudz efektīvāk samazināt alkohola lietošanu, lai izvairītos no dārgām procedūrām, saskaņojot iepakošanas ražošanu, un naudas investēšanu informatīvajās kampaņās.
Mūsu atbildība ir sasniegt tāda paaugstināta riska grupas kā sievietes grūtniecības stāvoklī, jauniešus un autovadītājus ar labi strukturētām izglītības pieejām.
Būtu vērs paplašināt standarta kampaņas, lai ietvertu gāzētos alkoholiskos dzērienus, alkoholiskos dzērienus, kurus jaunieši bieži lieto, ko vispārīgi uzskata par diezgan nekaitīgiem vai pat par tādiem, kas nesatur alkoholu.
Es pilnīgi atbalstu rīcību, lai samazinātu atļautā alkohola līmeni asinīs ne tikai jauniem autovadītājiem, bet arī personām, kas strādā sabiedriskajā transportā.
Šie visi pasākumi, kurus ir ārkārtīgi smagi piespiest, tomēr ir ārkārtīgi efektīvi un tie palīdzēs ierobežot alkohola patēriņu dalībvalstīs.
Tāpat vērts ir apsvērt vēl vienu papildus jautājumu: alkohola lietošana un atkarība no alkohola, īpaši jauniešiem, iet roku rokā ar citām atkarībām, kas ir savienotas un bieži noved pie traģēdijas.
Parlamentam un Komisijai būtu vērts arī apsvērt šīs pārējās jauniešu atkarības.
(NL) Priekšsēdētāja kungs! Dāmas un kungi!
Alkohola radītais kaitējums ir pieaugoša problēma.
Skaitļi runā paši par sevi. Pieci procenti vīriešu un 1% sieviešu ir atkarīgi no alkohola.
Divdesmit pieci procenti no jauniešu vecumā no 15 līdz 30 gadiem nāves gadījumiem ir saistīti ar alkoholu.
Vardarbība pret bērniem bieži ir pārmērīgas dzeršanas dēļ.
Šie skaitļi bieži slēpj daudz ciešanu.
Pieradums, medicīniskas problēmas, sociālā nabadzība, vardarbība, šīs visas lietas ir labi zināmas.
Mazāk zināmas ir nopietnās sekas, kādas ir alkohola dzeršanai grūtniecības stāvoklī.
Nedzimušajam bērnam var tikt nodarīts būtisks kaitējums.
Bērni ar embrionālā alkohola sindromu ir sabojāti uz mūžu.
Aizvien vairāk tiek atzīts, ka dzeršana ir ārkārtīgi kaitīga bērniem un jauniešiem.
Jauniešu dzeršana var radīt ilgstošu kaitējumu un var negatīvi ietekmēt akadēmiskās spējas un intelekta koeficientu.
Acīmredzami ir nepieciešami tūlītēji pasākumi, lai atrunātu jauniešus un sievietes grūtniecības stāvoklī no dzeršanas.
Viens no efektīvākajiem veidiem varētu būt veselības brīdinājumi uz pudelēm.
Tāpēc es aicinu dalībvalstis cik ātri vien iespējams izteikt priekšlikumus, lai padarītu brīdinājumus par veselību obligātus.
Neesot nekādiem Eiropas tiesību aktiem, katrai dalībvalstij ir iespēja pieņemt savus noteikumus.
Brīdinājumi uz pudelēm ir efektīvi, kā ASV pētījumi jau ir pierādījuši.
Un es aicinu dzērienu industriju pašai uzņemties atbildību par jauniešu un sieviešu grūtniecības stāvoklī brīdināšanu par alkoholu.
Labāk brīdināt cilvēkus tagad, nekā saskarties ar daudz vairāk prasībām par zaudējumu atlīdzību desmit gadu laikā.
Šobrīd brīdinājumi ir normāla sociālās atbildības sastāvdaļa, kurā jāpiedalās arī dzērienu industrijai.
Visbeidzot, es aicinu Komisiju nākt klajā ar piemērotiem piedāvājumiem pie pirmās iespējas.
Grūti saprast, kāpēc brīdinājumiem uz cigarešu paciņām nesekoja brīdinājumi pret alkoholu.
Tāpēc es aicinu Komisiju, lūdzu, netērējiet laiku, lai ieviestu pasākumus, kas padarītu obligātus uz jauniešiem un sievietēm grūtniecības stāvoklī vērstus veselības brīdinājumus.
Ir svarīgi nostādīt sabiedrības veselību pārāku par vīna industrijas interesēm.
Priekšsēdētāja kungs, es apsveicu referentu ar šo svarīgo ziņojumu.
Es vēlos vērst uzmanību uz alkohola lomu pašnāvības gadījumu biežumā, jo pētījumi rāda, ka vairāk nekā 20% personu, kas izdara pašnāvību, pirms nāves ir lietojuši alkoholu.
Patiesi, tad, kad ar likumu atļautais vecums, kad var sākt lietot alkoholu, ASV tika paaugstināts no 18 uz 21 gadu, vispamanāmāk tas ietekmēja mājās, darbā un uz ceļiem notikušo nelaimes gadījumu apjomu, taču arī pašnāvību skaits samazinājās par 7%.
Šajā ziņojumā ir daudz lielisku priekšlikumu, kurus es atbalstu.
Tomēr, man ir viens neliels iebildums attiecībā uz K apsvēruma daļu, kurā ir teikts: "kā arī jāveic pasākumi, lai atturētu no alkohola lietošanas nepilngadīgas personas un grūtnieces”.
Es zinu, ka pastāv būtiski jautājumi attiecībā uz embrionālo alkoholisma sindromu, un es atbalstu informatīvu marķējumu, brīdinājuma marķējumu, reklāmas ierobežošanu un pirmsdzemdību un pēcdzemdību aprūpi, taču priekšlikums, ka mums grūtnieces ir jāpasargā no dzērieniem, ir pārmērīgs.
Mēs šeit neesam, lai aizliegtu - tas nedarbojas; taču mums ir nepieciešams tas, kas ierosināts šajā ziņojumā, un vēl daudz vairāk.
(FI) Priekšsēdētāja kungs!
Komisār! Ziņojumā nav pieminēts viens būtisks jautājums: par alkohola cenu un nodokļiem par alkoholu.
Somijā mēs esam konstatējuši skaidru saikni starp alkohola cenu un tā patēriņu.
Jo zemāka cena, jo vairāk to lieto, un vice versa.
Nodokļa paaugstināšana alkoholam samazina tā patēriņu.
Igaunijā, mūsu kaimiņvalstī, ir zems nodoklis alkoholam.
Tā dēļ un tāpēc, ka ES neļauj importa kvantitatīvos ierobežojumus, Igaunija rada ievērojamu problēmu sabiedrības veselībai Somijā.
Somi Igaunijā var nopirkt lētu alkoholu, tuvāk nekā 100 kilometru attālumā, un tas attur Somiju no tā, kas uzskatīta par labāko pieeju, kas ir - uzlikt alkoholam pietiekami augstu nodokli savu pilsoņu veselības labad.
Igaunijas lētais alkohols, tās politika, ja jums tīk, un tā rezultātā esošais nodokļa samazinājums alkoholam Somijā, ir novedis pie gandrīz tūkstoša ar alkohola saistītām nāvēm manā valstī.
Tādējādi Igaunija nogalina somus.
Tāpēc šajā kontekstā mums jārunā par cenām un nodokļiem.
Priekšsēdētāja kungs, ASV brīdinājumi par ietekmi, ko uz bērniem mātes miesās atstāj alkohols, ir bijuši jau 20 gadus, jo viņi ir saskārušies ar alkohola izraisīto kaitējuma problēmu.
Tikai 20% amerikāņu topošo māmiņu grūtniecības laikā dzer.
Eiropā mums nav nekāda marķējuma.
Astoņdesmit procenti īru māmiņu dzer.
Dzer arī 70% māmiņu Apvienotajā Karalistē.
Es pazīstu māmiņas Īrijā.
Es zinu, ka daudzas no viņām nedzertu, ja izprastu kaitējumu.
Marķējums varbūt nebūs tūlītējs risinājums, taču ASV pieredze rāda, ka laika gaitā tas sniedz rezultātus un samazina kaitējumu grūtniecībai.
Pieaugušajiem atslēgas vārds ir mērenība, bet nedzimušam bērnam nepastāv drošs alkohola līmenis.
Pat neliels patēriņš vai radīt fundamentālus smadzeņu bojājumus, kuru rezultāts ir hiperaktivitāte, impulsivitāte un pat paaugstināts pašnāvības risks.
Ir arī mācīšanās un koordinācijas grūtības.
Viens no embrionālā alkoholisma sindroma rezultātiem ir bērna tendence, pieaugot un kļūstot vecākam daudz dzert.
Tas parāda, ka problēma kļūst bezgalīga.
Ir laiks šo ciklu pārtraukt.
(ES) Priekšsēdētāja kungs!
Komisār! Vispirms es gribētu apsveikt šo stratēģiju par alkoholu, kuru Komisija ierosina, tieši tāpēc, ka tā cenšas atrisināt problēmu ar atturēšanu un izglītību, publicējot pamatnostādnes par mērenu un atbildīgu dzeršanu.
Es arī gribētu apsveikt Foglietta kungu par viņa saprātīgo ziņojumu, bet es vēlreiz teikšu, ka kriminalizēt vajadzētu nevis alkoholiskus dzērienu per se, bet to pārmērīgu lietošanu.
Tādu raudzētu dzērienu kā vīna vai alus mērena lietošana, ko dara veseli pieaugušie, ir ne tikai nekaitīga, bet pat laba veselībai, un var būt līdzsvarotas diētas sastāvdaļa.
Mērena lietošana var aizsargāt ķermeni no sirds-asinsvadu un deģeneratīvām slimībām, kā to pierādījuši vairāki zinātniski ziņojumi.
Patērētājiem ir tiesības uz pilnu, patiesu informāciju par alkohola lietošanas radītajiem riskiem un ieguvumiem attiecībā uz veselību, bet veselības brīdinājumu piemērotība uz vīna un alus marķējuma jāapšauba, tā kā tie pierādījuši sevi kā neefektīvus valstīs, kur tie pieņemti.
It īpaši nav zinātniski pierādīta veselības brīdinājumu efektivitāte uz marķējuma, pārmērīgas lietošanas novēršanas ziņā.
Turklāt īpašs marķējums sievietēm grūtniecības stāvoklī arī šķiet esam neefektīvs.
Labākais veids, lai panāktu noteiktos mērķus, ir izveidot labas zināšanu paaugstināšanas un izglītības kampaņas, kuru mērķis ir īpaši sievietes grūtniecības stāvoklī un jaunieši.
Es arī gribētu sacīt, ka nesen izveidotais Forums par veselību un alkoholu, kas aicina kopā visas ieinteresētās puses ar mērķi apkarot pārmērību, kaitīgu alkohola lietošanu, man šķiet ļoti piemērota iniciatīva, un es ceru, ka Foruma secinājumi arī palīdzēs atrisināt šo problēmu.
Visbeidzot, es gribētu atzīmēt, ka jauniešu dzeršanas problēma ir bijusi roku rokā ar per capita vīna patēriņa samazinājumu Eiropas.
Es domāju, ka to vajadzētu paturēt prātā, jo jautājums ir sarežģītāks, nekā izskatās.
Priekšsēdētāja kungs, šīvakara debates par ES stratēģiju par atbalstu dalībvalstīm alkohola radītā kaitējuma samazināšanā būtu jāvērtē atzinīgi.
Tiek turpināts darbs, ko es veicu sava ziņojuma par jauniešiem un alkoholu un tā negatīvo ietekmi sagatavošanas laikā 2001. gadā.
Alkoholisko dzērienu tirgus globalizācija un pārmērīgas dzeršanas palielināšanās visā Eiropā ir parādības, ar ko mēģina tikt galā gan politiķi, gan veselības aprūpes iestādes.
Lai apmainītos ar labāko praksi un redzētu, kā līdzīgas problēmas risina citas valstis, ļoti svarīga ir sadarbība ES līmenī.
Iesākumā minēšu, ka viens nelaimes gadījums no četriem ir saistīts ar alkohola lietošanu, un ES katru gadu ceļu satiksmes negadījumos, kas saistīti ar alkohola lietošanu, bojā iet 10 000 cilvēku; 35% līdz 45% ceļu satiksmes negadījumos bojāgājušie ir jaunieši vecumā no 18 līdz 24 gadiem.
Nelaimes gadījumi, kas notikuši, braucot dzērumā, parāda vēl vairāk: divas trešdaļas tajos iesaistīto cilvēku bija vecumā starp 15 un 34 gadiem un 96% bija vīrieši.
Tiek lēsts, ka alkohols ir iemesls 16% gadījumu, kad tiek izmantoti vai arī novērtā tiek pamesti bērni.
Kas attiecas uz embrionālo alkoholisma sindromu (EAS) vai alkohola izraisītām plaša spektra fetopātijām: alkohola lietošana pirms dzemdībām ir visbiežākais iegūtas garīgas atpalicības iemesls.
Nesen medicīnas profesionāļi ir noteikuši, ka grūtniecības laikā nepastāv drošs alkohola patēriņa līmenis.
2001. gadā, kad es izstrādāju savu ziņojumu par jauniešiem un alkoholu, EAS bija salīdzinoši nezināma lieta.
Sešus gadus vēlāk šķiet, ka arvien vairāk tiek pieņemts arguments, ka, ja kādam alkoholiskajam dzērienam ASV uz iepakojuma ir brīdinājums par EAS, tad kādēļ gan šim pašam produktam ES nevarētu būt tāds pats brīdinājums?
Starp šiem diviem produktiem nav nekādas atšķirības: vienkārši, viens no tiem tiek pārdots ASV, bet otrs nē.
Kā jau minēja Kathy Sinnot, ASV, kur pastāv marķējums, kas brīdina par EAS, grūtniecības laikā dzer 20% sieviešu, savukārt, Īrijā tie ir 80%, Apvienotajā Karalistē - 75% un ES kopumā - 40%.
Brīdinājumus par EAS uz alkohola produktiem ieviest būtu viegli, un to ietekme apvienojumā ar sabiedrības izglītošanu un informēšanu par veselības jautājumiem būtu ļoti svarīga EAS novēršanā ES.
(FR) Priekšsēdētāja kungs!
Komisār!
Dāmas un kungi! Šovakar un Foglietta kunga ziņojumā pieminēti dažādi skaitļi.
Es gribētu atzīmēt, ka aiz šīs aukstās statistikas pirmkārt un galvenokārt ir cilvēciskas traģēdijas.
Dažus gadus es biju psihiatriskās slimnīcas vadītājs un vairāki mūsu pacienti bija atkarīgi no alkohola.
Ziņojuma 26. punktā teikts, ka mums jāzina iemesli.
Šovakar mēs neesam pietiekami daudz runājuši par to.
Ja mēs vēlamies izlemt par pareizo rīcību, ko darīt ar jauniešiem, veciem cilvēkiem, vīriešiem un sievietēm, mums jāzina iemesli.
Tāpēc es aicinu, ka pirms katras veiktās darbības, katra dalībvalsts un Eiropas Savienība kopumā veiktu vairāk pētījumu, lai noskaidrotu vairāk par to, kāpēc šie jaunieši jūt nepieciešamību dzert pārmērīgi daudz.
Kāpēc arī veci cilvēki, kas ir izolēti mājās, dzer pārāk daudz?
Kāpēc vīrieši dzer darbā?
Līdz brīdim, kamēr mēs noskaidrosim patiesos iemeslus šai pārmērīgajai lietošanai, mēs nespēsim dot pienācīgas atbildes.
Priekšsēdētāja kungs, kopumā es šo ziņojumu vērtēju atzinīgi.
Es domāju, ka tajā ir atrasts pareizais līdzsvars starp iesakņojušos kultūras tradīciju atzīšanu un ļoti satraucošo tendenci alkoholu lietot kaitīgos apmēros, it īpaši pieaugošās kaitīgas pārmērīgas dzeršanas kultūras veidošanos mūsu jauniešu vidū.
Komisija savā pieejā noteica galvenos mērķus - mūsu bērnu aizsardzību, pārmērīgas dzeršanas apkarošanu, alkohola iespaidā gūto savainojumu un nāves gadījumu, ceļu satiksmes negadījumu un pašnāvību skaita samazināšanu, Mani kolēģi ļoti labi ir norādījuši uz satraucošākajām jomām.
Es tagad vēlētos uzsvērt nepieciešamību šim Komisijas veicamo darbu sarakstam kā galveno mērķi pievienot arī nopietnos riskus, ko rada alkohola lietošana grūtniecības laikā, un to, ka Komisijas izveidotajam veselības un alkohola forumam būtu īpaši jāizskata šis jautājums.
Tas nepieciešams tādēļ, ka sabiedrība kopumā ļoti slikti izprot kaitējumu, ko alkohola lietošana rada grūtniecības laikā.
Nekāds alkohola daudzums grūtniecības laikā nav drošs, jo alkohols ir teratogēns.
Faktiski, bīstamāks tas ir otrā un trešā trimestra laikā, un to lielākā daļa grūtnieču nesaprot, jo parasti saistībā ar medikamentu vai narkotiku un līdzīgu vielu lietošanu visi satraucas par pirmo trimestri.
Alkohols īpaši bīstams ir otrajā un trešajā trimestrī.
Nevienu nekauninot un nevainojot, mums ir nepieciešama izglītojoša informatīvā kampaņa visās dalībvalstīs, ko veiktu ģimenes ārsti, lai grūtnieces nekavējoties brīdinātu par alkohola bīstamību.
Kolēģi minēja uzmanības deficīta un hiperaktivitātes sindromu (ADHD).
Vēl pastāv arī Aspergera sindroms.
Medicīnisko pētījumu veicējiem ir bijis grūti publicēt pētījumus šajā jomā, jo alkohola politika bija pārāk spēcīga.
Jūsu forums varētu pārņemt šo jautājumu un turpināt darbu pie tā.
Visbeidzot daži vārdi par alkohola lietošanu kopā ar dažādu narkotisko vielu lietošanu.
Īrijā piektā daļa no tiem cilvēkiem, kas ārstējušies no alkohola atkarības, lieto arī narkotikas, un nesens pētījums Francijā atklāja, ka braukšana marihuānas izraisītā reibumā dubulto risku izraisīt ceļu satiksmes negadījumu.
Aizvien pieaugošā dažādu narkotisko vielu lietošanas izplatība jūsu forumam un arī katrai dalībvalstij nekavējoties ir jārisina, un ir jāpalielina nepieciešamais tehniskais atbalsts dažādu narkotisko vielu lietošanas konstatēšanai, it īpaši saistībā ar policijas veiktajām pārbaudēm uz ceļiem, mūsu policijas iestādēm sniedzot tehnisko atbalstu.
(RO) Priekšsēdētāja kungs! Es gribētu apsveikt ziņotāju.
Ziņojuma rezultāti ir domāti, lai samazinātu alkohola radīto kaitējumu un lai aizsargātu ES pilsoņu veselību un labklājību, jo kā mēs visi ļoti labi zinām, tad alkohols ir viens no visbīstamākajiem faktoriem, kas rada slimības un priekšlaicīgu nāvi Eiropā, un arī vairākas sociālas problēmas.
Es priecājos, ka uzmanība ir pievērsta gan alkohola kaitīgās ietekmes samazināšanai uz patērētājiem un uz trešajām personām, tādām jūtīgām sociālajām grupām kā bērni, jaunieši un sievietes grūtniecības stāvoklī.
Mēs tām visām varam pievienot arī tādu sociālo kaitējumu kā vardarbība ģimenē, novārtā atstāti bērni, bezdarbs un sociālā izstumtība.
Izglītībai, informācijai un izglītības kampaņām pievērstā uzmanība, lai novērstu alkohola lietošanas bīstamās un kaitīgās sekas, kā, piemēram, labas prakses apmaiņa Eiropas līmenī, ir svarīgi elementi, lai samazinātu alkohola radītās kaitīgās sekas.
Ziņojuma radītā vispārējā pieeja izpaudās, izceļot alkohola radītās būtiskās problēmas Eiropas Savienībā, un tas ir nozīmīgs solis cīņā pret pārmērīgu lietošanu.
(FI) Priekšsēdētāja kungs! Pēdējos gados visās Eiropas Savienības dalībvalstīs ir satraucoši pieaugušas problēmas, ko rada alkohola bīstamā un kaitīgā lietošana.
Mūsu sabiedrība katru gadu maksā bargu cenu par to, gan tiešo, gan netiešo izmaksu veidā.
Akūtākās alkohola lietošanas problēmas attiecas uz jauniešiem.
Jaunieši ir vairāk tendēti uz fiziskām un garīgām problēmām un uz sociālo kaitējumu, ko rada viņu pašu un citu dzeršana.
Alkohola lietošanas problēmas tomēr neattiecas tikai uz jauniešiem.
Alkohols spēlē lomu vairumā slepkavību, un tas rada 17 000 nevajadzīgu nāves gadījumu uz ceļiem katru gadu.
1970 gados katru gadu Somijā 200 cilvēki nomira no aknu cirozes: tagad tā nogalina 1000 cilvēku gadā.
Eiropas līmenī mums jāveic steidzama rīcība, lai saskaņotu alkohola nodokļa pieaugumu.
Es gribētu mudināt Komisiju izstrādāt ambiciozus kopīgos mērķus, lai dalībvalstis samazinātu bīstamo un kaitīgo alkohola lietošanu.
(DE) Priekšsēdētāja kungs! Komisār!
Dāmas un kungi!
Eiropiešiem nevajag, tie nedrīkst un nevar regulēt visu. Dalībvalstu subsidiaritāte un mazāka birokrātija ir šī brīža saukļi, kurus mēs turpinām atkārtot, runājot ar sabiedrības locekļiem.
Eiropas Savienības kompetence pastāvīgi tiek apšaubīta, bet Eiropai vajag un tai tiešām vajag motivējošu spēku attīstībai.
Komisijas iniciatīvas tiesības ir dokumentētas tiesības.
Ja nav tiesību akta, tā izmanto šīs iniciatīvas tiesības, lai pievērstos sarežģītam jautājumam, pievērstu dalībvalstu uzmanību pārkāpumiem un aicinātu rīkoties.
Tāds ir Komisijas priekšlikuma tiesiskais pamats, un mums tas jāizmanto.
Mums jāiegrožo riskanta un pārmērīga alkohola lietošanas radītā negatīvā ietekme uz veselību un tā sociālās un ekonomiskās sekas.
Jāformulē Eiropas stratēģija, lai atbalstītu dalībvalstis viņu centienos samazināt un novērst ar alkoholu radīto kaitējumu.
Tas ietver pētījumus par iemesla saknēm, kā nule kā tika sacīts.
Tomēr tas arī ietver informēšanu, apmācību un zināšanu līmeņa celšanu sabiedrībā; tā ir jautājuma pamatdoma, šie ir galvenie punkti.
Katrai personai ir brīvība izlemt.
Tomēr indivīdi var šo brīvību izmantot vienīgi tad, ja viņi ir informēti par savas rīcības sekām un efektu.
Audzināšana un izglītība ir galvenie faktori.
Audzināšana ģimenē liek pamatus labi sakārtotam un stabilam dzīves veidam, un mums uz to jāvērš uzmanība, sekojot skološanai un padomiem.
Tas pats attiecas uz informētību par alkoholu.
Es atbalstu Parlamenta ziņojumu, kas uzlaboto Komisijas dokumentu vairākās jomās.
Tomēr es noteikti iebilstu pret veselības brīdinājumiem.
Par alkohola marķēšanu ir skaidri noteikumi.
Marķējums norāda alkohola saturu.
Marķējuma pārveidošana un izpratne ir pamata veids, lai nodotu informāciju.
Tas, dāmas un kungi, ir vispārzināms.
Katram jāspēj izmantot savā labā šo informāciju atbildīgā veidā.
Tas pats attiecas uz vairumu lietu dzīvē: uz ēšanu un dzeršanu, tāpat kā uz vingrošanu, sportu un fitnesu.
(BG) Priekšsēdētāja kungs!
Komisār! Priecājos, ka Eiropas Parlaments pieņem šo stratēģiju kā savlaicīgu un svarīgu pasākumu.
Alkohola lietošana, kas bieži kļūst pārmērīga, ietekmē daudzus cilvēkus, tajā skaitā bērnus un pusaudžus.
Pastāv drauds, kuru sabiedrība joprojām neatzīst, iespējams, informācijas trūkuma dēļ.
Alkohola pārmērīga lietošana ietekmē ne tikai atsevišķu personu veselības stāvokli un reproduktīvo veselību, bet arī kaitē veselības aprūpes sistēmām, paaugstina antisociālo uzvedību, noved pie pieaugoša noziedzības līmeņa un atlaišanu no skolas, un tāpēc pazeminās izglītības līmenis.
Tāpēc mums vajadzīga sabiedrības informēšana, izglītība un preventīvās programmas, lai veidotu noteiktu uzvedību.
Šajā ziņojumā es saskatu divus galvenos vārdus: risks un drošība.
Lai sasniegtu politikas solidaritāti, Eiropas Komisija varētu apspriest divus nozīmīgus pasākumus: ierosināt, lai dalībvalstis ieviestu mērķa programmu plaša mēroga pētījumam par alkohola lietošanas ietekmi, un pilsoņu informētas ietekmi par šo problēmu, un izveidot īpašu fondu preventīvām programmām, kurā varētu pārskaitīt daļu no ieņēmumiem par alkohola reklāmu.
(LT) Cīņa pret alkohola kaitīgo ietekmi ir sena kā pasaule.
Sausais likums un dažādi aizliegumi, kas tika piemēroti dažās valstis, nedeva pozitīvus rezultātus.
Tomēr Komisijas paziņojums par ES rīcības stratēģiju, lai atbalstītu dalībvalstis samazināt alkohola radīto kaitējumu, ir ļoti svarīga iniciatīva.
Komisija, vispārinot dalībvalstu pieredzi un nosakot tām visām kopējas problēmas, ir ieviesusi prioritātes, lai samazinātu ar alkoholu saistīto kaitējumu.
Tiek uzskatīts, ka ieviesto nozīmīgo prioritāšu īstenošana, tāda kā jauniešu, bērnu un nedzimušo bērnu aizsardzība, dzeršanas novēršana pie stūres un citi ierobežojumi, padarīs mūsu sabiedrību atbildīgu, veselīgu un atturīgu.
Es vēlos uzsvērt ievērojamo risku, ar ko saskaras jaunieši, dzerot alkoholu.
Skumji, bet pieļaujamais vecums alkohola dzeršanai daudzās valstīs kļūst aizvien zemāks un zemāks.
Tāpēc ļoti svarīga ir laba prakse.
Es gribētu ierosināt sasaistīt alkohola radītā kaitējuma uz jauniešiem praksi ar ES jauniešu programmām.
Šādu programmu attīstība un ieviešana palīdzētu viņiem aizņemt brīvo laiku un palīdzētu viņus aizsargāt no postošas alkohola lietošanas.
(DE) Priekšsēdētāja kungs! Komisār!
Es uzskatu, ka alkohols bija bīstams pagātnē un alkohols ir bīstams šodien. Priekšlikuma 5.4.1. punktā Komisija pareizi noteic, ka mērena alkohola lietošana šķiet sniedzam zināmu aizsardzību pret koronārajām sirds slimībām cilvēkiem, kas vecāki par 45 gadiem, bet es domāju, ka tas ir mīts, kas balstīts uz ļoti vājiem zinātniskiem pamatiem, sakot, ka alkohols nelielos daudzumos ir labvēlīgs.
Alkohols ir bīstams.
Tā ir inde un pat mazi daudzumi ietekmē veselību.
Protams, jānosaka pieļaujamās robežas.
Mēs - dažādās Eiropas valstīs - esam iemācījušies, kā tikt galā ar narkotiku, kas ir alkohols.
Piemēram, briti, skatoties patērētāju paradumu izpratnē, ir tā sauktie uzdzīvošanas dzērāji.
Patēriņš per capita ir salīdzinoši zems, tomēr dažkārt ir ekscesi, kas noved pie ļoti nopietna kaitējums.
Mēs, Austrijā, esam tā sauktie integrētie dzērāji.
Mums ir salīdzinoši augsts per capita alkohola patēriņš, bet mazāk ekscesu.
Tāpēc ir ļoti plašas nacionālās atšķirības, atkarībā no valsts vēsturiskās attīstības.
Komisija pareizi pieiet problēmai.
Tā saka, ka neatbrīvos dalībvalstis no atbildības.
Tomēr ir Eiropas uzdevumi, kurus var paveikt kopā.
Viens piemērs ir mēģinājums radīt pienācīgu datu bāzi.
Statistika ļoti atšķiras.
Būtu kļūda uzskatīt, ka pagātnē esam saskārušies ar mazāku ar alkoholu radīto kaitējumu.
Tajā laikā diagnostiskā pieeja bija atšķirīga, un bija mazāka sabiedrības informētība par jautājumu.
Tāpēc es uzskatu, ka mums Eiropā ir svarīgi zināt, par ko mēs patiesībā runājam.
Svarīgi arī apkarot jaunos lietošanas fenomenus.
Viens ir tas, ka pieaugošs jauniešu skaits sāk dzert ļoti agrā vecumā, kas nodara ļoti būtisku kaitējumu.
Jautājumā par marķēšanu vispārīgi, ļaujiet teikt, ka es domāju, ka tas nav pietiekami mūsu vajadzībām.
Būtu nepareizi uzskatīt, ka tik kompleksu parādību kā alkohola lietošanu var vienkārši atrisināt ar pudeļu marķējumu.
Tas būtu vienkārši veids, kādā izvairīties no mūsu politiskās atbildības.
(SV) Priekšsēdētāja kungs! Es apsveicu stratēģiju, lai gan domāju, ka tā ir diezgan maiga.
Vismaz ir viens dokuments, kura mērķus, cerams, var tikai attīstīt.
Labā ziņa par stratēģiju ir tā, ka tā parāda, kādas metodes darbojas, samazinot alkohola lietošanu, un tādējādi samazinot alkohola radīto kaitējumu un traģēdijas.
Bet ja ziņojuma piedāvātās metodes dalībvalstīm ir pilnīgi jāizmanto, jāpieņem ES tiesību akti.
Pirmkārt, jāsamazina importa kvotas.
Katras valsts centieni strādāt ar ierobežotiem līdzekļiem ir vājināti vai padarīti par neiespējamiem, ja alkoholu principā var brīvi importēt no citām valstīm.
Papildus tam jāpaaugstina minimālie nodokļi, pamatojoties uz sabiedrības veselības apsvērumiem.
Es arī gribētu, lai tiktu ieviesti veselības brīdinājumi uz alkohola, tāpat kā uz tabakas.
Tāpēc es jūs aicinātu balsot pret grozījumiem, kas vājina tekstu.
(FI) Priekšsēdētāja kungs! Viens no populārākajiem sakāmvārdiem manā valstī raksturo alkoholu kā gudro dzērienu.
Tas noteikti nav ziņojums, ka alkohols kādu padarītu gudru, bet, ka tas der tikai tiem, kuriem ir zināms gadījuma un mērenības jēdziens.
Man tāpēc nav problēmu piekrist mūsu grupas līdzreferentei, Sommer kundzei, kura pievērš uzmanību stratēģijai, lai novērstu ar alkoholu radītās briesmas.
Mums jāsāk ar atzīšanu, ka pastāv vairākas alkohola kultūras, un jāatrod īstu problēmu, t.i. pārmērīgas lietošanas un nepilngadīgo dzeršanas, efektīvi risinājumi.
Nav nepieciešamības uzspiest kauna zīmi pašiem produktiem vai mērenai lietošanai.
Tāpēc mums vajadzīga dažādu aģentūru sadarbība un vietējo problēmu valsts risinājumi.
Tomēr vienā jautājumā es vēlos redzēt ES rīcību, un tas ir nodokļa palielinājums alkoholam plašā mērogā.
Mums jāatzīst, ka sabiedrības veselības maksa par pārmērīgu alkohola patēriņu ir ievērojama, un tā nesamazināsies, ja vien mums nebūs kopīgi ekonomikas politikas instrumenti.
Šajā ziņā mana valsts diemžēl ir labs piemērs.
Līdzdalība ES piespieda Somiju samazināt alkohola nodokli, kad beidzās tiesības ierobežot alkohola importu.
Nesens pētījums parāda, ka nejaušu ar alkoholu saistītu nāvju skaits ir acīmredzami pieaudzis kopš 2004. gadā tika samazināts alkohola nodoklis un strauji sāka pieaugt alkohola patēriņš.
Pieaugums bija par 17% no 2003. gada datiem, un tas neņem vērā citas sekas.
Mūsu sabiedrības veselības problēmas ir tik nopietnas, ka mēs atkal esam spiesti paaugstināt nodokļus.
Vienu brīdi es vienkārši ierosināju atsevišķas dalībvalsts nepakļaušanos, kas ierobežotu importu pēc pārejas perioda beigām, pamatojoties uz Līguma 30. vai 95. pantu.
Diemžēl tajā laikā nekas netika darīts, un tagad visa nācija maksā cenu, nācija, kura acīmredzot nav pietiekami gudra.
(SK) Es nesen skatījos televīzijas pārraidi par jauniešiem Skandināvijas valstīs, kuri piektdienas vakarā ar kuģi dodas braucienā, piemēram, uz Igauniju.
Nokļūstot tur, viņi nopērk divas lielas somas ar degvīnu un ceļā uz mājām dzer līdz neprātam.
Šādi un līdzīgi pārmērīgas dzeršanas varianti ir vērojami visās Eiropas Savienības valstīs.
Nav šaubu, ka pasākumiem, kā rezultātā samazinātos alkohola lietošana, būtu pozitīva ietekme uz sabiedrības veselību, sociālajiem apstākļiem, nelaimes gadījumiem gan darbā, gan ārpus tā, un ceļu satiksmes negadījumiem.
Es gribētu pievērsties kaitējumam, kādu veselībai nodara pārmērīga visa veida alkoholisko dzērienu lietošana.
Svarīgi turpināt atzīmēt, ir īpaši jauniešiem, ka pat regulāra alus lietošana noved pie atkarības no alkohola, kas nav mazāk nopietna kā vīna vai spirtoto dzērienu radītais pieradums.
Ir briesmīgi, ka cilvēki vieglprātīgi novērtē par zemu aknu slimību nopietnību, kas bieži var novest pie cirozes un nāves.
Regulāra dzeršana pakāpeniski maina ne tikai personas vēlmes un rakstura iezīmes, bet var arī iznīcināt ģimenes dzīvi, papildus vairākos gadījumos nodarot būtiskas neiroloģiskas izmaiņas.
Jauni alkoholiķi zaudē spējas tiekties pēc augstākiem mērķiem un ideāliem, un viņu emocijas kļūst tik nejūtīgas, ka rodas grūtības izveidot veselības attiecības vai veselīgu ģimenes vidi.
Embrionālā alkohola sindroms nopietni kaitē ne tikai mātei, bet galvenokārt - bērnam, nodarot attīstības traucējumus un jaundzimušo bērnu nepareizu veidošanos.
Pārsteidzoši, cik maz uzmanības tiek pievērsts grūtnieču informēšanai par šo jautājumu daudzās dalībvalstīs.
Visbeidzot, ir šokējošs to cilvēku skaits, kuri vada mašīnu vai motociklu alkohola reibumā.
Es personīgi aizstāvu tiesību vienādošanas iespēju visā ES, kur autovadītājiem būtu jāpiemēro nulles alkohola līmenis asinīs.
ITS grupas vārdā. - (RO) Priekšsēdētāja kungs! Cienītie kolēģi!
Alkohola lietošana ir paraža, kas nodota no paaudzes paaudzei. Vairākās valstīs ir teiciens, kas saistīts ar alkohola lietošanu, atbilstoši kuram tas ir ekskluzīvi vīriešu jautājums.
Nav daudz pieeju par to, kā samazināt lietošanas bīstamās un indīgās sekas uz bērniem un sievietēm grūtniecības stāvoklī.
Alkoholam ir vairāk un dažādāki lietotāji nekā tabakai, tradicionālās ražošanas tehnikas, nekontrolētas mārketinga metodes un saistītie riski.
Šajā gadījumā vajadzīgs, lai ziņojuma 16. punkts veicinātu inovatīvus informācijas izplatīšanas un izglītības paaugstināšanas paņēmienus, kas saistīti ar alkohola lietošanu.
Toties brīdinājumu izmantošana alkohola produktu marķējumā, kas līdzinās tabakas precēm, nevar uzskatīt par inovatīvu pieeju, jo tā nav pierādījusies kā piemēroti efektīva tabakas gadījumā.
Nepieciešams veikt Eiropas pētījumu par šīs brīdinājuma procedūras ietekmi uz atkarīgiem lietotājiem, neraugoties uz viņu vecumu, nodarbošanos un dzimumu, bet arī uz iekšējo tirgu.
Eiropas Parlamentam jāizvirza rezolūcija bez jebkādas neskaidrības, lai dotu kādu laiku, lai radītu citu informāciju un informētības paaugstināšanas metodes tā, lai tās sniegtu dalībvalstīm efektīvu tīklu pārmērīga alkohola lietošanas apkarošanai un veicinātu mērenu un atbildīgu alkohola lietošanu.
Komisijas locekle. - Priekšsēdētāja kungs, es arī vēlos pateikties visiem deputātiem par ļoti interesantajām debatēm.
Es vēlētos jums izstāstīt stāstu no sengrieķu mitoloģijas.
Šo stāstu varat redzēt attēlotu mozaīkās Patosā Kiprā.
Tas ir stāsts par pirmajiem vīna dzērējiem.
Dieva Dionīsa kalps nozaga vīnu, lai pirmo reizi to iedotu cilvēkiem.
Viņi to dzēra, pirmo reizi cilvēces vēsturē piedzērās, nodomāja, ka ir saindējušies, un nogalināja kalpu, kurš viņiem bija iedevis vīnu.
Mūsdienās risinājumi ir daudz sarežģītāki, un mums ir jānāk klajā ar citādāku pieeju.
Katrs ir izvēlējies atšķirīgu pieeju.
Daži saka, ka esam aizgājuši par tālu, citi - ka mēs neesam darījuši pietiekami daudz.
Daži vēlētos, lai mēs ar tiesību aktiem nosakām pilnīgi visu, citi - lai visu varētu darīt dalībvalstis.
Fakts ir tāds, ka risinājums ir jāmeklē kaut kur pa vidu.
Mums dalībvalstis ir jāatbalsta attiecībā uz to politikām, taču tas nenozīmē, ka Eiropas Savienībai nav nekādas lomas šajā procesā, kā tas tika minēts ziņojumā un deputātu teiktajā.
Tajā pašā laikā, ne visu var atrisināt ar tiesību aktu palīdzību.
Tādēļ mums forumam ir jādod iespēja strādāt un sasniegt konkrētus rezultātus, kurus mēs pārraudzīsim.
Taču, tajā pašā laikā, kā jau tika minēts, dalībvalstīs jau pastāv tiesību akti par daudziem no šiem jautājumiem.
Šo tiesību aktu izpilde ir tā, kuras pietrūkst un kas rada problēmas.
Tādēļ spiediena izdarīšana uz dalībvalstīm mums palīdzēs sasniegt pozitīvus rezultātus.
Neskatoties uz to, ko sagaidīja katra no pusēm, mēs nedrīkstam pārāk zemu vērtēt faktu, ka pirmo reizi mēs Eiropas līmenī esam atzinuši, ka pastāv problēma saistībā ar alkohola nodarīto kaitējumu, ka ir nepieciešama Eiropas stratēģija, kura šodien tika pieņemta, un ka mums tagad ir Eiropas debates, Eiropas iniciatīva un Eiropas rīcība.
Tas ir svarīgi.
Neviena dalībvalsts viena pati šo problēmu nevar atrisināt un neviena dalībvalsts nav imūna pret šo problēmu.
Pārmērīga dzeršana pašlaik notiek Spānijā, lai gan tā agrāk bija ziemeļrietumu Eiropas problēma.
Tādēļ ir redzams, ka, ņemot vērā kultūras apmaiņu un citus iemeslus, - kāds sociālo jautājumu analizētājs varētu paskaidrot, kādēļ tas notiek - problēmas šķērso robežas un tām nav ģeogrāfisku barjeru.
Tās pastāv visā Eiropas Savienībā.
Šis ir pirmais solis, taču ne pēdējais.
Ja saprātīgā laika posmā nesasniegsim rezultātus, tad varēsim pārvērtēt, izvērtēt un vēlreiz izpētīt šo stratēģiju un pieņemt citādāku pieeju vai citādāku virzienu.
Taču pašlaik esam uz pareizā ceļa.
Es vēlreiz vēlētos pateikties referentam, komitejai un deputātiem par šīs stratēģijas atbalstīšanu.
Es ar prieku gaidu mūsu kopīgo darbu, lai sasniegtu rezultātus, kurus mēs visi vēlamies.
Debates ir slēgtas.
Balsošana notiks rīt.
Rakstiskie apsvērumi (142. noteikums)
rakstiski. - (HU) Pārmērīga alkohola lietošana kaitē Eiropas sabiedrībai.
Mēs zaudējam neskaitāmas dzīvības, alkohola lietošanas radīto slimību dēļ, un arī dzēruma rezultātā radīto upuru skaits dalībvalstīs ir ārkārtīgi augsts.
Alkohola lietošana un paražas dažādās valstīs atšķiras un tiešām dažādos reģionos atšķiras, tā, būtu piemēroti, ja aizsardzības stratēģiju radītu dalībvalstis.
Tomēr nepieciešamas atsevišķas ES direktīvas.
Nepilngadīgie visos iespējamos veidos jāpasargā no alkohola, un lai to panāktu, vajadzīgākas vēl stingrākas sankcijas.
"Nedzer un nebrauc”, nulles iecietība un 0.00% alkohola līmenis asinīs jāievieš autovadītājiem visā ES.
Tomēr mēs nepanāksim progresu tikai ar aizliegumiem vien, kā to labi parāda kaunpilnā Amerikas aizlieguma neveiksme.
Mums jāpopularizē labi ieradumi alkohola lietošanā un zema līmeņa alkohola alus un vīna lietošana.
Mums bargi jāvēršas pret nelegāla, viltota vai zemas kvalitātes un veselībai kaitīga alkohola veidu tirdzniecību.
rakstiski. - Tas, ka pēdējos gados alkohola ražotāji ar tādiem produktiem kā atspirdzinošie alkoholiskie dzērieni koncentrējas uz nepilngadīgajiem, ir satraucoša tendence.
Jauniešu vidū izplatās pārmērīga dzeršana, un ir svarīgi, ka mēs efektīvi pievēršamies šai tendencei.
Es uzskatu, ka labs veids, kā to darīt, ir mudināt lielveikalus un veikalus atspirdzinošos alkoholiskos dzērienus labāk nodalīt no bezalkoholiskajiem dzērieniem.
Uz atspirdzinošo alkoholisko dzērienu iepakojuma, tāpat kā uz citiem alkoholiskajiem dzērieniem, būtu jābūt atbilstošiem brīdinājumiem par kaitējumu veselībai.
Es priecājos, ka manis ieteiktie grozījumi par šo jautājumu tika iekļauti ziņojumā.
Protams, lai efektīvi risinātu nepilngadīgo dzeršanas un pārmērīgas dzeršanas problēmu, valstu valdībām ir jākoncentrējas arī uz patērētājiem, mainot to attieksmi pret alkoholu.
Tādēļ es atzinīgi vērtēju koncentrēšanos uz tādām informatīvām un informētības palielināšanas kampaņām, kas tiek īstenotas ar skolu izglītības programmu palīdzību.
Es atbalstu arī ieteikumus, ka alkohola daudzuma asinīs ierobežojums būtu jānosaka pēc iespējas tuvāk 0,00%, īpaši attiecībā uz jauniem autovadītājiem.
Es uzskatu, ka ziņojumā ieteiktā, plašā alkometru pieejamība potenciālos braucējus varētu palīdzēt atturēt no braukšanas dzērumā.
Valstu valdības var darīt vairāk, lai autovadītājiem, kuri ir lietojuši alkoholu, nodrošinātu sabiedrisko transportu.
Konservēts piens, kurš paredzēts lietošanai pārtikā - Piena un piena produktu tirgus kopīga organizācija - Papildu noteikumi piena un piena produktu tirgus kopīgajai organizācijai attiecībā uz dzeramo pienu (debates)
Nākamais darba kārtības punkts ir kopīgas debates par
Elisabeth Jeggle ziņojumu Lauksaimniecības un lauku attīstības komitejas vārdā par priekšlikumu pieņemt Padomes direktīvu par grozījumiem Direktīvā 2001/114/EK, kas attiecas uz daļēji vai pilnīgi dehidrētu konservētu pienu, kurš paredzēts lietošanai pārtikā - C6-0083/2007 -,
Elisabeth Jeggle ziņojumu Lauksaimniecības un lauku attīstības komitejas vārdā par priekšlikumu pieņemt Padomes regulu par grozījumiem regulā (EK) Nr. 1255/1999 par piena un piena produktu tirgus kopīgo organizāciju - C6-0084/2007 -, un
Elisabeth Jeggle ziņojumu Lauksaimniecības un lauku attīstības komitejas vārdā par priekšlikumu pieņemt Padomes regulu par grozījumiem regulā (EK) Nr. 2597/97, ar ko paredz papildu noteikumus piena un piena produktu tirgus kopīgajai organizācijai attiecībā uz dzeramo pienu - C6-0085/2007 -.
Komisijas locekle. - Priekšsēdētāja kungs, ļaujiet sākt ar pateicības izteikšanu Parlamentam, Lauksaimniecības un lauku attīstības komitejai un īpaši referentei Elisabeth Jeggle par šo konstruktīvo ziņojumu par piena nozares pasākumu minipaketi.
Pakete piedāvā triju tiesību aktu grozījumus.
Pirmie attiecas uz Direktīvu par konservētu pienu, kurā mēs pašlaik atļaujam olbaltumvielu satura standartizāciju pilnībā atbilstoši Pārtikas kodeksa standartiem.
Tas atbilst senajai piena nozares pārstāvju un piena pulvera eksportētāju prasībai, un viņu pozīcijas attiecībā uz konkurentiem trešās valstīs noteikti uzlabosies.
Labumu gūs ne tikai rūpniecība un tirdzniecība, bet arī piena ražotāji, mūsu zemnieki, jo šī olbaltumvielu satura standartizācija var pacelt piena cenas.
Turklāt, paredzamais lielais pieprasījums pēc olbaltumvielām viegli absorbēs pieejamo olbaltumvielu daudzumu palielinājumu.
Es atzinīgi vērtēju jūsu atbalstu šim priekšlikumam.
Otrais priekšlikums attiecas uz piena un piena produktu tirgus kopīgu organizāciju.
Šeit mēs esam ierosinājuši veselas pielāgošanās pasākumu sērijas, kuras ir atbalstījis arī Eiropas Parlaments.
Tās ietver priekšlikumu matemātiski samazināt sausā vājpiena intervences cenu zemāka olbaltumvielu satura dēļ, kas saistīts ar standartizāciju.
Tas ietver intervences sliekšņa atcelšanu dalībvalstīs attiecībā uz sviestu.
Tas satur arī aizliegumu nacionālos sviesta uzglabāšanas daudzumus izmantot kā atbilstības kritēriju palīdzības saņemšanai, tas paredz atcelt novecojušo palīdzības sniegšanu militārajiem spēkiem un atcelt obligātas ievešanas atļaujas izmantošanu.
Jūsu grozījums attiecībā uz krējuma un vājpiena pulvera privāto uzglabāšanu ir nedaudz pārsteidzošs, jo šādas shēmas praksē nekad nav izmantotas un tādēļ tās var uzskatīt par novecojušām.
Turklāt, sviesta privātas uzglabāšanas iespēja tiek saglabāta, tādēļ patiesi nepastāv nepieciešamība saglabāt šādu shēmu krējumam.
Kas attiecas uz jūsu grozījumiem saistībā ar skolu piena apgādes sistēmu, mēs viens otru saprotam.
Kā mēs esam ierosinājuši, sistēma tiks vienkāršota, ieviešot atbalstu ar vienotu likmi.
Lauksaimniecības ģenerāldirektorāts jau pētīja dažādās iespējas, kā pārskatīt skolu piena apgādes sistēmu, un aicināja dalībvalstis iesniegt priekšlikumus par to, kā mēģināt uzlabot šo sistēmu, kā arī par papildus produktiem, ko iekļaut šajā sistēmā.
Tā rezultātā sistēmā veiktās izmaiņas drīzumā tiks prezentētas Piena un piena produktu pārvaldības komitejā.
Es ceru, ka ir iespējams panākt vienošanos starp Parlamentu, Padomi un Komisiju par lielāku atbalstu skolu piena apgādes sistēmai, palielinot to līdz 18,15 eiro uz 100 kilogramiem.
Kas attiecas uz jūsu grozījumu par piena fonda izveidi, ar kura palīdzību finansēt pārstrukturizācijas programmu, es vēlos uzsvērt, ka piena nozares pasākumu minipaketē iekļautie priekšlikumi tiešām nav par pārstrukturēšanu.
Tādēļ man ir ļoti grūti savā starpā sasaistīt šos pamatā tehniskos un vienkāršošanas pasākumus ar nepieciešamību izveidot jaunu "piena fonda” budžeta posteni.
Diskusijām par piena nozarei nepieciešamajiem atbilstošajiem pasākumiem būtu jānotiek, ņemot vērā gaidāmās diskusijas par veselības pārbaudēm un dažādās diskusijas, kas mums būs par kopējās lauksaimniecības politikas nākotni.
Trešais tiesību akts attiecas uz dzeramā piena tirgus liberalizāciju, un es redzu, ka arī šajā jautājumā mēs saprotamies.
Ierosinājums dzēst 0,2% tauku satura pielaidi šķiet pieņemams.
Jūs ierosināt arī, ka ir jāatsaucas uz Direktīvu 2000/13/EK.
Lūdzu, ļaujiet jūs informēt, ka šī direktīva tiek piemērota automātiski.
Tātad, visumā es redzu, ka mūsu viedokļi saskan.
Paldies par darbu.
Es gaidu mūsu diskusijas turpinājumu šovakar.
ziņotāja. - (DE) Priekšsēdētāja kungs!
Komisār!
Dāmas un kungi! Visi šobrīd runā par labu un stabilu piena un piena produktu tirgus situāciju un tā rezultātā esošo piena cenu pieaugumu.
Lauksaimniekiem steidzami vajadzīgais piena cenu pieaugums pielej jaunu eļļu ugunij daudz apspriestajā kvotu jautājumā.
Šodien es vēlos apspriest mazo piena paketi un sākt ar iespēju pateikties Komisārei un viņas kolēģiem par lielisko sadarbību.
Viņi iesniedza trīs labus un kārtīgi pārdomātus priekšlikumus un tāpēc Parlaments neizvirza daudz grozījumu.
Tomēr es uzskatu, ka mūsu grozījumu projekts sniedz zināmu vielu pārdomām, un es ceru, ka Komisija un Padome to atbalstīs tāpat kā Lauksaimniecības komiteja.
Pirmajā Komisijas iesniegtajā ziņojumā ir grozījumi Padomes direktīvā par daļēji vai pilnīgi konservētu pienu, kurš paredzēts lietošanai pārtikā.
Šajā ziņojumā Komisija ierosina standartizēt olbaltumvielu saturu, paredzot saturu vismaz 34% no svara, izteiktu kā beztauku sausni.
Standartizēšana ļaus Eiropas ražotājiem konkurēt ar trešo valstu ražotājiem tādos pašos apstākļos.
Šī starptautiskās tirdzniecības vienkāršošana ir apsveicama un tas ir viens iemesls kāpēc Lauksaimniecības komiteja pieņēma šo ziņojumu bez grozījumiem un tikai ar vienu balsi pret.
Šāda standartizēšana ietaupa naudu, kā dēļ otrajā ziņojumā es piedāvāju piena fonda programmai nodrošināt, lai piena sektors varētu paturēt visu ietaupīto naudu.
Komisijas priekšlikums par grozījumiem regulā par piena un piena produktu tirgus kopīgo organizāciju sniedz vairākus nozīmīgus tehniskus labojumus, kas arī skaidri radīs uzlabojumus.
Pirmkārt, tas samazinās nokrejota piena intervences cenu par aptuveni 2.8%.
Likvidējot intervences izraisītāju sviestam, atceļot valsts kvalitātes klases sviestam, ieviešos standarta kvalitātes definīciju, atceļot palīdzības sniegšanu militārajiem spēkiem un atmetot obligāto importa licenču atcelšanu, mēs samazinām birokrātiju.
Tomēr es diezgan noteikti esmu pret aizliegumu privāti glabāt krējumu un nokrejotu sauso pienu.
Tā ir drošības ķēde un es uzskatu, mums būtu tas jāapspriež veselības pārbaudes, nevis mazās piena paketes kontekstā.
Atkāpjoties no tā, nav šaubu, ka priekšlikums ieviest vienu atbalsta likmi pienam skolās, ir pareizs.
Ņemot vērā piena skolās uzturvērtības nozīmi, tomēr ievērojami jāpaaugstina atbalsts produktiem, uz kuriem attiecas šī regula, no EUR 16.11 par 100 kg līdz EUR 18.15 par 100 kg.
Tāpat ārkārtīgi nepieciešami ir paplašināt produktu loku.
Tagad ir pieejami daži fantastiski jauni piena, biezpiena un jogurta produkti, kuri apmierina ikviena garšu un gaumi, un ja mēs ieviestu inovatīvas skolu programmas, mēs varētu saasināt bērnu zinātkāri pa šiem produktiem, vienlaikus kaut ko darot uztura labā.
Iespējamais EUR 117.3 miljonu ietaupījums no olbaltumvielu standartizēšanas laika posmā no 2008. līdz 2013. gadam, vai iespējamais nākamais ietaupījums piena tirgus organizēšanā jāizmanto, lai pavadītu un atbalstītu piena nozares reformu.
Es būtu diezgan gatava apspriest to arī veselības pārbaužu debašu kontekstā.
Šis pasākums ir domāts, lai veicinātu mūsu ierosināto piena fonda programmu.
Resursi varētu tikt izmantoti pārdošanas veicināšanai piena sektorā, labākai uzturvērtības informēšanai un arī tādiem tālākiem pavadošiem pasākumiem kā piena ražošanas modernizācijai reģionos, kur ir sarežģītāki apstākļi, kā arī kalnu reģionos.
Komiteja vienbalsīgi pieņēma šo otro ziņojumu.
Trešais ziņojums ir par dzeramo pienu.
Tas ierosina palielināt dzeramā piena definīcijas elastīguma palielināšanu.
Esošais regulējums atzīst trīs dzeramā piena kategorijas, kas Kopienā var tikt ražotas un pārdotas.
Tas ir nokrejots piens (maksimums ar 0.5% tauku), daļēji nokrejots piens (1.5% līdz 1.8% tauku) un pilnpiens (vismaz 3.5% tauku).
Komisijas priekšlikums atļaut dzeramā piena ražošanu un pārdošanu, kas neatbilst šim trim kategorijām, ciktāl marķējumā tiek sniegti skaidri un viegli salasāmi norādījumi par tauku saturu, ir pareizi.
Šis liberalizācijas pasākums ne tikai nozīmēs, ka var atcelt valsts pārejas atrunas, bet arī paplašinās patērētāju iespējas, kas noteikti palīdzēs atdzīvināt Kopienas iekšējo tirdzniecību.
Lai nepieļautu nekādu neskaidrību, piena tauku satura procentam jābūt skaidri redzamam uz iepakojuma, un tieši saistītas ar produkta aprakstu.
Tomēr es domāju, ka nav nepieciešams noteikt pieļaujamo robežu +/-0.2%, norādot tauku saturu, jo tas neuzlabotu skaidrību, bet drīzāk apgrūtinātu ieviešanu.
Šie dievi grozījumu priekšlikumi, tāpat kā šis trešais ziņojums, komitejā arī tika vienbalsīgi pieņemti.
Ņemot vērā Lauksaimniecības komitejas skaidro nostāju, esmu pārliecināta, ka arī rītdienas plenārsēdes balsojumā visu mazo piena paketi arī atbalstīs pilnīgs vairākums.
Tomēr es nevaru piekrist ALDE grupas trīs grozījumus.
Tie būtiski neuzlabo ziņojumu.
Trešais grozījumu projekts attiecas tikai uz pienu skolās, kas būtu pretrunā ar to, ko mēs vēlamies, proti, uzlabot visa veida produktu pārdošanu.
Tāpēc man diemžēl jānoraida arī šis grozījumu projekts.
Es saku sirsnīgu paldies visiem kolēģiem Lauksaimniecības komitejā un grupā.
Es viņiem pateicos par viņu uzticību un labām darba attiecībām.
PPE-DE Grupas vārdā. - Priekšsēdētāja kungs, es vēlētos sākt ar apsveikumiem Elisabeth Jeggle par viņas trim ziņojumiem - par piena nozares pasākumu minipaketi.
Jau no paša sākuma bija skaidrs, ka pastāv vispārēja piekrišana viņas ziņojumiem, ko demonstrēja komisārs.
Deputāti lūdza noturēt šīs debates, lai varētu apspriest plašākus jautājumus, kas ietekmē Eiropas piena rūpniecību, un es nebūšu izņēmums.
Vēl nesenā pagātnē piena lopkopības saimniecības Apvienotās Karalistes zemkopības nozarē bija kā Pelnrušķītes sektors.
Negodīgās ekonomiskās prakses dēļ, kas lielveikaliem ļāva piena cenu samazināt līdz 17 pensiem par litru, lai gan pircējiem viņi to pārdeva par 50 pensiem par litru, daudzi no mūsu piena lopkopjiem tika izspiesti no biznesa.
Ir vērts atcerēties, ka pat par 50 pensiem par litru piens ir uz pusi lētāks nekā mūsu lielveikalos pieejamais ūdens pudelēs, taču ūdens pudelei nav jāpalīdz atnesties un tā nav jāved pie vetārsta, lai par to parūpētos.
Vēl pavisam nesen no visām 27 ES dalībvalstīm tikai Slovākijā, Igaunijā, Ungārijā un Lietuvā piena cenas bija zemākas nekā Apvienotajā Karalistē, un rezultāts ir tāds, ka pēdējo piecu gadu laikā manā vēlēšanu apgabalā Skotijā mēs esam zaudējuši apmēram 500 piena lopkopības saimniecību.
Tiek lēsts, ka Skotijā pašlaik vēl ir 1400 piena lopkopības saimniecību - un tas ir viss.
Ir aprēķināts, ka visā Apvienotajā Karalistē katru dienu piena nozari atstāj viens zemnieks.
Tikai tagad, kad pasaules labības, īpaši kviešu cenas ir gandrīz dubultojušās, uzskrūvējot lopbarības cenas, un kad produktīvas lauksaimniecības zemes arvien vairāk tiek izmantotas biodegvielas ražošanai nepieciešamo un citu nepārtikas kultūru audzēšanai, daži lielveikali beidzot ir krituši panikā par iespējamo faktisko piena deficītu, un tā rezultātā ir sākušu piena lopkopjiem maksāt nedaudz augstāku cenu par pienu.
Beidzot piena lopkopji sāk saskatīt gaismu tuneļa galā, un viņi vismaz saņem ko vairāk, nevis tikai sedz sava produkta ražošanas izmaksas.
PSE grupas vārdā. - (ES) Priekšsēdētāja kungs! Es arī vispirms gribētu pateikties ziņotājai par lielisko darbu, kas mums visiem ļāva visu laiku justies ērti par viņas priekšlikumiem.
Es arī gribētu viņai īpaši pateikties par mutiskā grozījuma atļaušanu, kuru es iesniedzu par skolas piena shēmu.
To pateicis, es gribētu atkārtot savu kritiku par šīs mazās reformas virzīšanu, kad nākamgad tiek gaidīta lielā COM reforma un novembrī mēs redzēsim CAP "Veselības pārbaudes”, un šobrīd, komisār, mēs acīmredzot nezinām, vai tam būs kādas sekas nozarē.
Bet šodien, Komisār, un Stevenson kungs to izskaidroja, realitāte mūs ved citā virzienā.
Cenu krīze lauksaimniecībā rada jaunas debates lauksaimniecības pārtikas ražošanas jautājumu Eiropā.
Mans vērtējums par piena krīzi atšķiras no jūsu vērtējuma.
Manuprāt, galvenais iemesls piena cenu pieaugumam nav saistīts ar paaugstināto patēriņu Āzijā, bet zemu Kopienas produktivitāti.
Tiešām, pagājušās sezonas raža bija zemākā 15 gadu laikā.
Dažas organizācijas teic, ka Eiropai būtu nepieciešami papildus tūkstoš miljonu litru gadā, lai apmierinātu savas vajadzības.
Protams, šodien patērētāji ir pārņemti ar pamata pārtikas cenu paaugstinājumu un, savukārt, lauksaimnieki - ar cenu pieaugumu par lopbarību.
Lai gan tāpat kā jūs es uzskatu, ka biodegvielas ražošana nav ne pēdējais, ne galvenais cenu pieauguma iemesls, mums nevajadzētu ļauties tik apmānīties, ka ir arī citi.
Lai stabilizētu cenas, nepietiks ar rezerves samazināšanu, ne arī atmatu samazinājumu.
Komisijai jābūt ļoti zinošai par citiem esošās spekulācijas veidiem, tādiem kā spekulācijām fondu biržās.
Lielās grupas viegli varēs pārvarēt cenu pieaugumu par izejvielām patērētājiem, patiesībā tās jau to dara, bet tas būs daudz grūtāk izdarāms vietējiem ražotājiem, un tāpēc pieaugums visvairāk sodīs jūtīgos MVU.
Tiešām, kā Stevenson kungs tikko teica, tad pieaugums neatspoguļojas lauksaimnieku saņemtajās cenās; viņi sūdzas par starpību starp viņiem izmaksāto atlīdzību un patērētāja samaksāto cenu, balstoties uz Kopējās lauksaimniecības politikas veicināto rezervi.
Tā esot, Komisār, es Jums gribētu ieteikt nenākt te un neteikt mums, ka kvotas atcelšana tiks ieviesta pakāpeniski.
Lauksaimnieku nospiestais noskaņojums, kuri jūtas nedroši par kaut kā nākotni, kuru tie uzskatīja par savu, kā kapitāla līdzekļus, proti, kvotas, kuru atcelšana nākotnē tiks izziņota, ir viena no barjerām, lai atkal atsāktu piena ražošanu Eiropā; tāpat bija dienā, kad strauji samazinājās piena cenas, kā dēļ vairāki ražotāji pārgāja uz ienesīgākiem, bet mazāk darbaspēku izmantojošiem graudaugiem; šie ražotāji vairāk nevarēs gūt labumu no cenu paaugstinājuma.
Piensaimnieku grūtais darbs ir saistīts ar kvotas iegūšanas grūtībām, grūtībām iegādāties ganāmpulku ...
Vai jūs zinājāt, Komisār, ka šobrīd Eiropas piensaimniekiem ir jādodas uz tādām valstīm kā Kanāda vai Savienotajām Valstīm, lai nopirktu piena govis, jo viņi nevar atrast Kopienas tirgū liellopus, ko varētu nopirkt?
Ņemot to vērā, Komisār, es gribētu Jūs lūgt reaģēt, un esmu pārliecināts, ka jūs to darīsiet piemēroti šiem jaunajiem apstākļiem, apstākļiem, kas bija neiedomājami tikai pirms divpadsmit mēnešiem un kuru sekas uz lauksaimniecības pārtikas ražošanas nozari mums jāsāk apspriest.
Manuprāt, mums ne tikai jācer, kā esmu lasījis jūsu blogā, ka Eiropas lauksaimnieku konkurētspēja pasaules tirgos netiks pārāk daudz ietekmēta, bet ātri jāreaģē, lai nepieļautu, ka tas kļūst par īstenību.
ALDE grupas vārdā. - (FI) Priekšsēdētāja kungs! Vispirms es gribētu pateikties ziņotājai Jeggle kundzei par lieliskajiem ziņojumiem.
Piens ir viena no svarīgākajām lauksaimniecības produkcijas jomām.
Tā ir vēl jo svarīgāka, jo liellopu gaļas ražošana daudzējādā ziņā ir atkarīga no atnešanās, ko nodrošina piena liellopi.
Piena ražošana arī ir augstākā mērā piemērota reģioniem, kur dabas apstākļi ir visnabadzīgākie.
Piemēram, piensaimniecība Ziemeļeiropā efektīvi var izmantot to aramzemes atauga ir teicams avots parastai lopbarībai, kas arī padara izturīgu ražošanu pret lietu, salnu un citiem nelabvēlīgiem dabas apstākļiem.
Mūsu priekšā esošie priekšlikumi vienkāršos ES tiesību aktus par piensaimniecību.
Kvalitātes klašu sistēma sviestam tiks vienkāršota, tika atcelta stingrā klasifikācija par tauku saturu, skolas piena atbalsts padarīts atkarīgs no tā tauku satura un tiks padarīta skaidrāka intervences sistēma.
Šie pasākumi šķiet esam pozitīvi un es vēlos pateikties komisāram Fischer Boel par šīm reformām.
Lielais jautājums ir par kopējās nozares reformu, kurai jānotiek tuvā nākotnē saistībā ar Veselības pārbaudēm, CAP starppārbaudi.
Tās galvenā uzmanība pievērsta piena kvotām.
Esošais piena ražošanas līdzsvars ir panākts, pateicoties piena kvotām.
To dēļ ir izkusis 1 300 miljoni kilogramu smagais sviesta kalns, kas mums bija vēl 1980. gadu beigās, un tai pat laikā bija iespējams nodrošināt patērētājus ar pastāvīgu un dažāda veida lauksaimniecības produktu piegādi.
Ir izveidots paredzams tīkls, kurā piena ražotāji var attīstīt ražošanu.
Manuprāt, ES pienākums ir arī nākotnē nodrošināt šādu paredzamu tīklu piena ražošanai.
Tas ir svarīgi, jo ir izdarītās vajadzīgās investīcijas, lai aptvertu dekādēm ilgus laika posmus un ģimenes saimniecībām tās ir milzīgas summas.
Turklāt ražošanas regulējums ir lēns process, jo paiet aptuveni divi gadi, līdz govis ir gatavas ražošanai.
Tāpēc gan patērētāja, gan ražotāja interesēs ir turpināt piena kvotas.
Ja kvotas tiks atceltas, tas nozīmēs, ka ies zudībā lauksaimnieku izdarītās investīcijas, pērkot piena kvotas un tādējādi stabilizējot ražošanas apstākļus.
Ar šiem novērojumiem mēs gribētu atbalstīt izklāstītos ziņojumus.
UEN grupas vārdā. - (PL) Priekšsēdētāja kungs!
Komisār! Uzstājoties šajās debatēs, es gribētu pievērst uzmanību šādiem jautājumiem: pirmkārt, es gribētu atbalstīt ziņotājas priekšlikumu, ka šīs reformas rezultātā izdarītie ietaupījumi, t.i. naudas summas EUR 117 miljonu apmērā, varētu tikt izmantota piena fonda radīšanai.
Otrkārt, vispirms šo fondu vajadzētu atvēlēt tiem piena ražotājiem un pārstrādātājiem, kuriem tirgus liberalizācijas palielināšanās rezultātā jāpārstrukturē savas saimniecības vai sabiedrības, un arī, lai veicinātu piena un piena produktu patēriņu, un it īpaši, lai palielinātu finansiālo atbalstu piena un piena produktu piegādēm skolām.
Treškārt, jāatbalsta arī Komisijas priekšlikums par trīs kategoriju piena, t.i. nokrejota, daļēji nokrejota un pilnpiena, kas šodien tiek pārdots, apvienošanu.
Tā rezultātā būs iespējams pārdot pienu ar jebkādu tauku saturu, ar noteikumu, ka uz iepakojuma ir skaidri norādījumi.
Atbalstot Jeggle kundzes sagatavotajos ziņojumos esošos risinājumus, es tomēr gribētu atgādināt komisārei Fischer Boel, ka nepieciešamas nopietnas debates par apjomiem un piena ražošanas kvotām nākotnē, kas ir spēkā Eiropas Savienībā, jo tās ir kliedzoši netaisnīgas, īpaši jaunajām dalībvalstīm.
Komisār, jūs apsolījāt mums šīs debates, atbildot uz manu jautājumu šajā lietā, kas tika uzdots Komisijai 2006.gada oktobrī.
Tādā valstī kā Polija ar 38 miljoniem iedzīvotāju, ir kvota aptuveni 9 miljonu tonnu lielumā, kas ir 0.23 tonnas uz iedzīvotāju, laikā, ka Vācijā ir 0.33 tonnas, Francijā - 0.39 tonnas un Nīderlandē - 0.67 tonnas.
Polija, kurā pat tagad ir teicamas iespējas attīstīt piena ražošanu, tikai trīs gadus pēc pievienošanās ES jau ir ļoti tuvu maksimālajai robežai, un tā nevar to tālāk attīstīt.
Tam ir ļoti negatīva ietekme uz to saimniecību rentabilitāti, kas specializējušās piena ražošanā.
Verts/ALE grupas vārdā. - Priekšsēdētāja kungs! Es šajās debatēs nebūšu izņēmums, nododot manas grupas apsveikumus ziņotājai par teicamo darbu, kas sasniedzis tiešām neparastu stadiju, kad visi ir diezgan apmierināti.
Es arī uzslavēšu Komisiju par rīcības turpināšanu veselības pārbaužu jomā, jo tas ir labs darbs, kas sen bija jāizdara.
Es rezumēšu mūsu viedokli par šeit izteiktajiem sākotnējiem komentāriem no Skotijas valsts lauksaimnieku savienības.
Ierosinātajām izmaiņām noteikti nav tiešas ietekmes uz lauksaimniekiem, bet to rezultātā notiks vienkāršošana, izmaksu ietaupījums un tālāka ķēdes veida efektivitāte, kas viss uzlabot piensaimniecības nozares konkurētspēju un kā tāda dos arī netiešu labumu lauksaimniekiem ar tirgus palīdzību.
Manuprāt, skolu piena režīma vienkāršošana ir īpaši apsveicama.
Kā labāk sasniegt tik daudz lauksaimniecības, ekonomikas un veselības mērķus kā mudināt Eiropas bērnus dzert pienu un piena produktus?
Godīgi sakot, sistēma sen bija jāpadara loģiskāka.
Cildinot šo paketi, man arī jāpiekrīt saviem skotu - ja ne politiķu - kolēģiem, Stevenson kungs, istabā norādot uz ziloni, ka lauksaimniekiem joprojām jācieš no zemajām cenām, jo pārdošanas ķēde ir bez kritiskās robežas un pārāk daudzi no iesaistītajiem tirgū ļaunprātīgi izmanto savu stāvokli.
Mēs Komisijā un Parlamentā esam izdarījuši savu darbu, lai sistēmu vienkāršotu.
Mēs tikpat labi varētu arī pavaicāt, kāpēc tā sākumā bija tik sarežģīta, bet savu darbu mēs šovakar esam izdarījuši.
Tagad valsts un ES konkurences iestādēm spējīgi jāiejaucas no lauksaimnieku puses, kuri, tirgū esošā de facto dominējošā stāvokļa pārkāpumu dēļ, it īpaši no lielveikalu puses, turpina saņemt nožēlojamus grašus par saviem kvalitatīvajiem produktiem.
Kā komisārs teica, tad veselības pārbaudes ir laba iespēja, jo līdz brīdim, kamēr ES uzsāks rīcību, lai atrisinātu šo ziloņa jautājumu istabā, visi labie šīs paketes centieni turpinās būt ēkā un zaudēs savu nozīmi.
GUE/NGL grupas vārdā. - (PT) Vispārīgi runājot, mēs piekrītam Jeggle priekšlikumiem trijos izklāstītajos ziņojumus, īpaši priekšlikumam izmantot budžeta ietaupījumus, lai izveidotu pārstrukturēšanas programmu, ko varētu izmantot mārketinga atbalstam un uzturvērtības informācijai par piena un piena produktu kvantitāti.
Līdzīgi mēs domājam, ka ir svarīgi stiprināt skolu piena shēmu saturu un kvalitāti, paplašinot produktu loku, kuru var ietvert shēmā, darbojoties kā patiesai programmai, lai veicinātu piena un piena produktu lietošanu, ievērojot bērnu un jauniešu gaumi un pievēršot pienācīgu uzmanību uzturam un līdzsvarotai diētai.
Mēs arī piekrītam, ka jābūt ļoti skaidriem noteikumiem par dzeramā piena marķēšanu, jo mums šķiet diezgan pareizi, ka tauku saturam jābūt ietvertam tā sauktajā "produkta aprakstā”.
Visbeidzot, jāatzīmē, ka mēs dzīvojam laikā, kad piena ražošana neatbilst esošajam pieprasījumam nepieciešamības dēļ atbalstīt mazāk veiksmīgos lauksaimniekus un piena ražotājus, un paaugstināt piena subsīdijas nozarēs, kurās tas visvairāk vajadzīgs, it īpaši Portugālē, atceroties, ka Azoru salu autonomajā apgabalā, piemēram, piena ražošanu varētu palielināt, nepaplašinot ganāmpulku blīvumu, un tas ir ārkārtīgi attāls reģions, kur ir teicami apstākļi piena ražošanai.
(SK) Piensaimniecības mazās reformas debašu kontekstā es īpaši gribētu uzsvērt nepieciešamību šajā sēdē pieņemt 5. līdz 7. grozījumu regulā par kopīgo piena tirgus organizāciju.
5. grozījums nosaka vienotu atbalsta likmi EUR 18.15/100 kg no visa piena skolu piena shēmā.
Nav šaubu, ka, paaugstinot atbalstu un vienkāršojot režīmu, mēs palīdzēsim sasniegt mērķus, nodrošinot veselīgu ēšanu un uzveicot aptaukošanos jauniešu vidū.
7. grozījums nosaka galvenos mērķus piena fonda pārstrukturēšanas programmā.
Šīs programmas mērķi. Tādi kā informētības par uztura pasākumiem stiprināšana un piena lietošanas palielināšana, kā arī piena ražošanas modernizācija, piemēram, kalnu reģionos, ir iniciatīva it īpaši jaunajām dalībvalstīm.
Galu galā pēdējos gados vairākas jaunās dalībvalstis ir pieredzējušas neiedomājamu piena ražošanas samazinājumu un ganāmpulku samazinājumu vairāk nekā par 50%.
Diemžēl tā rezultātā ir samazinājies piens patēriņš, nonākot zemākā līmenī, nekā to iesaka ārsti, īpaši bērniem.
Apstiprinot šos trīs tekstu, Eiropas Parlaments var palīdzēt sasniegt līdzsvaru starp patēriņu un piena ražošanu visās Eiropas Savienības valstīs.
(DE) Priekšsēdētāja kungs!
Komisār!
Dāmas un kungi! Es gribētu piebiedroties ziņotājai, izsakot pateicību, jo, manuprāt, ievērojamais atbalsts komitejā ir pietiekami, lai parādītu, cik labs darbs te ir padarīts.
Mazā piena pakete ir nozīmīgs solis ne tikai Eiropas saimniecībām un piena nozarei, bet īpaši, lai veicinātu piena lietošanu uzturā.
Līdzsvarots uzturs ir īpaši nozīmīgs bērniem, un te pienam un piena produktiem ir ievērojama loma.
Mūsu bērnu veselīgu attīstību nosaka tādas veselīgas pārtikas piegāde kā vietējie piena produkti.
Tāpēc ir vissvarīgāk veicināt pienu un visus dažādos piena produktus no jogurta līdz dzērieniem un produktiem ar zemu tauku saturu, kurus bērni un skolēni tik ļoti mīl.
Viens no iemesliem, kāpēc ir tik svarīgi veicināt piena un piena produktu pārdošanu, ir tas, ka kļūst aizvien skaidrāks, ka neveselīga ēšana noved pie pieaugoša skaita veselības problēmu arī eiropiešu vidū.
Mazajā piena paketē esošais reklāmas budžets paaugstināt cilvēku zināšanas, kas rezultātā dos labumu nācijai kopumā.
Būtiski ir nodrošināt, lai reformas laikā iegūtie ietaupījumi paliktu piena nozarē.
Nobeigumā ļaujiet man sacīt, ka visbeidzot sāk pieaugt lauksaimnieku tiešās ražošanas izmaksas, lai gan tas noteikti nav tāpēc, ka mēs tagad ražotu bioenerģiju, bet tas galvenokārt ir vides katastrofu un labāka tirgus dēļ ES un ārpus tās, tajā skaitā trešajās valstīs.
(FR) Priekšsēdētāja kungs! Komisār!
Dāmas un kungi!
Vispirms es vēlētos apsveikt Jeggle kundzi par teicamo darbu! Es īpaši atbalstu viņas iebildumus pret privāto krējuma un nokrejota sausā pienā uzkrājumu aizliegumu un vēlmi ieviest vienotu likti skolās izplatītajam pienam.
Tomēr kopā ar dažiem saviem kolēģiem es īpaši gribētu pieminēt pašreizējo piena trūkumu, kas neapšaubāmi nav tikai pasaules pieprasījuma paaugstināšanās dēļ, ko varēja sagaidīt, jo tas, manuprāt, bija paredzams.
CAP reformas dēļ un piensaimniekiem izmaksātās atlīdzības samazinājums daži lauksaimnieki, piemēram, Francijā atbrīvojās no dažām slaucamajām govīm, un vairāk pievēršanas liellopu un teļa gaļai, vai, piemēram, Vācijā atbrīvojas no ganāmpulku audzēšanas un tā vietā audzē graudaugus.
Tā rezultātā Francijā ir par 100 000 mazāk slaucamo govju, nekā nepieciešams, lai izpildītu tās kvotu, un Eiropas Savienībai vajag vienu miljardu litru piena, lai izpildītu Eiropas pieprasījumu.
Šim iztrūkumam jau ir un būs nopietna ietekme uz piena cenām, un tādēļ - piena produktu cenām, kā arī uz dažādu citu pārtikas produktu cenām.
Papildus šim palielinājumam mājlopu barības cenu paaugstinājuma dēļ pieaug arī citu pamata pārtikas preču cenas, kā, piemēram, graudaugiem un gaļai.
Tas acīmredzami radīs papildu grūtības patērētājiem.
Man tāpēc šķiet nepieciešami ieviest cenas stabilizēšanas instrumentus.
It īpaši ir nepieciešamība cik ātri vien iespējams izveidot papildus ganāmpulkus, lai padarītu tirgu drošāku; paaugstināt ražotājiem maksāto cenu par pienu, lai veicinātu tos turpināt un paaugstināt ražošanu un palīdzēt tiem tikt galā ar lopbarības cenu pieaugumu; sniegt lielāku atbalstu mārketinga un izplatīšanas kanāliem palielināt Eiropas piena ražošanas kvotas, cik vien ātri iespējams; un novērtēt CMO pienam 2008. gada CAP pārskatā, ņemot vērā esošo nepietiekamību un pirms tiek sniegti jebkādi apsvērumi par piena kvotu atcelšanu 2015. gadā.
Visbeidzot, es gribētu pievērst uzmanību vēl sarežģītākai piensaimnieku situācijai kalnu rajonos, kurus es pārstāvu.
Viņu produkcijas izmaksas ir augstākas un piegāde ir sarežģītāka.
Vēl vairāk, dažās tādās valstīs kā Francijā viņi saskaras ar atbalsta samazināšanu par piena savākšanu, kas samazina daļu no papildus izdevumiem par savākšanu kalnu reģionos.
Piena ražošana ir viens no nozarēm, kas sniedz lielāko ieguldījumu zemes saglabāšanā un zemes izmantošanas plānošanā, īpaši problemātiskajos reģionos.
Tāpēc es ceru, ka visās nākamajās debatēs par CAP pārskatu un jauno CAP tiks izdarīti pareizi apsvērumi par īpašajām problēmām kalnu reģionos.
(DE) Priekšsēdētāja kungs! Komisār!
"Piens ir labs” un šodien visi runā par to. Piens ir senākais enerģijas dzēriens pasaulē, tas ir īpaši svarīgs produkts, un tas ir labi, ka mēs par to šodien debatējam.
Tas, ko mēs saucam par mazo piena paketi, sastāvošu no trim dokumentiem, ir tikai viens, lai gan ļoti svarīgs, celtniecības bloks nākotnes ES lauksaimniecības tiesību aktu vienkāršošanā, un īpaši Komisijas reforma un vienkāršošanas pasākumi šajā sakarā ir laipni gaidīti.
Kā mums zināms, Kopējās lauksaimniecības politikas reforma ir ilgtermiņa, ilgstošs process un piedāvātā mazā piena pakete ir solis pareizajā reformu virzienā.
Tomēr Romu neuzcēla vienas dienas laikā.
Komisāram tas zināms labāk nekā jebkuram citam.
Es gribētu aplūkot svarīgu politisku aspektu, kuru daži kolēģi jau apsprieda: skolu piens.
Šeit Lauksaimniecības un reģionālās attīstības komiteja aicināja palielinājumu no EUR 16.11 līdz EUR 18.11 par 100 kg.
Tas ir jūtīgs labojums un mums bija tiesības to prasīt.
Tomēr mums tagad būtu nopietni jāapsver skolu augļu programma, kas arī, iespējams, iepriecinātu komisāra kolēģi Kyprianou kungu.
Es arī apsveicu piena un piena produktu olbaltumvielu satura standartizāciju, jo tā ļauj Eiropas ražotājiem iesaistīties godīgā konkurencē ar trešo valstu konkurentiem, ar nosacījumu, ka konkurence ir pamata liberāls apsvērums.
Tai pat laikā piena ražotājiem un pienotavām ir pareizi, svarīgi un arī ārkārtīgi nepieciešami apvienot savus resursus vēl vairāk, lai tiem būtu vēl vienkāršāk aizstāvēt tirgū savas intereses.
Arī šajā jautājumā vēl darāms daudz darba.
Ļaujiet man izvirzīt ideju no patērētāju viedokļa, un raugoties nākotnē.
Visā pasaulē ir pieaudzis piena pieprasījums.
Īpaši skaidrs, ka Āzijā kopumā mainās dzīvesveids un ēšanas paradumi, t.i. pieaug pieprasījums un cenas.
Žēl, ka augstākas cenas vispirms tiek attiecinātas uz tirdzniecību.
Tomēr mums jābūt godīgiem arī pret mūsu pilsoņiem.
Zināmā mērā augstākas cenas runā patiesību par vidi.
Piemēram, nav aptverams, ka piena litrs tagad maksā mazāk nekā litrs ūdens.
Sviests tagad ir lētāks nekā pirms 20 gadiem.
Mums noteikti ir jāsaka pilsoņiem, ka, protams, ir daži uzlabojumi.
Tomēr naudai jāpaliek nozarē, nevis tirdzniecībā.
Vienā vārdā par kvotu.
Acīmredzami mums joprojām vēl kādu laiku būs kvota.
Te par to ir debatēts un ir sniegti iemesli kvotas esamībai.
Tomēr esošajām piena kvotām jābeidzas 2015. gada martā, un ne tikai vācu lauksaimniekiem, kuri tad varētu gūt peļņu no pieaugošā pasaules pieprasījuma pēc piena un produktiem.
Ko komisāre teica, kad skaļi domāja, apsverot, ka patiešām kvotas palielināšana varētu tikt pieņemta, lai nozīmētu, ka tā jāatceļ.
Te mums jābūt godīgiem un jāprasa tās atcelšana.
Es pateicos Jeggle kundzei par kopumā ļoti labo ziņojumu.
Es vēlu komisārei visu to labāko tālākajās lauksaimniecības politikas reformās.
(PL) Priekšsēdētāja kungs! Ierosinātās izmaiņas piena tirgus un piena fonda izveidošana ir domāta, lai sniegtu atbalstu lauksaimniekiem un patērētājiem, nevis, lai kaitētu esošajai situācijai.
Nav šaubu, ka jārada norma ārkārtējiem apstākļiem un tiesiskais pamats, kas nodrošinātu piena produktu uzglabāšanu dažādos apstākļos.
Īpaši svarīga cīņas daļa par veselīgu pārtiku, ir sniegt atbalstu lauksaimniecības produkcijai kalnu reģionos.
Tur tiek ražots labas kvalitātes piens salīdzinoši zemā piesārņojuma dēļ.
Tikpat svarīgi ir sniegt sabiedrībai precīzu informāciju par produktu, t.i. pienu, kā arī par valsti un par tā apstrādi atbildīgo ražotāju.
Tajā jābūt ietvertai informācijai, vai ražošanas laikā ir vai nav izmantoti ģenētiski modificēti augi.
Īpaši svarīgi tas ir tad, ja piens tiek dots bērniem.
Visbeidzot es gribētu apsveikt Jeggle kundzi par teicamo ziņojumu.
Priekšsēdētāja kungs, šajā ziņojumā ir trīs punkti par piena tirgus kopīgu organizāciju, kurus es pilnībā atbalstu.
Pirmais: no privātās uzglabāšanas atcelšanas krējumam un sausajam vājpienam nebūtu jāatsakās, bet gan jāsaglabā kā "drošības tīkls” nestabilajā piena ražošanas pasaulē.
Otrais: ļoti svarīga cīņā pret aptaukošanos ir skolu piena apgādes sistēma, un tādēļ ir jāpaplašina jauno un veselīgo piena produktu klāsts, kas ietverti šajā sistēmā, Trešais: piena fonda pārstrukturēšanas programma jāveido ar mērķi piena nozarei saglabāt ietaupījumus, kas radīsies, īstenojot piena nozares pasākumu minipaketi, šo fondu varētu izmantot piena nozares tirdzniecības atbalstam un uztura informācijas pasākumiem.
Lai gan pašlaik piena nozares perspektīvas ir optimistiskas, mums ir jābūt drošiem, ka netiek veiktas nekādas darbības, kas varētu atcelt pašreizējos drošības tīklus vai arī nepaplašināt informētību par pienu.
Tāpat nevajadzētu pazaudēt ietaupījumus nozarei un tās veicināšanai.
(NL) Priekšsēdētāja kungs! Tik vēlā stundā, kad tikai mūsu uzticamais lauksaimniecības orators un lauksaimniecības komisārs ir kopā ar mums, par ko pateicos, komisār - piens varbūt nav acīmredzamākais atspirdzinājums, pēc kā mēs būtu izslāpuši, īpaši pēc iepriekšējām debatēm.
Tomēr nedrīkstam aizmirst, ka mēs šeit runājam par vienu no Eiropas lauksaimniecības produktu gigantiem.
Visas ES dalībvalstis ir piena ražotājas un piensaimniecība veido ne mazāk kā 14% no Eiropas lauksaimniecības produkcijas.
Tomēr jāteic, ka tā ir diezgan pieticīga daļa no saimniecību budžeta.
Piensaimniecības nozare mums arī sniedz kvalitatīvus produktus un reģionāli raksturīgos produktus.
Ģenerālis de Golls sasaistīja šo lielo produktu dažādību un savas valsts pārvaldību.
"Kā iespējams vadīt valsti, kurā ir 246 šķirņu sieru?” viņš retoriski jautāja.
Ko šis franču novērojums varētu nozīmēt Eiropas Savienībai ar 27 dalībvalstīm un, nešaubos, ar tūkstošiem siera šķirņu, šovakar tajā neiedziļināsimies.
Mēs nedrīkstam aizmirst, kādu ieguldījumu piensaimnieki izdara mūsu laukos.
Nozare, par kuru varam lepoties, bet arī nozare, kurai pēdējos gados nav klājies viegli.
Ņemot vērā šos sarežģītos gadus un pašreizējo tirgus attīstību, ir vilinoši kavēties pie jautājumiem, kas pārsniedz šo debašu robežas.
Es būšu izņēmums un to nedarīšu, lai gan vairums dalībnieku ir padevušies šim kārdinājumam.
Es tikai atkārtošu Struan Stevenson, kurš diezgan piemēroti vaicā, cik daudz no cenas pieauguma patiesībā nonāk pie lauksaimniekiem.
Tad atgriezīsimies pie mūsu debašu tēmas: Jeggle vislabākajiem ziņojumiem.
Es īpaši vēlos pievērsties aicinājumam paplašināt skolu piena shēmu.
Pareizi ir atmesta saikne starp tauku procentu un atbalstu, tā, ka man tas šķiet loģiski, paplašinot shēmu, vispirms domāt par inovatīviem un veselīgiem produktiem, īpaši ņemot vērā pieaugošo Eiropas aptaukošanās problēmu.
Komisāre jau teica, ka viņa par to veic sarunas ar dalībvalstīm, bet varbūt viņa var mums pastāstīt, kad mēs varētu sagaidīt konkrētus priekšlikumus par šo tēmu un, attiecīgi, kad šo paketi patiešām varētu paplašināt.
Visbeidzot, es piekrītu ziņotājai, ka ir pāragri likvidēt esošos drošības tīklus, pat ja tos pašreiz neizmanto, bet, ka arī tas ir veselības pārbaužu jautājums.
Tad ziņojums ir šāds: "Turpinājums sekos.”
(HU) Es sirsnīgi pateicos Jeggle kundzei par izcilo darbu un arī vēlētos apsveikt Komisijas mazo piena paketi.
Jaunajās dalībvalstīs tiktāl ir bijis iespējams atkāpties no ES noteikumiem par tauku saturu, pateicoties smagi izcīnītajām atkāpēm, bet labās ziņas ir tās, ka pēc 2009. gada mēs vēl varēsim lietot piena produktus, pie kuriem esam labi pieraduši.
Ar sagaidāmu tirdzniecības intensifikāciju starp dalībvalstīm, kas notiek liberalizācijas rezultātā, mums jābūt vēl jo vairāk modriem jautājumā par pārtikas drošību.
Es gribētu pievērst komisāres uzmanību tam, ka pārtikas drošība rada aizvien lielākas problēmas visā Eiropā, un tas ir īpaši aktuāli jaunajām dalībvalstīm.
Es atbalstu Lauksaimniecības komitejas pieņemto priekšlikumu, ka budžeta ietaupījumiem no standartizēšanas jāpaliek piena nozarē.
Šī nauda veltāma diviem mērķiem.
Viens ir piena atbalsta reorganizēšana un otrs ir skolu piena programma, kas ir lieliska Komisijas iniciatīva.
Programma ir viena no veselīga uztura pamatelementiem cīņā ar aptaukošanos un svara pieaugumu.
Jāpalielina atbalsts šai programmai.
Es gribētu atzīmēt Chatzimarkakis kungam, ka viņš klauvē pie atvērtām durvīm, jo pirms astoņpadsmit mēnešiem es ierosināju skolu augļu programmu, kuru Fischer Boel kundze pieņēma tiktāl, ka tā šobrīd ir jau pabeigtas augļu un dārzeņu reformas daļa.
Skolu piena programma un skolu augļu programma viena otru ļoti labi papildina.
Vairāki cilvēki atzīmēja kvotu sistēmu.
Ir gan acīmredzami, gan jābaidās no tā, ka Komisija to izslēgs, bet tomēr es lūgtu, lai neatkārtotos tas, kas notika ar kukurūzas intervenci.
Lai labāk būtu "mīksta piezemēšanās”, sagatavošanās posms piena ražotājiem.
Es baidos, ka valsts kvotu palielināšana un sodu atcelšana nākamajos gados novedīs pie kvotu devalvācijas.
(PL) Priekšsēdētāja kungs! Piena un piena produktu tirgus kopīgā organizācija ir nozīmīgs jautājums gan atsevišķām dalībvalstīm, gan visai Eiropas Savienībai.
Mēs visi piekrītam, ka tam vajadzīgas zināmas pārmaiņas, bet tām jābalstās uz pamatīgas izpētes rezultātiem, nevis uz rūpniecības vai tirdzniecības lobijiem.
Mums jāatceras, ka mūsu mērķim vienmēr jābūt cilvēces labumam un šajā gadījumā - patērētāju labumam, kuriem ir tiesības cerēt, ka mēs aizsargāsim viņu intereses.
Šajā kontekstā Eiropas Komisijas priekšlikums atcels toleranci par plus vai mīnuss 0.2% tauku saturu pienā, kas paredzēts lietošanai pārtikā, saistībā ar uz iepakojuma norādīto vērtību, nav pieņemami.
Piena tirgus organizācijas uzlabojumiem jāsākas ar piena kvotu pārskatīšanu un tad tās jāizvieto, balstoties uz patēriņu.
Mums nevar būt situācija, kurā, piemēram, Vācijai ar 80 miljoniem iedzīvotāju ir piena kvota, kas lielāka par 28 600 000 tonnām, bet Polijai ar 38 miljoniem iedzīvotāju ir mazāka par 9 miljoniem tonnu.
Kopējai lauksaimniecības politikai, ieskaitot piena politiku, arī jāuzdod tādi jautājumi kā: kādu lauksaimniecības modeli mēs atbalstām - vai tās ir ģimenes saimniecības vai lauksaimnieki ar tūkstošiem un desmitiem tūkstošiem hektāru?
Ja tie ir ģimenes uzņēmumi, par kuriem es domāju, tad nav nepieciešamības finansēt privāto uzglabāšanu saimniecībās.
Šos fondus var labāk izmantot ierosinātajam piena fondam, kas citu mērķu starpā kalpotu, lai izplatītu informāciju par piena un piena produktu uzturu, lai atbalstītu "skolu piena” shēmu, lai sniegtu atbalstu reģionālo produktu ražošanai un lai pārstrukturētu piena rūpniecību.
Priekšsēdētāja kungs, es arī vēlētos apsveikt Elisabeth Jeggle par viņas kompetenci šo ziņojumu izstrādē.
Šajā posmā ir jēga vienkāršot, taču ne radikāli mainīt.
Manuprāt, šī pasaule ir interesanta, jo vēl pavisam nesen piena lopkopības sektorā valdīja tumsa un nolemtība, un ir neticami, cik dzīvespriecīgi jūtas zemnieki šovasar, kad pirmo reizi pēc ilgāka laika es viņu sejās redzēju smaidu, jo piena cenas atkal palielinās.
Patērētāji jau jūt, un Tesco jau faktiski ir paziņojis, ka ilgtermiņa tendence pārtikai tērēt mazāk ir beigusies.
Tesco vadītājs Sers Terry Leahy nesen teica, ka ir notikušas būtiskas pārmaiņas patērētāju attieksmē pret pārtiku, un, manuprāt, tā ir taisnība, un tas ir vēlami, un es ceru, ka tas norāda uz atkāpšanos no lielveikalu "skaldi un valdi” politikas attiecībā uz pārtiku.
Acīmredzami, mēs cenšamies par pienu un piena produktiem runāt konkrēti.
Mēs visi vēlamies zināt, kādi ir jūsu plāni attiecībā uz piena kvotām, ņemot vērā pašreizējo tirgus situāciju.
Mēs vēlamies par tiem dzirdēt.
Es arī lasīju, ka Ķīna satraucas par savu bērnu iespējām dzert pienu, un ir ārkārtīgi nepieņemami, ka mūsu bērni Eiropā acīmredzami dzer arvien mazāk un mazāk piena.
Tomēr, attiecībā uz skolu piena apgādes sistēmu, kas ir ļoti būtiska, es vēlētos jums izklāstīt Aine, kura ir mana meita un kurai ir desmit gadi, viedokli.
Viņa tikko pārtrauca izmantot skolu piena apgādes sistēmu, un, manuprāt, ir interesanti, kādēļ viņa to darīja, jo viņai garšo piens, taču labprātāk viņa izvēlas iet ārā spēlēties ar draugiem, nekā sēdēt un dzert pienu, ko viņai liek darīt skolas iekštelpās.
Tādēļ pastāv daudz iemeslu, kādēļ šī sistēma ir jāpārskata, un mums ir jāstrādā ar skolām, jo vidējais piena patēriņš Īrijā ir zems, un mēs par to satraucamies saistībā ar cīņu pret aptaukošanos.
Kā jau teicu, es gaidu nākotni un veselības pārbaudi.
Mana veselība pašlaik ir nedaudz viltīga, un es domāju, ka tasīte karsta piena mums visiem, kas šeit sēžam tik vēlā stundā, būtu ļoti vēlama!
(PL) Priekšsēdētāja kungs! Jeggle kundzes ziņojums ir sākums piena un piena produktu tirgus reformai.
Labi, ka priekšlikums par piena fonda izveidi ir izteikts pirms piena ražošanas un pārstrādes nozarē ir sāktas īpašas reformas darbības.
Labi arī, ka ir ieviests zināms elastīgums, samazinot vairākus noteikumus, kas skar ES piena un piena produktu organizāciju.
Slikti ir tas, ka šis elastīgums neiet tālāk un ka piena kvotas, t.i. roka uz pulsa pār ražošanas apjomu, nav atcelta.
Nav arī labi, ka palikusi standartizācija olbaltumvielu un tauku satura konsolidācijas veidā, jo pretēji situācijai ar par gaļas produkciju, tā nodala preču kvalitāti no ražotāja.
Visbeidzot, ražotāju, pārstrādātāju un mūsu visu vārdā, es ceru, ka šī reforma sasniegs vairāk izvirzītos mērķus nekā tikai pēdējo.
(ES) Priekšsēdētāja kungs! Vispirms es gribētu apsveikt Jeggle kundzi par viņas ziņojumu, kas precīzi ietverts Komisijas priekšlikumos un uzlabojis tos, un es tikai ceru, ka speciālajā lauksaimniecības komitejā panāktā tehniskā vienošanās nekavēs Padomi apsvērt tādus Parlamenta pieņemtos grozījumus kā grozījumu par atbalsta neatcelšanu privātajām noliktavām.
Turklāt es gribētu uzsvērt, ka šajā priekšlikumu paketē ir būtiski elementi, kuri vēsta par vidusposma sākumu, kas principā līdz 2015. gadam atcels kvotu sistēmu.
Es ilustratīvi atsaucos uz iejaukšanās samazinājumu nokrejota piena pulvera cenās.
Paziņojums par to, ka piena kvotām jāpazūd kā tādām ir ražotājiem ir radījis neskaidrības situācijas, kā komisārei ir labi zināms, un tā rezultātā kvotu tirgus ir izkropļots, radot ievērojamu palēninājumu nozarei vajadzīgajai pārstrukturēšanai, vismaz Spānijā.
Uz šiem pamatiem mēs lūdzam Komisiju nekavēties ar priekšlikumu iesniegšanu par nozare nākotni, kas atbildēs uz tādiem jautājumiem kā kvotu pakāpeniskas palielināšanas likmi vai iespējamo kompensāciju par ražošanas tiesību zaudēšanu, vai tiešā atbalsta līmeni, kas sekos jaunam intervences cenu samazinājumam; šiem jautājumiem citu starpā vajadzīgas steidzamas atbildes, lai nozari varētu izvest no šīs neskaidrās situācijas.
(PL) Priekšsēdētāja kungs!
Komisār! Mēs apspriežam reformu mazo paketi piena un piena produktu tirgū.
Mazā pakete ir labs apzīmējums ierosinātajām izmaiņām.
Pilna un piemērota reforma šajā tirgū vēl būs.
Mazajā paketē esošie priekšlikumi ir jūtīgi un tiem vajadzīgs atbalsts.
Tie attiecas uz piena fonda radīšanu, kas atbalstīs reformu darbības šajā nozarē, kā, piemēram, piena lietošanas veicināšanu, ieskaitot patēriņu skolās vai piena ražošanas atbalstu kalnu reģionos.
Jāsaglabā arī atbalsts privātai piena produktu glabāšanai.
Bet ir pamata jautājums: kas notiek ar lielajām piena tirgus reformām?
Mēs šobrīd redzam, ka piena produktu cenas pieaug, kas veicinās inflāciju visā Eiropas Savienībā.
Pieaug prasība eksportēt piena produktus no ES.
Kāda ir situācija ES?
Ražošanas kvotas un milzīgie sodi par to pārsniegšanu.
Kas būtu jādara?
Rīkojoties sistemātiski, bet kontrolēti, mums būtu jāsāk palielināt piena kvotas no 2 līdz 5% gadā, atkarībā no situācijas attiecīgajā valstī.
Bruģēsim ceļu kvotu atcelšanai 2015. gadā - to gaida lauksaimnieki.
Komisāre par to daudzkārt ir runājusi.
Vai mēs varam atļauties gaidīt līdz veselības pārbaudēm?
Es domāju, ka nē.
Es uzskatu, ka mēs varam sākt ar pakāpenisku procesu, no šodienas palielinot piena kvotas.
Es atkārtoju: lēni, pakāpeniski un pilnīgi uzraudzītā veidā.
(DE) Priekšsēdētāja kungs!
Komisār!
Dāmas un kungi! Jeggle kundze ir paveikusi izcilu darbu, ar trim ziņojumiem par pienu, par ko es izsaku viņai sirsnīgu pateicību.
Es arī pateicos komisārei par priekšlikumiem, kas ir pamatā mūsu šodienas diskusijai.
Šie trīs ziņojumi ir diezgan tehniski.
Izšķirošās debates par pienu notiks saistībā ar veselības pārbaudēm.
Es gribētu pievērsties dažiem punktiem.
Esmu priecīgs, ka pirmais ziņojums attiecas uz piena olbaltumvielu standartizēšanu piena pulverī, kā rezultātā tiks uzlabots tirgus.
Otrajā ziņojumā es atzīstu par labu esam to, ka tiks atceltas 27 valstu kvalitātes klases sviestam un aizstātas ar vienu, Eiropas mēroga kvalitātes definīciju.
Esmu arī priecīgs, ka vairāk uzmanības tiks pievērsts skolu piena jautājumam.
Labāk ir ražot pienu un piena produktus mūsu bērniem, nevis diskutēt par pārmērīgu alkohola patēriņu jauniešu vidū, kā tas šodien notika.
Trešais ziņojums norāda, ka dzeramo pienu var pārdot elastīgāk.
Te es uzsvērtu komisārei, ka tolerances robeža +/- 0.2% ir pārāk augsta.
Piena ražotāji aprēķina piena tauku saturu, ko viņi saņem no lauksaimniekiem tieši 0.01% apmērā, tāpēc viņiem arī jāspēj sniegt patērētājiem precīzas norādes par dzeramā piena tauku saturu.
Piens ir vērtīga un veselīga pārtika.
Piens un piena produkti ir daļa no veselīgas diētas un es ceru, ka augšupejoša tendence turpināsies mūsu piensaimniekiem, un ka tirgus pieaugs.
Ārkārtīgi nepieciešami ir nodrošināt, lai mūsu piensaimnieki tiktu labāk atalgoti par strādāšanu 365 dienas gadā.
Kliedziens par piena cenu palielinājumu nav pamatots.
Vidējais patēriņš Eiropā ir 260 kg.
Ja patērētājam jāmaksā 10 centus vairāk, tas nozīmē 50 centus nedēļā un, protams, mums jāuzskata, ka piena ražošana Eiropā ir tik daudz vērta.
(RO) Priekšsēdētāja kungs!
Dārgie kolēģi! Pasākumi kopējā piena tirgus vienkāršošanai no dalībvalstu perspektīvas ir lieliska iniciatīva, kas Eiropas Savienību pietuvina lauksaimnieku patiesajām vajadzībām.
Tas īpaši ir iespējams, liberalizējot ražošanu un piena pārdošanu.
Tie ir labi jaunumi īpaši tām valstīm, kuru lauksaimniekiem jāizdara pārāk lielas investīcijas, lai ražotu tikai vienu no 3 piena kategorijām, kuru līdz šim esam pieņēmuši.
Es nedomāju, ka esošajos tirgus apstākļos lauksaimnieki varētu pieņemt viņu ražošanu līdz 2009. gadam, pārejas perioda beigām.
Turklāt Eiropas Savienībai nevajag diktēt piena produktu saturu, ciktāl tiek ievēroti fitosanitārie standarti.
Tāpēc es pilnīgi piekrītu šiem liberalizācijas pasākumiem.
Otrkārt, es atbalstu vienotas likmes ieviešanu skolu piena atbalsta shēmai.
Tas ir nozīmīgs pasākums, kas veicinās sociālo kohēziju Eiropā, no kā iegūtu nabadzīgākie reģioni, un cīņā pret aptaukošanos jauniešu vidū.
Saskaņā ar Komisijas priekšlikumu atbalstam jābūt augstākam, jo skolām un bērnudārziem nevajadzētu būt spiestiem piedalīties cenas finansējumā.
Turklāt šī summa būs īpaša priekšrocība tām valstīm, kurām jau ir atbalsta sistēma skolās.
Eiropas fondi var uzlabot programmu kvalitāti un studentiem piedāvātos produktus, un atcels nozīmīgus dalībvalstu budžeta resursus, ko tādējādi varēs izmantot politikas kontekstā jauniešiem.
Es arī atbalstu Eiropas fonda radīšanu piena tirgus pārstrukturēšanai.
Tajā arī jāietver finansējuma līnija kvalitātes uzlabošanai, saskaņā ar kuru daudzi lauksaimnieki jaunajās dalībvalstīs pēc 2009. gada vairāk nevarēs pārdot savu produkciju.
Un visbeidzot, bet ne mazāk svarīgi, mums jāredz izmaiņas kopējā tirgus organizācijā plašākā veselības kontroles kontekstā saskaņā ar kopējo lauksaimniecības politiku.
Es domāju, ka šis ir īstais laiks, lai pārstrukturētu kopīgo piena tirgu ar mērķi atcelt piena kvotu sistēmu.
Komisijas locekle. - Priekšsēdētāja kungs, es vēlētos sākt ar pateicību tiem, kas vēl arvien ir šeit, lai piedalītos konstruktīvās debatēs.
Tā kā šķiet, ka mūsu viedokļos par piena nozares pasākumu minipaketi nav būtisku atšķirību, es vēlētos izmantot iespēju, lai izteiktu savus pēdējos komentārus par acīmredzamajām problēmām.
Dažās pēdējās nedēļās dažādas ieinteresētās puses un plašsaziņas līdzekļi īpašu uzsvaru ir likuši uz piena un piena produktu cenu palielināšanos Kopienā vasaras laikā.
Es esmu ļoti laimīga, ka man šodien ir tā iespēja savest lietas kārtībā, lai novērstu iespējamos pārpratumus.
Tas ir fakts, ka piena produktu cenas kopš gada sākuma ir būtiski palielinājušās, īpaši reaģējot uz situāciju tirgū, nevis uz bioenerģijas ražošanas apjomu palielināšanos, kā tas jau tika minēts.
Protams, pastāv daži cenu pieauguma skaidrojumi, bet pie tā es vēlētos atgriezties vēlāk, taču vispirms es vēlētos runāt par vispārīgāku perspektīvu.
Mēs visi zinām, ka tā ienākumu daļa, ko Eiropas mājsaimniecības tērē pārtikai pakāpeniski, gadu pēc gada ir samazinājusies.
Šodien mēs atrodamies tādā situācijā, ka Kopienā tikai 12% tiek tērēti pārtikai un bezalkoholiskajiem dzērieniem, kas ir milzīgs samazinājums, kā varat redzēt pēc iztērētās naudas apjoma.
Bija ļoti interesanti vērot kāda Vācijas laikraksta ātri veikto pētījumu, kurā tika secināts, ka, lai nopirktu vienu litru piena, cilvēkam 1960. gadā bija jāstrādā 11 minūtes, bet 2006. gadā - tikai 3 minūtes.
Savukārt vidējā sviesta cena šodien ir 4,10 EUR, bet 1982. gadā tā bija 4,50 EUR.
Šīs ir nominālās cenas, kurās nav ņemta vērā inflācija.
Pašreizējās cenas ir radušās no vēsturiski zemā līmeņa, kas tika noteikts pēc 2003. gada reformas, kas piena nozarei nodrošināja lielāku konkurētspēju un piena lopkopjiem nodrošināja kompensācijas par potenciāli zemākām cenām.
Ļaujiet man tagad atgriezties pie pašreizējās tirgus situācijas pamatelementiem.
Pirmkārt, lielākās daļas subsīdiju izmaksāšana uz kādu laiku ir atlikta, un šos tirgus pamatelementus galvenokārt veido eksporta kompensācijas, intervences iepirkumi un dažāda veida realizācijas atbalsts.
Otrkārt, mēs šodien atrodamies situācijā, kad intervences krājumi ir iztukšoti, visu pārdodot iekšējā tirgū.
Treškārt, sviesta piedāvājums ir samazinājies zemāka ražošanas apjoma un iztukšoto intervences krājumu dēļ.
Siera ražošana bija galvenais piena tauku izmantošanas veids līdz brīdim, kad palielinātās sviesta cenas nozarei ļāva atkal paplašināt sviesta ražošanu.
Ceturtkārt, lai gan šogad savāktais govs piena apjoms ir nedaudz lielāks nekā pagājušajā gadā, tas pilnībā nespēj apmierināt pieaugošo pieprasījumu.
Es varētu turpināt nosaukt citus pamatelementus, taču būtībā mēs šobrīd esam liecinieki tirgus spēku spēlei ar piedāvājumu un pieprasījumu.
Pirmsreformas laika tirgus attieksme, ka intervences līmenis regulē cenas, ir pagājusi.
Nozare tagad pieņem īstus biznesa lēmumus, nodrošinot maksimālu peļņu no investīcijām, tajā pašā laikā ļaujot piena ražotājiem zemniekiem maksāt augstākas cenas.
Šajā kontekstā, es priecājos redzēt piena cenu pozitīvo attīstību dažu pēdējo mēnešu laikā: dažas dalībvalstis ir ziņojušas par 15-20% pieaugumu.
Tomēr, mēs visi zinām, ka ražošanas izmaksas arī ir palielinājušās un piena ražošana turpinās paplašināties tikai tad, ja peļņas daļu varēs uzturēt pašreizējā līmeni vai pat palielināt.
Tādēļ es vēlētos izmantot šo iespēju un izdarīt samērā pozitīvu secinājumu.
Skatoties vēsturiskā perspektīvā, pašreizējās vairumtirdzniecības un mazumtirdzniecības cenas nav pārmērīgi augstas.
Tirgū gūtā peļņa piena nozarei un zemniekiem ir stimulējoša, un valsts tirgus atbalsta tēriņi šajā sektorā pašlaik ir samazināti vairāk vai mazāk uz sociāla rakstura pasākumiem.
Mums tagad būtu jāļauj, lai mūsu politiskos lēmumus diktē īstermiņa notikumi piena un piena produktu nozarē, un nākamo 12 mēnešu laikā mums būs lieliska iespēja apspriest veidus un līdzekļus, ar kuru palīdzību piena nozarei likt attīstīties ilgtspējīgā veidā.
Mēs visi zinām, ka piena kvotu sistēma beigs pastāvēt līdz 2015. gada 31. martam.
Kā es jau minēju, novembrī es uzsākšu debates par "veselības pārbaudi”, un pēc visām diskusijām, arī pēc tām, kas notiks šeit, Parlamentā, mēs 2008. gada vēlā pavasarī sāksim visu tiesību aktu priekšlikumu iesniegšanu, lai varētu vienoties par to, ka šie tiesību akti stātos spēkā no 2009. gada.
Šajā kontekstā, mēs izmantosim iespēju plašākā kontekstā apspriest visu piena un piena produktu nozari.
Es izpētīšu, kuri pasākumi varētu būt piemēroti, lai mēģinātu panākt mīkstās piezemēšanās variantus pēc kvotu sistēmas beigām 2015. gadā.
Kā jau tika minēts, mīkstās piezemēšanās variants varētu būt kvotu palielināšana vidējā termiņā pirms 2015. gada vai tieši pirms tā.
Es esmu gandrīz pārliecināta, ka nākamo 12 mēnešu laikā mums būs labas iespējas noturēt dažas ļoti interesantas diskusijas, tostarp par piena un piena produktu nozari plašākā kontekstā.
Debates slēgtas.
Balsošana notiks rīt.
Rakstiskie apsvērumi (142. noteikums)
rakstiski. - (SL) Priekšsēdētāja kungs! Eiropas Komisijas priekšlikums par mazo piena paketi tiešām palīdzēs vienkāršot CAP un samazināt administratīvo slogu.
Vairums sadaļu šajā paketē ir atbalstāmi, īpaši par piena, kas paredzēts lietošanai pārtikā, ražošanas un mārketinga atļaušanu Kopienā, ar lielāku tauku satura dažādību nekā tas bija iepriekš iespējams, kā arī vienotas likmes ieviešanu "skolu piena” shēmā izplatītā piena atbalstam.
Tomēr atbalsta atcelšana SMP un krējuma privātajai glabāšanai rada dažus jautājumus.
Eiropas Komisijas viedoklis ir, ka ES operatori neizmantoja šos atbalsta instrumentus piena tirgum, un tāpēc tie uzskatāmi par vecmodīgiem un nevajadzīgiem.
Šobrīd ir grūtības skaidri paredzēt piena un piena produktu tirgus ilgtermiņa nākotni, īpaši tāpēc, ka Kopējā lauksaimniecības politikā notiek izmaiņas un tāpēc iepriekšminēto atbalsta instrumentu atcelšana, lai gan tie šobrīd netiek izmantoti, šķistu diezgan pārsteidzīgi.
rakstiski. - (SV) Vairākkārt šajā telpā Jūnija sarakstam bija spēcīgi politiskie iebildumi pret ziņojumiem, kas nākuši no Lauksaimniecības un reģionālās attīstības komitejas.
Ziņojums par kopējo piena un piena produktu tirgus organizāciju ir vēl viens ziņojums no šīs komitejas, kas ietiepīgi turpina aizstāvēt pamatīgas subsīdijas dažādām grupām lauksaimniecības nozarē un ilgstošais protekcionisks ir pret ārējo pasauli.
Nākamās sēdes darba kārtība (sk. protokolu)
Sēdes slēgšana
(Sēde slēgta plkst. 23.40)
Sēdes atklāšana
(Sēdi atklāja plkst. 9.05)
Cīņa pret terorismu (debates)
Nākamais punkts ir kopīgās debates par šādiem mutiskajiem jautājumiem:
- H. Weber Eiropas Tautas partijas (Kristīgo demokrātu) un Eiropas demokrātu grupas vārdā, M. Roure Sociāldemokrātu grupas Eiropas Parlamentā vārdā, A. Alvaro Eiropas Liberāļu un demokrātu apvienības grupas vārdā un C. Muscardini un R. Angelilli Nāciju Eiropas grupas vārdā Padomei par cīņu pret terorismu (B6-0139/2007) un
- H. Weber un J. Daul Eiropas Tautas partijas (Kristīgo demokrātu) un Eiropas demokrātu grupas vārdā, M. Roure Sociāldemokrātu grupas Eiropas Parlamentā vārdā, A. Alvaro Eiropas Liberāļu un demokrātu apvienības grupas vārdā un C. Muscardini un R. Angelilli Nāciju Eiropas grupas vārdā Komisijai par cīņu pret terorismu (B6-0313/2007).
Priekšsēdētāja kungs, vai es varētu palūgt nesākt debates, kamēr nav ieradušies Padomes pārstāvji, jo man šķiet dīvaini, ka mēs vēlamies uzdot mutiskus jautājumus Padomei, kā arī Komisijai, taču šis jautājums tiek apspriests vienīgi ar Komisiju.
Tas ir bezjēdzīgi.
Vai es varētu lūgt pārtraukt visu, ko mēs esam iecerējuši, kamēr nav ieradušies Padomes pārstāvji, lai mūs uzklausītu?
Lūdzu mani atvainot, M. Buitenweg kundze, manuprāt, tas nav vajadzīgs, jo mēs nezinām, kad Padomes pārstāvji ieradīsies.
Mums var nākties gaidīt tik ilgi, kamēr vispār vairs nevarēsim pabeigt debates.
Turklāt debašu sākumā būs politisko grupu pārstāvju runas.
Tādēļ es ierosinu sākt ar tām.
Vai Parlaments tam piekrīt?
(Parlaments piekrita sākt debates)
autors. - (FR) Priekšsēdētāja kungs, Komisijas priekšsēdētāja kungs, dāmas un kungi, cīņa pret terorismu ir joma, kurā Eiropai no faktiskā ir jāpievēršas reālajam.
Terorisma globālā dimensija prasa globālu reakciju.
Veidojot politiku Eiropā, rodas iespēja izskaust terorisma postu; mēs vēl joprojām esam ļoti tālu no tā.
Mūsu grupa ir uzņēmusies iniciatīvu veikt šīs debates, jo mēs uzskatām, ka Eiropa nav vēl pilnībā aptvērusi to draudu apmēru, ar ko tā saskaras.
Pirmkārt, islāmisti un citas teroristu grupas ļoti tieši apdraud mūsu ikdienas drošību, piemēram, ETA Spānijā.
Mēs redzam to katru dienu, komisār.
Otrkārt, tikpat biedējoši ir draudi, ka šie spēcīgie tīkli varētu atņemt Eiropas demokrātijas politisko kultūru, lai iedragātu mūsu pamatvērtības un aizstātu tās ar viņu reliģiskajiem principiem.
Mums ir jāpārliecinās, ka mūsu dalībvalstis vairāk sadarbojas cīņā pret starptautisko terorismu.
Tas, ka ES Pretterorisma koordinators G. de Vries martā atkāpās un vēl līdz šim nav atrasts viņa aizvietotājs, parāda, cik daudz darba vēl ir jāizdara.
Tas ir tiesa, ka G. de Vries atkāpās personīgu iemeslu dēļ, taču ir arī labi zināms, ka viņa rīcībā esošie nepietiekamie resursi nozīmēja to, ka viņš nebija spējīgs pabeigt viņam uzticēto sarežģīto uzdevumu.
Mēs lūdzam Padomi, kuras pārstāvju šobrīd nav klāt, tās priekšsēdētāju, kā arī Kopējās ārpolitikas un drošības politikas Augsto pārstāvi J. Solana un Komisijas priekšsēdētāju J. M. Barroso pildīt savas saistības un cik vien ātri iespējams iecelt jaunu ES pretterorisma koordinatoru, piešķirot tam atbilstošus resursus.
Dāmas un kungi, cīņa pret teroristu organizācijām prasa lielāku noteiktību, un to nevar veikt ar sarunām vai piekāpšanos.
Teroristu organizācijas nav tradicionāli centralizēti veidojumi, ko var uzveikt ar tradicionālām militārām operācijām.
Tās darbojas kā tīkli un, lai veiktu noziedzīgās darbības, izmanto vismūsdienīgākās tehnoloģijas.
Vienīgi turpinot apvienot būtiskus finanšu, cilvēku un informācijas resursus, mums ir iespēja šos tīklus neitralizēt.
Respektējot vienam otru, nodrošinot tiesību aktu īstenošanu un sabiedrības brīvības, no jauna apstiprinot mūsu ideju par to, kas ir būt cilvēkam un kāda ir dzīve sabiedrībā, un darbojoties kopā, mēs pieliksim punktu terorismam, kas, izmantojot 21. gadsimta līdzekļus, ir aizspriedumu iedvesmots un izmanto cilvēces ļaunāko stundu metodes.
Tā nav civilizāciju sadursme, kā bieži tiek teikts, bet gan konfrontācija starp tiem, kuri respektē cilvēkus un plurālismu visupirms, un tiem, kuri džihada vārdā iznīcinās ikvienu, kurš nedomā tāpat, kā viņi, vai kuram ir citāda ticība.
11. septembra upuri, kurus mēs atcerēsimies pēc dažām dienām, piecus gadus pēc traģiskā notikuma Manhetenā, kā arī tie, kuri 11. martā cieta sprādzienos Madridē, kā arī Londonā, mudina mūs rīkoties apņēmīgi.
Eiropiešiem ir vajadzīga drošība - drošība viņu darba dzīvē, drošība enerģijas piegādē un pārtikas drošība.
Mazākais, ko mēs varam darīt Eiropas labā pēc miera nodrošināšanas, ir darīt visu, lai garantētu visvairāk vajadzīgo drošību - personīgo drošību. BRK>
autore. - (FR) Priekšsēdētāja kungs, Padomes priekšsēdētāja kungs, komisāra kungs, daudzus Eiropas instrumentus cīņai pret terorismu ir ieviesušas dalībvalstis.
Vēl joprojām daudzas Eiropas valstis saskaras ar nopietniem terorisma draudiem, un vairākus gadus pēc šo instrumentu spēkā stāšanās ir jānovērtē Eiropas tiesību aktu īstenošanas efektivitāte šajā jomā.
Neskatoties uz pasākumiem informācijas apmaiņā, ko veic par cīņu pret terorismu atbildīgās valstu iestādes, ir nepārprotama vajadzība pēc lielākas savstarpējās uzticēšanās.
Lai cīņa pret terorismu būtu patiesi efektīva, mums nav nepieciešami jauni tiesību akti, bet mums ir jāpārliecinās, ka dalībvalstis tos piemēro pareizi.
Manuprāt, mums jo īpaši ir jākoncentrējas uz dalībvalstu sadarbības patiesu uzlabošanu.
Novērtēšana ļaus mums arī pārbaudīt esošos noteikumus.
Manuprāt, ir svarīgi procesā atjaunot līdzsvaru starp mūsu līdzpilsoņu drošības vajadzībām un viņu tiesību uz privātuma aizsardzību nodrošināšanu.
Ir pieņemti noteikti pasākumi, kas mūsu līdzpilsoņiem ir ļoti ierobežojoši, un šobrīd, atskatoties atpakaļ, mēs varam redzēt, ka daži no tiem nav devuši gaidītos rezultātus, gluži otrādi - radījuši nepareizu iespaidu par drošību.
Cīņa pret terorismu prasa arī labāku sadarbību starp Eiropas Savienību un tās partneriem visā pasaulē.
Mūsu transatlantiskās attiecībās, piemēram, mums ir jāuzstāj, lai tiktu izstrādāta kopēja stratēģija cīņā pret terorismu, kurā ievērotas pamattiesības un privātums.
Eiropas Savienībai šie jautājumi ir jārisina ar globālu pieeju, lai noteiktu vispārējus principus informācijas apmaiņai ar mūsu ASV partneriem un datu aizsardzībai, veicot šo apmaiņu.
Visbeidzot Eiropas Parlaments bieži vien nav aicināts piedalīties Padomes debatēs par terorismu.
Manuprāt, šobrīd mums ļoti svarīgi ir risināt patiesas debates, kuru rezultātā būtu labāka Eiropas Parlamenta un valstu parlamentu demokrātiskā kontrole.
autors. - (DE) Priekšsēdētāja kungs, no 2001. līdz 2007. gadam ir bijuši seši politiski motivēti gadi cīņai pret terorismu.
Vienīgais, ko mēs šajos sešos gados esam redzējuši, ir mēģinājumi politiski reaģēt uz katru pieņemto pasākumu.
Tomēr es nevaru saskatīt pieeju Eiropas pretterorisma politikas attīstībai globālajā kontekstā.
Kāda ir mūsu loma?
Kādā lomā mēs vēlamies būt pasaulē?
Vai mums ir pamatplāns?
Šobrīd neesmu redzējis nekādu plānu vai dokumentu ne no Komisijas, ne Padomes, vai gadījuma pēc no kādas dalībvalsts, kurā būtu ierosināta īstermiņa, vidēja termiņa vai ilgtermiņa pretterorisma stratēģija.
Mēs esam uzsākuši pasākumus ar īstermiņa efektu, aizkavējot finanšu plūsmas - tie ir bijuši teicami.
Mēs esam uzsākuši pasākumus, kuru mērķis ir apkarot terorismu vidējā termiņā, iekļaujot biometrijas datus identitātes dokumentos - manuprāt, tā nav pareizā pieeja, taču to izlēma politiskais vairākums.
Saistībā ar ilgtermiņa pasākumiem es neredzu nekādu progresu vai virzību palīdzības attīstības jomā, kuru var saprast drošības politikas nozīmē.
Tāpat es neredzu jebkādu virzību saistībā ar cieņu pret kultūrām, kurās terorisms, domājams, varētu rasties; respektīvi, censties dzīvot globalizētā pasaulē, pienācīgi pastāvēt līdzās citiem globalizētā pasaulē, nevis mēģināt likt izprast mūsu sabiedrību pārējai pasaulei.
Tādēļ jautājums ir: kādu lomu Eiropa vēlas pieņemt?
Kopš 2001. gada 11. septembra reakcija ir bijusi dažādu akciju veidā: katru reizi, kā noticis uzbrukums, attiecīgās valdības ir centušās nomierināt sabiedrību, veicot īstermiņa pasākumus, piemēram, britu apņēmība ātri veikt datu saglabāšanu tūliņ pēc traģiskajiem sprādzieniem Londonā, vai Vācijas centieni veikt tiešsaistes meklēšanas.
Trūkst pamatplāna.
Pamattiesību pārkāpumi, kas notiek kā ārkārtas likumu, laikos problēmu neatrisinās.
Ja mēs vēlamies veiksmīgi apkarot terorismu, mums šajā cīņā ir jādefinē Eiropas loma pasaulē, nevis jāveic valstu akcijas, kas tādējādi tiek veiktas vienīgi Eiropā.
autore. - (IT) Priekšsēdētāja kungs, dāmas un kungi, tas, ka, atliekot šīs debates no jūlija uz septembri, mēs tās veicam pašreizējos apstākļos, kad klāt nav Padomes pārstāvju jautājumos, ko mēs vēlamies risināt, tas vien rāda, ka Eiropa patiesībā nav gatava ar noteiktību un visaptveroši risināt terorisma problēmu, un Parlaments politiskajā ziņā diemžēl ir par vāju.
Reiz dažādās ES tautās bija teroristu grupas, bija iekšējas problēmas, Eiropa jau bija lielākoties vienota, un jau tika risinātas sarunas par kopēju stratēģiju, kas tā arī nekad netika īstenota.
Pienāca 2001. gads, un mēs iemācījāmies, ka terorisms ir globāls fenomens, kas nav piramīdveida organizācija, bet to veido šūnas, kas savienotas lielākoties ar interneta un labāko IT sistēmu palīdzību un kuras atrodas visā pasaulē, un ir spējīgas veikt uzbrukumus, kā vēlas un kad vēlas.
Neskatoties uz to, Eiropas Savienībā nav politikas, kas kontrolētu internetu vai dotu skaidrus drošības noteikumus pilsoņiem, kuri nesaprot, kādus pasākumus ES ir pieņēmusi vai kurus pieņems tuvākajā nākotnē.
Vissvarīgākais pasākums ir piemērot atbildību pakalpojumu sniedzējiem, kuri uztur interneta lapas, kas veicina, atbalsta vai attaisno teroristu aktivitātes, piemēram, obligāts to interneta lapu aizliegums, kurās tieši vai netieši var atrast personas, kuras pauž, kūda vai attaisno vardarbību.
Šveicē tas jau tiek darīts ilgu laiku, kamēr Eiropa vēl joprojām vilcinās un veltīgi runā.
Nav vienotas nostājas par to, lai uzraudzītu viltus reliģiskās sanāksmju vietas vai viltus imamus, kuri, kā tas nesen bija Nīderlandē un Itālijā, izmanto vietas, kuras ir paredzētas lūgšanām, lai paustu naidu, plānotu uzbrukumus, musinot uz vardarbību pret rietumiem, demokrātiju, cilvēktiesībām, tostarp sieviešu tiesībām, patiesībā - lai veiktu teroristu uzbrukumus mūsu pilsētās.
Priekšsēdētāja kungs, vairs nepietiek ar runām par kopēju stratēģiju pret terorismu, mums ir vajadzīga stingrība un drosme, lai pieņemtu lēmumus, lai rīkotos saskaņā ar mērķi, no vienas puses novēršot turpmākos uzbrukumus, un no otras - neitralizējot teroristu šūnas, kas uzglūn ēnā un pievērš savai ticībai, izmantojot mūsu brīvības vērtības, ticības un vārda brīvību, lai uzbruktu brīvībai kā tādai.
Nesenie aizdomās turamo personu aresti par uzbrukumu plānošanu, izmantojot sprāgstvielas, rāda, ka šis nav laiks, lai zaudētu modrību, un ka Dānijā pieņemtie pretterorisma likumi darbojas, bet tie arī raida trauksmes signālu visā ES.
Mēs nevaram atļauties ilgāk paļauties vienīgi uz valstu tiesību aktu iedarbīgumu un atsevišķu valstu izmeklēšanas spēku efektivitāti, bet mums ir vajadzīga lielāka koordinācija.
Pārāk bieži politkorektums noslēpj nespēju vai nepatiku pieņemt lēmumus.
Mēs riskējam ar demokrātiju, brīvību un pilsoņu tiesībām dzīvot mierā un brīvībā.
Brīvību panāk ar noteikumiem.
Mums ir jādara tas, kas ir politiski pareizi, lai nosargātu ne tikai mūsu pilsoņus, bet arī tos cilvēkus, kuri visā pasaulē ciena savas tiesības un apzinās savus pienākumus.
Jebkura kavēšanās padara mūs līdzvainīgus ļaundarībā.
Lai šīs debates beigtos ar kopīgu apņemšanos veikt nekavējošas darbības, nevis ar iedomātām labējām vai kreisām nostājām, bet stipras un vienotas darbības.
Tas būtu vislabākais cieņas apliecinājuma veids to dzīvību piemiņai, kuras, sākot no 11. septembra līdz šodienai, ir pārtraukusi nežēlība pasaulē.
Lai mēs visi vienmēr terorismu uzskatītu par noziedzību pret cilvēci.
autore. - (NL) Priekšsēdētāja kungs, mans svarīgākais jautājums Padomei patiesībā ir, vai tā atzīst savas kļūdas?
Vai ir iespējams, ka Padome laiku pa laikam pieļauj kļūdas, vai arī tā nekad nekļūdās?
Vai Padome uzskata, ka visi pasākumi, kas pēdējos gados ir veikti cīņā pret terorismu, ir bijuši pareizi?
Tāpat, vai patiesi nav šaubu par to, ka ir notikuši nesamērīgi pilsoņu tiesību pārkāpumi?
Ja Padome nekļūdās, tad nav vajadzīgs to izvērtēt, bet, ja tā tic iespējai uzlabot tās izpratni, tad tas ir vajadzīgs.
Es vēlētos arī, lai debašu laikā Padome mūs informē, vai tā šobrīd uzskata, ka līdz šim nav veikti kādi īpaši pasākumi, kas būtu vajadzīgi.
Patiesi, vai ir plānoti kādi pasākumi?
Pilsoņu tiesību pārkāpumi ir atļauti saskaņā ar Eiropas tiesību aktiem, bet tie ir atļauti vienīgi tad, ja tie atbilst vajadzības, proporcionalitātes un efektivitātes kritērijiem, kā arī tad, ja iedzīvotāji spēj aizsargāties pret ļaunprātīgu izmantošanu.
Es vēlētos redzēt, kā Padome novērtē visus pēdējos gados veiktos pasākumus, kā arī to atbilstības pārbaudi visiem šiem kritērijiem.
Vai Padome mums to šodien var apsolīt?
Ļaujiet man izcelt vairākus aspektus, kuriem patiešām vajag vispusīgu novērtējumu.
Pirmkārt, ļaunprātīgas izmantošanas aspekts: vai tas ir pieņemami, ka pilsoņi var kļūt par nejaušiem upuriem?
Kā piemēru es vēlos minēt par terorismu aizdomās turamo sarakstu sastādīšanu.
Jautājums šajā sakarā nav tikai par to, kā cilvēki un organizācijas tiek iekļautas šajos sarakstos, bet arī - kā tās tiek no tiem izņemtas ārā.
Pieņemsim, ka jūsu vārds parādās šādos sarakstos.
Visi jūsu aktīvi un noguldījumi bankā tiktu iesaldēti, bet varas iestādes automātiski lietu neierosinātu.
Tas nozīmē, ka nenotiktu tiesvedība, kurā varētu nodot liecību.
Princips, ka persona ir nevainīga, kamēr nav pierādīta tās vaina, ir atcelts.
Turklāt es varu iedomāties, ka noguldījumi bankā tiek iesaldēti, pirms šis fakts tiek izpausts, citādi nauda būtu citā pasaules malā vienā acumirklī.
Vēl es nevaru iedomāties, ka pieņemams varētu būt tas, ka cilvēki paliek iekļauti šajos sarakstos, un tādējādi turpinās viņu sodīšana, pirms viņu vaina ir pierādīta.
Šī ir nepieņemama apgriezta pierādīšanas pienākuma versija krimināltiesībās.
Pirmās instances tiesa jau vairākkārt ir norādījusi, ka šī procedūra ir jāpārveido.
11. jūlijā tiesa nosprieda, ka Al-Aqsa fonds un José Maria Sison ir bijis nepareizi iekļauts sarakstā.
Es vēlos dzirdēt, kādu mācību Padome ir guvusi no šiem tiesas spriedumiem un vai tā ir gatava grozīt vai izvērtēt tās lēmuma procesu saistībā ar šādu sarakstu sastādīšanu, kā arī paskatīties, kādas iespējas ir personām panākt taisnību.
Turpinām ar efektivitāti: vai pasākumi ir efektīvi?
Kā piemēru vēlos minēt pasākumus ar šķidrumiem.
Vairāk nekā miljonam cilvēku Eiropā vēl joprojām ir jāniekojas ar plastmasas maisiņiem, pirms iekāpšanas lidmašīnā, tos paklausīgi iepildot 100 ml pudelēs - kas bieži vien tiek izmestas atkritumu tvertnē, jo pasažieri ir aizmirsuši noteikumus, - un šis nav pārmērīgs pilsoņu tiesību pārkāpums un nav novērojamas nelikumības.
Taču - vai pasākums ir efektīvs?
Vai Padome ir gatava izvērtēt to, pamatojoties uz zinātniskiem pierādījumiem?
Tas noved pie samērīguma jautājuma.
Vai pasākumi ir samērīgi?
Šis ir vēl viens svarīgs aspekts, kurš jāizvērtē.
Par piemēru varētu ņemt pasažieru datus un vienošanos ar Amerikas Savienotajām Valstīm.
Arī mana grupa var pilnībā novērtēt valstu vēlmi zināt, kurš iebrauc tās teritorijā.
Galvenā problēma nav tā, ka tiek pieprasīts pārmērīgs informācijas daudzums, bet gan tas, ka šī informācija var tikt pieprasīta ļoti daudz dažādiem iemesliem.
Padome vienmēr pamato šādus pasākumus, sakot, ka tas viss ir vajadzīgs cīņai pret terorismu.
Taču informāciju var izmantot arī citiem mērķiem "saskaņā ar ASV tiesību aktiem”, kā teikts nolīgumā.
Tādējādi ir teorētiski iespējams, ka iemesls ir ne tikai terorisma apkarošana, bet arī velosipēdu zagļa noķeršana vai banku krāpniecības novēršana.
Vai ir samērīgi izmantot informāciju šādiem mērķiem?
Vai Padome ir gatava pārskatīt vienošanos arī šādā aspektā?
Visbeidzot - nepieciešamība.
Kā piemēru minēšu atrašanās datplūsmas datu saglabāšanu līdz diviem gadiem, par ko iebilda mana grupa, taču ko atbalstīja šī Parlamenta vairākums.
Visa informācija, ko līdz šim brīdim esmu redzējusi tomēr apliecina, ka visefektīvākie un vajadzīgākie ir dati, kas saglabāti līdz trim mēnešiem.
Vai Padome ir gatava pārbaudīt, vai šos datus, ko uzglabā ilgāk par trim mēnešiem, kāds patiesi izmanto?
Īsumā, vai tā ir gatava veikt novērtējumu, pamatojoties uz šiem efektivitātes, samērīguma un nepieciešamības kritērijiem, kā arī pārbaudīt iespēju, kā novērst ļaunprātīgas darbības?
Pēdējais aspekts, kas jāizvērtē, ir Padomes nostāja par cilvēktiesību pārkāpumiem Eiropas Savienībā saistībā ar CIP darbībām.
Eiropas Parlaments ir izmeklējis tās, cik pilnīgi vien iespējams, un tas, manuprāt, ir apkaunojoši, ka mēs nekad neesam dzirdējuši jebkādus komentārus no Padomes.
Komentāri varētu būt par to, ko tā domā par šo lietu, kuriem ziņojuma aspektiem tā piekrīt un kuriem ne, kā arī, kādus pasākumus tā ir nolēmusi veikt.
Vai Padome ir gatava sniegt komentārus par C. Fava ziņojumu, vai arī tā turpinās klusēt?
autors. - (IT) Priekšsēdētāja kungs, dāmas un kungi, mēs esam pieraduši apgalvot, ka terorisma apkarošana ir prioritāte, un uzsākt jaunas politiskas likumdošanas iniciatīvas.
Es uzskatu, ka vispirms mums ir jāizvērtē izvēles, kas ir izdarītas pēdējos gados, un jāuzdod daži jautājumi.
Pirmkārt: vai mūsu likumdošanas iniciatīvu rezultātā terorisms ir kļuvis spēcīgāks vai vājāks?
Otrkārt: vai mēs esam veikuši īpašus ieguldījumus mūsu tiesiskās kultūras un vērtību attīstībā, vai arī mēs esam tās nodevuši terorisma krīzes vārdā?
Es uzskatu, ka par prioritāti ir jānosaka atbildēšana uz šiem diviem jautājumiem, un, ja mēs to izdarīsim, tad atklāsim, ka ārkārtas pasākumi bieži vien ir bijuši kļūdaini un ka teroristu organizāciju saraksti ir bijuši neprecīzi, bieži vien sastādīti vairāk politisku motīvu dēļ, nevis tāpēc, ka šīs organizācijas rada reālus draudus.
Mēs esam iecēluši personu, kura koordinē pretterorisma aktivitātes, un tad bez jebkāda skaidra mērķa mēs esam atklājuši, ka mēs varam iztikt bez šīs personas veiktajiem pienākumiem.
Tādēļ es lūdzu Padomei neiecelt jaunu pretterorisma koordinatoru, jo pēdējo mēnešu laikā mēs esam konstatējuši, ka varam viegli bez tā iztikt.
Mēs bieži esam teikuši, un esam teikuši stingri, un, manuprāt, mums tas ir vēlreiz jāatkārto šajā Parlamentā, ka terorisms ir mūsu civilizācijas ienaidnieks, tas ir demokrātiskās varas ienaidnieks: terorisms ir barbarisms.
Teroristu uzbrukumi parāda virzību no tiesiskuma uz primitīvu stāvokli.
Tas viss ir patiesība, taču tā vietā, lai debatēs koncentrētos uz demokrātijas noteikumu atjaunošanu, mēs esam izvēlējušies risināt šo jautājumu, ierobežojot pilsoņu līdzāspastāvēšanas noteikumus.
Mēs esam izvēlējušies cīnīties uz mūsu ienaidnieka dzimtās zemes, lai sacenstos cilvēktiesību pārkāpumos, militārajā kontrolē pār civiliedzīvotājiem, sarunās par demokrātijas svarīgākajiem principiem.
Priekšstati par Abu Ghraib cietumu vai Guantanamo bāzi ir terorisma kultūras uzvaras simboli pār mūsu tiesiskumu un tiesiskās kultūras galvenajiem principiem.
Vēl viens simbols ir CIP uzlidojumi un nolaupīšanas Eiropā ar tiešu Eiropas valdību iesaistīšanos.
Par šiem notikumiem ir mulsinošs klusums - kā jau mans kolēģis to darīja, arī es aicinu Padomi paust nostāju šajā jautājumā - ir mulsinošs klusums, un katram tas ir jāpiemin!
Parlaments ir runājis par CIP atbildību, Eiropas valdību atbildību un mūsu izlūkdienestu atbildību.
Par to ir runājusi Komisija, un arī Eiropas Padome runā par to.
Vienīgi Eiropas valdības mulsinoši klusē, un es uzskatu, ka tas nav pieņemami.
Cerēsim, ka šodien Padome formulēs savu viedokli šajā jautājumā.
Eiropā diemžēl izņēmums ir kļuvis par normu, un šobrīd mums ir skaidri jādiskutē par sekām, ko radījušas mūsu normatīvās izvēles: biometrijas dati pasēs un vīzās, personīgo datu sistēmas kontrole, telefona sarunu datubāzes, datubāzes par avioreisu pasažieriem, pasažieru datu reģistra (PNR) nolīgumi, SWIFT sistēma, pirkstu nospiedumu uzglabāšanas sistēma un pat noteikumi par šķidrumiem, kurus, mēs ceram, šodien saskanīgi noraidīs, dodot signālu Komisijai, ka mums ir jāizdara izvēles, kas ir atbilstošas tam, ko mēs vēlamies apkarot.
Es uzskatu, ka mums ir jāuzsver, ka mēs esam izvēlējušies autoritāru tiesiskuma izkropļošanu tā vietā, lai izvēlētos nosargāt tiesiskumu, lai apkarotu terorismu.
Nav skaidrs, - priekšsēdētāja kungs, es tūliņ beigšu - vai pēdējos gados Eiropas pilsoņus vairāk ir apdraudējis terorisms vai terorismu apkarojošie pasākumi.
Amerikāņu rakstniece feministe ir teikusi, ka tad, kad tie, kuri ir atbildīgi par mūsu problēmām, piedāvā mums to risinājumu, mums ir jābūt modriem.
Es uzskatu, ka mums ir jābūt modriem.
Padomes priekšsēdētājs. - (PT) Priekšsēdētāja kungs, dāmas un kungi, vispirms es vēlos atvainoties par to, ka ierados Parlamentā ar nelielu nokavēšanos, kas notika vienīgi tāpēc, ka es nepietiekami novērtēju satiksmi no viesnīcas līdz Parlamentam.
Vēlos arī apsveikt komisāru F. Frattini, kurš šeit ir kopā ar mums, un mēģināšu atbildēt uz deputātu uzdotajiem jautājumiem; es ceru, ka sniegšu visus paskaidrojumus, kas mums tika prasīti.
Nav šaubu, ka nesenie notikumi Londonā un Glāzgovā, kā arī uz Spānijas un Portugāles robežas un uzbrukums Jemenā ir apstiprinājis to, ka terorisms rada ievērojamus draudus Eiropas drošībai un mūsu demokrātisko sabiedrību vērtībām, jo sevišķi Eiropas pilsoņu tiesībām un brīvībai.
Mēs nešaubāmies, ka tāpēc dalībvalstīm ir jāturpina sadarboties, lai stiprinātu un īstenotu pretterorisma pasākumus, vienlaikus vienmēr ievērojot cilvēktiesības un pamattiesības, kas ir mūsu sabiedrību pamatvērtības, un to aizsardzība un sekmēšana palīdzēs mums novērst terorismu.
Terorisms ir jāapkaro gan valstu, gan starptautiskā līmenī.
Starptautiskā sadarbība gan valstu, gan daudzpusējos līmeņos ir svarīgs līdzeklis efektīvai cīņai ar šo postu.
Mēs zinām, ka terorisms rada globālus draudus, un tādēļ ir vajadzīga globāli saskaņota reakcija, kurā obligāti jābūt pieaugošai informācijas apmaiņai un plūsmai, iekšējai nostāju koordinēšanai, koordinācijai/sadarbībai ar trešām valstīm, globālu pretterorisma stratēģiju īstenošana, Apvienoto Nāciju Organizācijai esot galvenajā lomā, un ciešai sadarbībai ar dažādām reģionālām un starptautiskām organizācijām, kas iesaistītas cīņā pret terorismu.
Eiropas Savienības darbība ir kļuvusi intensīvāka kopš 2001. gada 11. septembra un pēc šausmīgajiem uzbrukumiem Madridē 2004. gadā un Londonā 2005. gadā.2005. gada decembrī Padome pieņēma ES pretterorisma stratēģiju, saskaņā ar kuru Eiropas Savienība apņemas apkarot terorismu globāli, vienlaikus ievērojot cilvēktiesības, ļaujot tās pilsoņiem dzīvot brīvībā, drošībā un tiesiskumā.
ES pretterorisma stratēģijā ir ietvertas četras darba jomas: novēršana, aizsardzība, vajāšana un reaģēšana.
Prezidentūra apstiprina, ka patiesībā Padome veic sešu mēnešu situācijas pārskatu saistībā ar ES Pretterorisma stratēģijas īstenošanu un stratēģijas pret teroristu finansēšanu, kā arī veic ikgadēju stratēģijas radikalizācijas un teroristu vervēšanas apkarošanai novērtēšanu.
Padome novērtē arī rīcības plānu terorisma apkarošanai ik pēc sešiem mēnešiem, kā arī reizi gadā rīcības plānu pret radikalizāciju un vervēšanu.
Veicot šo uzraudzības procesu, Padome ļoti precīzi var noteikt, kuri ES līmenī ierosinātie pasākumi nav pieņemti, vai nav pilnībā īstenoti dalībvalstu līmenī.
Tas dod Padomei arī iespēju virzīt tālāk noteiktas politikas.
Piemēram, prezidentūra nolemj paātrināt darbu sprāgstvielu jomā.
Noteiktu pasākumu pieņemšana policijas un tiesu iestāžu sadarbības jomā krimināllietās ir palēninājusies, jo ir vajadzīga vienprātīga lēmumu pieņemšana šajā jomā.
Pretterorisma pasākumu pieņemšana un īstenošana tiks paātrināta, ratificējot Līgumu, kurš jāapstiprina starpvaldību konferencē, pamatojoties uz Eiropadomes pieņemto mandātu tās pēdējā sanāksmē jūnijā.
Saistībā ar to, ka vajadzīga ciešāka sadarbība starp tiesībaizsardzības un informācijas drošības dienestiem, dalībvalstu drošības dienesti šobrīd strādā ciešā un ļoti efektīvā sadarbībā ar pretterorisma grupu.
Eiropols ir izstrādājis ļoti efektīvas analītiskās datnes, ko arvien vairāk ar informāciju papildina dalībvalstu tiesībaizsardzības dienesti.
Nav šaubu, ka vēl daudz kas jāizdara.
Eiropas Parlaments turpina ciešu, tiešu politisko dialogu ar Padomi un Komisiju.
2007. gada 16. maijā Padomes priekšsēdētājs, Komisijas priekšsēdētāja vietnieks un Pilsoņu brīvību, tieslietu un iekšlietu komisijas priekšsēdētājs tikās, lai pārbaudītu dažādās pretterorisma politikas un apzinātu, kā ES tiek īstenota pretterorisma stratēģija.
Šīs sanāksmes ik pēc sešiem mēnešiem ir ļoti lietderīgas, lai rastu vienprātību par politikām, kuras jāizstrādā terorisma apkarošanas jomā.
Saistībā ar ES pretterorisma koordinatora posteni ģenerālsekretārs/Augstais pārstāvis informēja dalībvalstis, ka viņš, cieši sadarbojoties ar prezidentūru, apsver, kā Padomē būtu vislabāk koordinēt darbu pretterorisma jomā.
Saistībā ar attiecībām starp ES pretterorisma koordinatoru un Situāciju centru, Situāciju centrs nepiedalās ES pretterorisma politikas veidošanā vai darba koordinēšanā pretterorisma jomā, ko veic Padome; tāpat tas arī neuzrauga Padomes lēmumu īstenošanu.
Terorisma apkarošanas jomā tā kompetence ir ierobežota ar Padomes iepazīstināšanu ar teroristu draudu stratēģiskiem novērtējumiem, pamatojoties uz valstu dienestu sniegto informāciju.
Centrs atbalsta arī ES ārkārtas situāciju un krīžu koordinēšanas pasākumus, kurus var īstenot, lai palīdzētu ES līmenī koordinēt reaģēšanu nopietnu krīžu gadījumos, kas iespējams varētu būt arī teroristu uzbrukumi.
Tā ir mehāniska funkcija, paredzēta informācijas izplatīšanai, satikšanās iespēju nodrošināšanai un iestāžu esošās lēmumu pieņemšanas kārtības atbalstīšanai.
Tam nav koordinatora loma.
Taču, pamatojoties uz Situāciju centra sniegto novērtējumu par draudiem, Padome apstiprināja politiskus ieteikumus vairākās jomās, piemēram, sprāgstvielu jomā, lai novērstu, ka teroristi tās nelikumīgi izmanto.
Prezidentūra nešaubās, ka tās centienus cīņā pret terorismu atbalsta Eiropas pilsoņi, kuri turklāt pavisam neseno terora aktu laikā plaši demonstrēja ne tikai solidaritāti ar šajos uzbrukumos cietušajiem, bet arī pauda vēlmi, lai ES paredzētu pretpasākumus.
Izstrādājot šādu pretterorisma stratēģiju, prezidentūru ir atbalstījuši tās partneri, kuri savas idejas ir pauduši augstākā līmeņa diskusijās, un Eiropas Parlamentam ir jo sevišķi svarīga nozīme.
Padomei ļoti svarīga ir atbilsme Līguma par Eiropas Savienību 6. pantam, kā arī atbilsme visiem pārējiem šī līguma pantiem.
Sadarbība un dialogs ar trešām valstīm ir ES pretterorisma stratēģijas galvenais atbalsts.
Šajā pusgadā vien ir plānoti trīspusēji dialogi ar Krieviju, Amerikas Savienotajām Valstīm, Alžīriju un Maroku, kas atspoguļo ieinteresētību dialogu paplašināt ar šīm valstīm.
Eiropas Savienība arī turpina pretterorisma dialogu ar citām valstīm un starptautiskām organizācijām.
Tad, kas attiecas uz mūsu Vidusjūras partneriem, notiks mūsu ierastā ad hoc Euromed ekspertu sanāksme par terorismu, kura nodrošinās iespēju plašākām diskusijām ar mūsu Vidusjūras partneriem par jautājumiem, kas ir ļoti svarīgi šim reģionam, un kurā uzmanība tiks pievērsta Eiropas un Vidusjūras Pretterorisma rīcības kodeksa prioritāro jomu īstenošanai.
Ir jāpiemin, īpaši atsaucoties uz Amerikas Savienotajām Valstīm, ka prezidentūra papildus citiem sadarbības veidiem starp civiliestādēm un policijas iestādēm risina regulāras sarunas par terorisma apkarošanu ar dažādām iestādēm un visdažādākajos līmeņos, ietverot tādus jautājumus, kā radikalizācija un teroristu vervēšana, tostarp ekstrēmistu grupu interneta izmantošana, teroristu draudu analīze, sadarbība starptautiskos forumos, valsts/privātā sadarbība terorisma apkarošanā, īpaši sprāgstvielu drošība, kritiskās infrastruktūras aizsardzība, teroristu finansēšana.
Portugāles prezidentūra sadarbībā ar Amerikas Savienotajām Valstīm organizē semināru par finanšu sankciju pieņemšanu terorisma apkarošanai.
Abas puses dažādos gadījumos ir izvirzījušas jautājumu arī par cilvēktiesību ievērošanu cīņā pret terorismu, un prezidentūra uzskata, ka ļoti svarīgi ir turpināt šo dialogu, jo tas abām pusēm ir ļoti svarīgs.
Šī punkta nobeigumā vēlos minēt, ka brīvības, drošības un tiesiskuma jomas stiprināšana, pamatojoties uz Hāgas programmu un attiecīgo rīcības plānu, ir Vācijas, Portugāles un Slovēnijas kopējās 18 mēnešu programmas viena no svarīgākajām prioritātēm.
Cīņa pret terorismu ir viena no lielākajām problēmām šajā jomā; trīs prezidentūras kā vienu no mērķiem paredzēja lielāku sadarbību, lai apkarotu terorismu, īstenojot ES pretterorisma stratēģiju.
Tagad ar jūsu atļauju, priekšsēdētāja kungs, es vēlos atbildēt uz mutisko jautājumu.
Es vēlos arī informēt Parlamentu, ka Eiropas Savienības Padome veic regulāru pārskatu, kā jau minēju, par cīņu pret terorismu, un mēs veicam arī ikgadēju Stratēģijas un rīcības plāna radikalizācijas un teroristu vervēšanas apkarošanas pārskatu; tāpat ik pēc sešiem mēnešiem mēs veicam pārskatu par stratēģiju teroristu finansēšanas apkarošanai.
Pirmo reizi Padome īsumā iepazīstinās ar komunikācijas stratēģijas īstenošanas ziņojumu, kurš ir paredzēts masu saziņas līdzekļiem un kuru apstiprināja 2006. gada jūlijā.
Saskaņā ar pretterorisma stratēģijas noteikumiem augsta līmeņa pretterorisma sanāksmēm ir jānotiek vienu reizi prezidentūras laikā, piedaloties Padomei, Komisijai un Eiropas Parlamentam.
Šādas sanāksmes notika Austrijas un Vācijas prezidentūru laikā.
Valstu parlamentiem saskaņā ar jauno līgumu, ko šobrīd apspriež starpvaldību konferencē, būs lielāka nozīme.
Lielākā prioritāte ir jau esošo pasākumu īstenošana.
Padome izmanto dažādus mehānismus novērtēšanai, piemēram, ES salīdzinošās vērtēšanas process valstu pretterorisma pasākumiem, Eiropas apcietināšanas ordera īstenošanas novērtēšana, informācijas apmaiņas starp Eiropolu un dalībvalstīm, kā arī starp dalībvalstīm novērtēšana utt.
Jaunie pasākumi jau tiek analizēti, piemēram, Eiropas programma kritiskās infrastruktūras aizsardzībai vai pasākumi saistībā ar "biosagatavotības” tehnoloģiju programmu utt.
Padome ir organizējusi informācijas apmaiņas starp Eiropolu un dalībvalstīm, kā arī starp dalībvalstīm novērtēšanu.
Ģenerālsekretārs Javier Solana apsver, kā šo funkciju varētu labāk īstenot ģenerālsekretariātā.
Tiek apspriests arī potenciālā jaunā koordinatora mandāts un pienākumi.
Kā visām iestādēm, Padomei ir jāpilda Līguma par Eiropas Savienību 6. panta noteikumi, kuros teikts, ka Eiropas Savienības ir dibināta uz brīvības, demokrātijas, cilvēktiesību un pamatbrīvību respektēšanas un tiesiskuma principiem.
Šo vērtību veicināšana ir viena no ES prioritātēm.
Dalībvalstu pienākums ievērot pamattiesības ir ietverts arī Eiropas Savienības Pamattiesību hartā.
Turklāt Eiropas Savienības dalībvalstīm kā Eiropas Padomes loceklēm ir jāievēro Eiropas Cilvēktiesību konvencijā noteiktās saistības.
Eiropas Savienības Pamatbrīvību aģentūra stiprina ES spējas uzraudzīt un savākt informāciju, tādējādi veicinot maksimāli iespējamo pamattiesību ievērošanu.
ES dalībvalstīm ir jānodrošina, ka pasākumi, ko tās pieņem terorisma apkarošanai, atbilst to saistībām saskaņā ar starptautiskajām tiesībām, it sevišķi starptautisko humanitāro tiesību, cilvēktiesību un bēgļu tiesību saistībām.
Prezidentūra uzskata, ka cīņa pret terorismu jāveic tā, lai tiktu ievērotas cilvēktiesības, ņemot vērā, ka tiesiskums, laba pārvaldība un pamattiesību aizsardzība ir līdzekļi cīņā pret terorismu.
Šis ir galvenais princips Pretterorisma stratēģijā, ko Padome pieņēma, kā jūs zināt, 2005. gada decembrī.
Pievērsīšos tagad Eiropas Kopienu Pirmās instances tiesas 2006. gada 12. decembra spriedumam, par ko tika uzdots jautājums.
Pirmkārt, es vēlos minēt, ka 2006. gada 12. decembra spriedums lietā T-2228/02, ko pazīst kā OMPI lietu (Organisation des Modjahedines du Peuple d'Iran pret Eiropas Savienības Padomi) nepamato secinājumu, ka ES prakse ar teroristu sarakstiem ir ES tiesību aktu pārkāpums.
Tiesa patiesībā neaizliedza sastādīt teroristu sarakstus, bet vien uzskatīja, ka atsevišķas pamattiesības un garantijas, tostarp tiesības uz aizsardzību, pienākums norādīt iemeslus un tiesības uz efektīvu tiesisko aizsardzību principā ir pilnībā piemērojami saistībā ar Kopienas pieņemto lēmumu iesaldēt līdzekļus saskaņā ar Regulu (EK) Nr. 2580/2001.
Otrkārt, sabiedrībai ir zināms, ka Padome jau sistemātiski veic tās procedūru vajadzīgo pārskatīšanu saistībā ar personu un iestāžu sarakstiem, uz kuriem attiecas Regula (EK) Nr. 2580/2001.
It sevišķi Padome pieņēma turpmākus pasākumus, lai īstenotu spriedumu lietā T-288/02: tā pievērsa uzmanību iespējai apstrīdēt Padomes lēmumu Eiropas Kopienu Pirmās instances tiesā; tā norādīja, ka ir iespējams iesniegt Padomei lūgumu, iesniedzot arī pavaddokumentus lēmumam, lai tiktu pārskatīta iekļaušana vai atstāšana sarakstā - šādi lūgumi tiek izskatīti, tiklīdz tie tiek saņemti; visām personām, grupām un iestādēm, kurām tas bija praktiski iespējams, tā sniedza lēmuma pamatojumu - citos gadījumos personas, grupas un iestādes tika informētas, ievietojot paziņojumu Eiropas Savienības Oficiālajā Vēstnesī; tā veic vispārēju saraksta pārbaudi vismaz reizi sešos mēnešos saskaņā ar iepriekš minētajām procedūrām, vienmēr ņemot vērā jebkādu papildu informāciju.
Padome nolēma arī izveidot jaunu darba grupu - Kopējās nostājas 931 darba grupu -, kuras uzdevums būs izskatīt lūgumus par iekļaušanu vai izņemšanu no saraksta un sagatavot Padomei regulārus saraksta pārskatus.
Šīs jaunās darba grupas mandāts, praktiskie noteikumi un darba metodes ir aprakstīti Padomes pieņemtajos publiski pieejamajos dokumentos.
Pret visiem, kuri ir iekļauti sarakstā, uz kuru attiecas Regula (EK) Nr. 2580/2001, attiecas vienādi, kā to var noprast no iepriekšējās atbildes.
Iestāžu loma un kompetence ir noteikta līgumos.
Padome pasākumus, kas vajadzīgi, lai īstenotu Tiesas spriedumu saskaņā ar Eiropas Kopienas dibināšanas līguma 233. pantu.
Saistībā ar parlamentāro kontroli pār tās lēmumiem Padome vienmēr ievēro līgumos noteiktās procedūras.
Svarīgi ir pieminēt, ka, pieņemot Regulu (EK) Nr. 2580/2001, saskaņā ar Eiropas Kopienu dibināšanas līguma 308. pantu notika apspriešanās ar Eiropas Parlamentu.
Liels paldies par jūsu uzmanību.
(Aplausi)
Komisijas priekšsēdētāja vietnieks. - Priekšsēdētāja kungs, kā tikko minēja Padome, Komisija vēl arvien ir pilnībā apņēmusies īstenot ES pretterorisma stratēģiju, rīcības plānu, kas tika apstiprināts 2005. gadā.
Mūsu politiskais mērķis vēl arvien ir panākt pareizo līdzsvaru starp pilsoņu pamattiesībām uz drošību, kas, pirmkārt, ir tiesības uz dzīvību, un citām cilvēku pamattiesībām, tostarp privātuma un procesuālajām tiesībām.
Visi informācijas avoti norāda, ka jaunu teroristu uzbrukumu draudi vēl arvien ir lieli.
Mūsu dalībvalstu varas iestādēm ir izdevies novērst daļu uzbrukumu, par ko mums ir jābūt ļoti pateicīgiem.
Es runāju par Spāniju, Itāliju, Beļģiju, Apvienoto Karalisti un Vāciju.
Vakar Dānijas varas iestādes izjauca jaunu teroristu grupu, kurā bija arī dāņu tautības cilvēki un kura bija gatava īstenot spridzināšanu.
Ministre Lene Espersen teica, ka tas ir bijis visnopietnākais terorisma gadījums Dānijā.
Šorīt mēs uzzinājām, ka Frankfurtē ir arestēti aizdomās turētie teroristi, un Vācijas aizsardzības ministrs teica, ka uzbrukums būtu bijis nenovēršams.
Vai jūs domājat, ka visos šajos gadījumos nav sasniegti nekādi rezultāti?
Vai neuzskatāt, ka teroristu uzbrukuma apturēšana pēdējā tā posmā pati par sevi Eiropai ir fantastisks rezultāts?
Mana atbilde ir: jā, ir gan.
(Aplausi)
Tādēļ šeit nav vietas pašapmierinātībai un nevaram arī samazināt savu apsardzi.
Pirmkārt, es vēlētos izmantot šo lielisko iespēju jūs informēt par pasākumu paketi, ko pašlaik gatavo mani dienesti un ko šoruden ciešā sadarbībā ar Portugāles Prezidentūru pieņems Komisija.
Mēs strādājam pie profilakses un apsūdzībām.
Šī pasākumu pakete ietvers Eiropas rīcības plānu sprāgstvielu drošības jomā, priekšlikumu pamatlēmuma par terorisma apkarošanu grozījumiem, lai tas attiektos arī uz ļaunprātīgu interneta izmantošanu no teroristu puses, un priekšlikumu par politiku attiecībā uz Eiropas pasažieru datu reģistru (PDR).
Bez tam, šī pasākumu pakete ietvers izvērtējuma ziņojumu par pamatlēmuma par terorismu ieviešanu dalībvalstīs.
Daži vārdi par katru no šiem elementiem:
Eiropas rīcības plāns sprāgstvielu drošības jomā ir turpinājums Komisijas 2005. gada paziņojumam par šo tematu un tā mērķis ir reaģēt uz atkārtotajiem Eiropas Padomes un Iekšlietu ministru padomes aicinājumiem Eiropā uzlabot situāciju sprāgstvielu jomā.
Jūs noteikti atceraties, ka uzbrukumi Madridē tika īstenoti, izmantojot tirdzniecībā pieejamās sprāgstvielas un detonatorus, kas mudināja ES pieprasīt rīcību šajā jomā.
Priecājos, ka varu jums paziņot, ka mūsu dienesti kopā ar daudzām ieinteresētajām pusēm, tostarp ar privātā sektora pārstāvjiem, ir paveikuši daudz ļoti labu darbu.
Esmu saņēmis ziņojumu, kas, manuprāt, izrādīsies ļoti ambiciozs, no manis izveidotās valsts un privātā sektora ekspertu grupas; šis ziņojums ietver apmēram 50 vērtīgus konkrētus ieteikumus, kā uzlabot sprāgstvielu, prekursoru un detonatoru drošību visā ES.
Šie ieteikumi būs pamatā Eiropas rīcības plānam, kas, kā jau teicu, būtu jāpieņem līdz novembrim.
Ziņojumā ierosinātie pasākumi ietver, piemēram, Eiropas sprāgstvielu datu bāzes izveidošanu Eiropolā, no kuras būtu saites uz visiem dalībvalstu atbildīgajiem dienestiem, tādējādi papildinot agrīnās brīdināšanas sistēmu, lai šie dienesti tiktu informēti ļoti ātri, piemēram, situācijās, kad sprāgstvielas tikušas nozagtas vai kad no uzticamas izlūkošanas informācijas ir atklāts jauns teroristu modus operandi.
Te es nonāku pie interneta un pie veida, kā šo instrumentu, kas mūsu pasaulei ir devis milzīgas priekšrocības, ļaunprātīgi izmanto teroristi.
Mēs visi zinām, ka teroristi bauda interneta priekšrocības tāpat kā parastie pilsoņi, piemēram, lai plānotu savus uzbrukumus vai lai izplatītu konkrētus pamudinājumus veikt teroristu uzbrukumus.
Priekšrocības, ko sniedz mācības elektroniskā vidē, nav paslīdējušas garām arī teroristu uzmanībai.
Interneta vietnēs jūs varat atrast, piemēram, detalizētu informāciju un norādes par visu veidu teroristu taktikām, tostarp par sprāgstvielu izgatavošanu.
Manis tikko minētā priekšlikuma mērķis būs nodrošināt, ka šīs negatīvās un kriminālās uzvedības formas kļūst sodāmas visā ES.
Vēl viens šīs pasākumu paketes elements attiecas uz ideju, ka Eiropā ir nepieciešama politika attiecībā uz PDR.
Šis priekšlikums vēl arvien tiek apsvērts, bet Komisijas galvenais nodoms ir nodrošināt, ka katra dalībvalsts veido PDR, to apstrādā un nepieciešamības gadījumā nosūta to citām dalībvalstīm.
Līdz šim PDR asociējās galvenokārt ar sarunām, kuru mērķis bija nodrošināt, ka mūsu partneri un sabiedrotie, it īpaši Amerikas Savienotās Valstis, pareizi apstrādā Eiropas pilsoņu datus.
Es domāju, ka ir pienācis laiks daļēji mainīt uzsvaru un veltīt līdzekļus Eiropas Savienības drošībai.
Eiropas Savienība ir tāds pats potenciālais teroristu uzbrukumu mērķis kā Amerikas Savienotās Valstis, un PDR izmantošana un analīze ir būtisks tiesībaizsardzības līdzeklis, kas ļauj aizsargāt mūsu pilsoņus, kas ir pelnījuši tādu pašu aizsardzību kā Amerikas Savienoto Valstu pilsoņi.
Pasākumu paketes pēdējais elements sastāv no otrā ziņojuma par pamatlēmuma par terorisma apkarošanu īstenošanu.
Jaunais ziņojums ietvers arī informāciju par situāciju jaunajās dalībvalstīs, kas nebija pieejama 2004. gadā - jūs saprotat, kādēļ tā.
Te es nonāku pie vispārīgāka jautājuma, kas radies attiecībā uz līdz šim pieņemto pretterorisma pasākumu visaptverošo izvērtēšanu.
Protams, es atbalstu politikas efektivitātes izvērtēšanas principu.
Kas attiecas īpaši uz tieslietu, brīvības un drošības politikām, jūs varbūt esat informēti par to, ka turpinās darbs pie globālās izvērtēšanas mehānismu izstrādes.
Esmu gatavs sadarboties ar Pilsoņu brīvību, tieslietu un iekšlietu komiteju, kā to jau iepriekš esmu darījis ar Parlamentu, lai izvērtētu jau esošos pasākumus, tostarp starptautiskos un Eiropas nolīgumus ar mūsu starptautiskajiem partneriem.
Taču ļaujiet paskaidrot, ka mans mērķis ir stiprināt, nevis vājināt mūsu spēju visefektīvākajā veidā novērst terorismu un apsūdzēt tā organizētājus.
Kas attiecas uz informācijas apmaiņu starp dalībvalstīm un Eiropas Savienības institūcijām, es pilnībā piekrītu, ka šis ir būtisks cīņas pret terorismu aspekts.
Kā jums ir zināms, esmu aktīvi darbojies šajā jomā.
Pēdējos gados esmu izvirzījis vairākus priekšlikumus par datu aizsardzību trešajā pīlārā, par pieejamības principu un elektroniskās komunikācijas datu saglabāšanu.
Diemžēl, izņemot datu saglabāšanu, par šiem priekšlikumiem, īpaši par datu aizsardzību trešajā pīlārā, Padomē vienošanās vēl nav panākta.
Taču es turpināšu censties panākt to pieņemšanu, un ar Portugāli mums ir principiāla vienošanās mēģināt līdz decembrim pieņemt gala lēmumu par pamatlēmumu par datu aizsardzību trešajā pīlārā.
Ļoti bieži tiek teikts, ka efektīvai sadarbībai ir nepieciešama savstarpēja uzticēšanās, it īpaši terorisma apkarošanā.
Es uzskatu, ka uzticību mēs varam veicināt divos veidos.
Pirmkārt, nodrošinot skaidru un atbilstošu juridisko sistēmu, kas sniedz pārliecību, ka iesniegtā informācija tiks apstrādāta atbilstošā veidā, un, otrkārt, veicinot pēc iespējas lielāku starptautiskās pieredzes apmaiņu, tostarp kopējas apmācības, lai cilvēki, kas strādā šajā jomā, varētu iepazīties un novērtēt viens otru.
Kas attiecas uz Situāciju centru ("SitCen”), jāsaka, ka tas noteikti Padomei ir nodrošinājis vērtīgu terorisma draudu stratēģisko analīzi, un es, pateicoties sadarbībai ar Javier Solana kungu, esmu izveidojis ļoti labu praktisko sadarbību šajā jautājumā.
Tomēr, es neredzu SitCen vietu operatīvās sadarbības jomā, noteikti ne kā izmeklēšanas koordinatoram, jo tā pilnvaras ietver darbu tikai ar tādu informāciju, kas nav personas dati.
Tas drīzāk ir Eiropola un Eurojust uzdevums.
Es uzskatu, ka šīs ir organizācijas, kam būtu jābūt labāk aprīkotām, lai pildītu šādus uzdevumus.
Mēs nedrīkstam aizmirst, ka liela daļa mūsu pilsoņu - saskaņā ar pēdējiem Eirobarometra datiem, tie ir 84 % - stingri atbalsta ES darbības teroristu un organizētās noziedzības apkarošanā.
Tādēļ, pamatojoties uz to, stiprināsim Eiropolu un Eurojust.
Protams, jebkurām mūsu veiktajām darbībām ir jāatbilst pamattiesības reglamentējošajiem tiesību aktiem un Līguma 6. pantam.
Es domāju dalībvalstīm iesniegt aptauju par to pieņemtajiem pretterorisma pasākumiem, par to efektivitāti un par to, kā tie ir saistīti ar cilvēktiesību sistēmu.
Esmu gatavs jūs informēt par šī pētījuma datiem un rezultātiem.
Nobeigumā, es uzskatu, ka mūsu pretterorisma pasākumiem noteikti ir nepieciešama kopēja rīcība un pilnīga Padomes, Parlamenta un Komisijas līdzdalība.
Esmu gatavs vēlreiz pozitīvi reaģēt uz iespējamiem uzaicinājumiem no šī Parlamenta un Pilsoņu brīvību, tieslietu un iekšlietu komitejas, kā to jau esmu darījis kopš manas iecelšanas Komisijā.
(Aplausi)
Priekšsēdētāja kungs, dāmas un kungi, iepriekš runājot, G. Catania teica, ka Eiropas sabiedrība bija nobijusies, ka tiesiskums sairst.
Eiropas sabiedrība šodienas laikrakstos lasa par teroristu, kuri ir plānojuši noteiktus uzbrukumus, arestiem Dānijā Vācijas sabiedrību šodien pamodina ziņas, ka trīs teroristi ir plānojuši uzbrukt Frankfurtes pie Mainas lidostai.
Sabiedrība ir nobijusies.
Tas ir satraucoši.
Terorisms Eiropā ir izraisījis cilvēku nāvi un lēveni ciešanu.
Sabiedrība gaida, ka to aizsargās.
Šīs problēmas atrisināšana ir mūsu, Eiropas politiķu, uzdevums.
Kāda ir Eiropas reakcija?
Uzklausot šodien Padomes priekšsēdētāju, es sapratu, ka šeit valda stagnācija un paralīze.
Esmu vīlies.
Kā mēs zinām, terorisma tīkls plešas pār Eiropu.
Šūnas sadarbojas, izmantojot internetu un dažādas metodes.
Iekšlietu ministri veic savu darbu valstu līmenī un uzskata, ka viņi visu kontrolē.
Es arī atbalstu mūsu īstenoto pasākumu izvērtēšanu un pārbaudīšanu, bet mums ir vajadzīgs arī jauns pamudinājums.
Terorisms nav sakauts.
Mums ir vajadzīgs jauns sākums.
Šī iemesla dēļ Eiropas Tautas partijas (Kristīgo demokrātu) un Eiropas demokrātu grupa atbalsta Komisijas iniciatīvas.
Terorisms ir vērsts pret mūsu dzīvesveidu, un tādēļ es vēlos uzsvērt, ka tā apkarošana ir kultūras izaicinājums.
Piemēram, Eiropa iestājas par dzimumu līdztiesību, tātad mēs nevēlamies piespiedu laulības Eiropā.
Jebkurš, kurš piespiež jaunas meitenes doties laulībā, ir jāsoda.
Eiropa iestājas par toleranci, un tādējādi mēs nevēlamies citu reliģiju nosodošus naida paudējus.
Es atbalstu šādu cilvēku izraidīšanu no Eiropas.
Visiem naida paudējiem es vēlos teikt: nav dieva, kas atbalsta slepkavību.
Es vēlos aicināt, lai šodienas debatēs tiktu dots atbalsts Padomei un jo sevišķi mūsu Komisijai, kura ir ierosinājusi labus priekšlikumus, lai radītu jaunu pamudinājumu.
PSE grupas vārdā. - (NL) Priekšsēdētāja kungs, es uzskatu, ka šodienas debates ir ļoti svarīgas.
Parlamentam svarīgi ir arī uzdot jautājumus par progresu dalībvalstu sadarbībā lielākās prioritātes jomā - cīņā pret terorismu.
Ir zināmas šaubas par to, vai šī sadarbība vienmēr ir apmierinoša, un vai Padomes reakcija uz draudiem, kas šodien ir minēta jau vairākkārt, vienmēr ir atbilstoša.
Steidzamības trūkums ir kļuvis acīmredzams attiecībā uz Padomes progresu vairākos punktos.
Saistībā ar to svarīgs ir arī Gijs de Vries pēcteča jautājums pretterorisma koordinatora amatā, kurš pēdējos mēnešus ir vakants.
Neatbildēts vēl joprojām ir jautājums par to, kāda bija Padomes reakcija uz C. Fava ziņojumu, Parlamenta vispusīgo ziņojumu par CIP un atsevišķām darbībām, ko izmantoja cīņā pret terorismu.
Sadarbība ne vienmēr ir tāda, kādai tai vajadzētu būt, par spīti - šo es vēlos uzsvērt - komisāra F. Frattini, kurš tikko veica savas enerģiskās pieejas papildu demonstrāciju, milzīgajam ieguldījumam.
Taču dabīgi, ka tas, ko viņš vēlas un spēj darīt, ir galu galā zināmā mērā atkarīgs no tā, ko Padome atļauj.
Šodien es vēlos pievērst uzmanību it īpaši vienam ļoti svarīgam punktam, par kuru deva mājienu gan komisārs, gan priekšsēdētājs, un tā ir radikalizācija un vervēšana.
Mums ir jāmeklē labākais veids, kā apkarot radikalizāciju - vai nu tā ir reliģiski motivēta vai to kultivē labējie ekstrēmisti - Eiropas līmenī, arī dalībvalstīm sadarbojoties.
Saistībā ar to svarīgi ir rast veidus, kā palīdzēt jauniešiem, kuri ir atsaucīgi šāda veida radikalizācijai.
Šī ir viena no Padomes un Komisijas prioritātēm, un arī Parlaments šo jautājumu apspriedīs tuvākajā nākotnē.
Mums ir jāatklāj jauniešu, kuri radikalizācijas dēļ dažkārt tiek vilināti iesaistīties teroristu aktivitātes, motīvi.
Šie motīvi ir tādi kā neapmierinātība ar esošo situāciju, nepatika par to, kas notiek starptautiskajā politikā vai viņu sabiedrības polarizēšanās, jēgas meklējumi un vilšanās pasaules politikā.
Arī nabadzība var būt iemesls.
Mums ir jāapzina visi šie iemesli, ja mēs vēlamies panākt efektīvu pieeju.
To Marokas jauniešu iemesli, kuri ir veikuši uzbrukumus, bieži vien ir atšķirīgi no to jauniešu iemesliem, kuri ir veikuši uzbrukumus Nīderlandē, piemēram, vīrietis, kurš noslepkavoja Theo van Gogh.
Mums ir jāapvienojas, lai atrastu argumentus, ar ko varētu apkarot radikalizāciju un uzlabot apstākļus, lai jaunieši nebūtu tik viegli pamudināmi uz radikalizāciju un vardarbību.
Sākotnējais uzdevums ir saglabāt zemu radikālo jauniešu skaitu.
Atbilstoša politika šajā jomā ir viens no apspiešanas veidiem: ar profilakses politiku apkarot tos, kuri kūda citus uz vardarbību, apkarot virtuālos interneta tīklus, kas mudina jauniešus uz ekstrēmām darbībām, kā arī grupas.
Tas sākas vietējā līmenī, taču to var piemērot arī valstu un Eiropas līmenī.
Šajā sakarā vēlos pievērst uzmanību jaunajām Nīderlandes valdības iniciatīvām, kurām ir piešķirti arī ievērojami naudas līdzekļi.
Tās piemēro vietējā līmenī, kaimiņattiecību līmenī, lai atrastu pieeju, kā identificēt jauniešus, kuri varētu būt viegli pieejami radikalizācijai un visam, kas ar to saistīts.
Vēlos ieteikt, lai Komisija koncentrējas uz Nīderlandes pieredzi, uz to, kā ar šo praksi var iepazīstināt citas dalībvalstis.
Iespējams, ka šim mērķim var izmantot Komisijas Integrācijas fondu, lai veicinātu dažas no šīm aktivitātēm, lai Eiropas pieejai rastos pievienotā vērtība arī šajā jomā.
Vēlos vaicāt komisāram vēlreiz, vai arī viņš var paredzēt jebkādas iespējas Nīderlandes prakses apmaiņai ar citām dalībvalstīm, kuras saskaras ar tām pašām problēmām, jo sevišķi lielpilsētās un mazpilsētās.
ALDE Grupas vārdā. - Priekšsēdētāja kungs, ja atskatāmies mazliet vairāk kā 2000 gadus senā pagātnē, atcerēsimies, ka 68. gada pirms mūsu ēras rudenī pasaules vienīgā supervara pārcieta terorisma uzbrukumu no vāji organizētu pirātu puses, un, vismaz saskaņā ar Plūtarha rakstīto, panikā Romas senāts ar Lex Gabinia palīdzību Pompejam piešķīra "absolūtas pilnvaras un nekontrolētu varu pār ikvienu”.
Izmantojot veco, labo paņēmienu, militārpersonas ar Romas pārbiedēto pilsoņu piekrišanu gāza brīvību, demokrātiju un konstitūciju, un bija vajadzīgi 1800 gadi, lai Eiropā atkal parādītos nobriedusi demokrātija.
Tagad atkal riskējam ar to, ka likumi, kas mums atņem mūsu brīvības, ienāks pa sētas durvīm.
Es atzinīgi vērtēju mutiskos jautājumus, ko kolēģi šodien ir iesnieguši apspriešanai un kas ietver ļoti specifiskus jautājumus Padomei un Komisijai.
Es nesaku, ka pretterorisma tiesību akti nebūtu nepieciešami.
Trīs cilvēku arests vakar Vācijā un vēl trīs cilvēku arests šorīt Dānijā parāda nepārtrauktos draudus, ko teroristi rada mūsu sabiedrībai.
Mana Grupa ir vienota savā uzskatā, ka mums ir nepieciešama plašāka sadarbība tieslietu jomā, lai Eiropolu un Eurojust padarītu pēc iespējas efektīvāku.
Mēs pilnībā atbalstījām Eiropas apcietināšanas orderi, ļaujot Padomei izveidot minimālas procesuālās garantijas.
Mēs atbalstītu arī Eiropas FIB.
Liberāļi un demokrāti nav maigi pret noziedzību.
Patiesi, mēs esam pārsteigti par Eiropadomes, kurā dominē labā spārna pārstāvji, neveiksmīgajiem saskaņotas pieejas meklējumiem likuma un kārtības jautājumam.
Tomēr, mēs sakām, ka tiesību aktiem ir jābūt proporcionāliem draudiem.
Un patiesi, ja jau draudi ir tik lieli, tad kādēļ Padome nav iecēlusi jaunu pretterorisma koordinatoru pēc tam, kad pēdējais šis koordinators martā amatu atstāja?
Pašreizējais priekšsēdētāja kungs, jūs mums esat teicis, ka "apsverat, kāds būtu vislabākais sadarbības nodrošināšanas veids”.
Kamēr jūs to apsverat, teroristiem ir bijuši seši mēneši laika.
Jūs mums sakāt, ka "Amerikas Savienotās Valstis pretterorisma darbībās spēlē vadošo lomu”.
Mēs vēlamies, lai Eiropas Savienība nosaka pati savu politiku.
Jūs mums sakāt, ka Eiropas Parlamentam ir, es citēju, "viena no galvenajām lomām”, taču izrādās, ka šī galvenā loma ir pieklājības tikšanās reizi sešos mēnešos ar mūsu komitejas priekšsēdētāju.
Es atzinīgi vērtēju komisāra Franco Frattini šodien izteikto piekrišanu kopā ar Parlamentu izvērtēt Eiropas Savienības politikas efektivitāti, un es ceru, ka Padomes prezidentūra līdz ar viņu iesaistīsies šajās debatēs.
Kopš 11. septembra notikumiem mums ir pretterorisma stratēģija, rīcības plāns, pamatlēmums un vairākas sadarbības iniciatīvas.
Neviens no šiem dokumentiem nav ticis rūpīgi un atklāti izvērtēts, un to noteikti nav darījušas Eiropas demokrātiskās institūcijas.
Padomei un Komisijai būtu Parlaments jāiesaista visaptverošā visu līdz šim pieņemto pasākumu pārskatīšanā.
Šeit Parlamentā mums vajadzētu uzstāt uz darbības izbeigšanas klauzulu ieviešanu pretterorisma tiesību aktos tā, lai tiesību akti, kurus ir iespējams ļaunprātīgi izmantot, vairs nepaliek tiesību sistēmā ne mirkli ilgāk kā nepieciešams.
Mēs pašlaik strādājam, piemēram, pie trešā un pēdējā PDR nolīguma, kas ilgtermiņā noteiktas tiesības apmaina pret nenoteiktiem labumiem.
Mana Grupa apšauba, vai drošībai tiešām ir nepieciešams, lai Amerikas Savienoto Valstu valdība par mums zina visus sīkumus.
Komisār Franco Frattini, jūs mums sakāt, ka 85 % pilsoņu stingri atbalsta Eiropas rīcību.
Manuel Lobo Antunes, jūs mums sakāt, ka Prezidentūrai nav šaubu, ka pilsoņi atbalsta tās veiktos pasākumus.
Vai jūs abi šovasar ne reizi neesat izgājuši caur lidostu drošības pārbaudēm?
Vai neesat dzirdējuši, kā jaunas sievietes jautā, kādēļ viņu lūpukrāsa pirms iekāpšanas lidmašīnā ir jākonfiscē?
Vai neesat dzirdējuši, kā padzīvojušas lēdijas neapmierināti vaimanā, kad tiek atņemtas viņu kāju nagu šķērītes?
Vai neesat dzirdējuši cilvēku sašutumu par to, kā pretterorisma likumi tiek izmantoti komerciāla labuma gūšanai?
Mana vietējā lidosta tagad no cilvēkiem iekasē 50 pensus par plastmasas maisiņu, kurā ceļotājiem ir jāieliek sava zobu pasta.
Vēlētāji man ir rakstījuši par to, cik daudz par ūdeni pudelēs tiek iekasēts drošības kontroles slēgtajās zonās.
Lex Gabinia bija klasiska likumu, kas rada neparedzētas sekas, ilustrācija, jo pilnībā likvidēja institūcijas, ko it kā bija paredzēts aizsargāt.
Ceru, ka Eiropas pretterorisma tiesību akti beigās neizrādīsies tādi paši.
Karls Popers reiz ir teicis: "Mums sava brīvība ir jāplāno ne tikai drošības dēļ, jo tikai un vienīgi brīvība drošību var padarīt patiesi drošu”.
(Aplausi)
Priekšsēdētāja kungs, pēc traģiskās pieredzes Ņujorkā, Madridē un Londonā mūsu spēja sadarboties pretterorisma jautājumos ir palielinājusies gan ES, gan transatlantiskā kontekstā.
Mums ir jāveic turpmākas darbības šajā virzienā.
Mūsu bažas par privātumu un pilsoņu tiesībām nav jāizmanto, lai attaisnotu efektīvu darbību bloķēšanu.
Šajā jomā par drošību tiek maksāta nenovērtējama cena.
Tas, ko mūsu pilsoņiem visvairāk vajag, ir drošība.
Ir nepieciešamas arī pārmaiņas starptautiskajās tiesībās.
Mūsdienu terorisms ir radījis līdz šim nezināmu fenomenu - bezvalsts kareivi.
Tas, ka viņš nepieder nevienai valstij, sarežģī Ženēvas konvencijas piemērošanu.
Tajā pašā laikā mums ir jāpiekrīt, ka nav jēgas dot teroristiem Eiropas soda procesiem raksturīgās procesuālās tiesības, un ka tas atņem mums šī fenomena apkarošanas efektivitāti.
Priekšsēdētāja kungs, šodien mēs uzzinām jaunumus par aizdomās turēto teroristu arestiem Dānijā un Vācijā, kas jau ir pieminēti vairākkārt.
Tas apliecina, ka šī problēma nav teorētiska, bet gan reāla.
Šajā gadījumā moto "jo vairāk, jo labāk” nevar būt dienas kārtībā; tā vietā mums ir vajadzīgi mērķtiecīgi pasākumi, kas ir koordinēti visā Eiropā un kuri pirmkārt pierāda, ka praksē ir lietderīgi un patiesi noderīgi.
Tas noved pie mana pirmā punkta, proti, steidzamas vajadzības pēc pasākumu, ko līdz šim veikušas dalībvalstis, pārskata.
Es atzinīgi vērtēju komisāra paziņojumu, ka tiks sastādīta anketa.
Mums ir vajadzīgs šis novērtējums tieši tāpēc, ka mēs vēlamies pārliecināt mūsu pilsoņus par pretterorisma pasākumu nepieciešamību.
Tomēr, to veicot, mums ir jāpierāda, ka tie ir arī patiesi efektīvi.
Visbeidzot mēs vēlamies zināt, kas līdz šim ir sasniegts cīņā pret terorismu.
Saistībā ar to mēs esam ieinteresēti arī atteikumā paust nostāju par līdz šim CIP veiktajiem nelikumīgajiem cilvēku nolaupīšanas gadījumiem Eiropā.
Arī šajā jautājumā mums ir vajadzīgas atbildes.
Es vēlos izskaidrot vienu lietu: slepenie cietumi un personu izdošana trešām valstīm, kurās tiek veikta spīdzināšana, arī ir saistīta ar cīņu pret terorismu, proti, tā morālo dimensiju.
Cīņā pret terorismu morālo dimensiju nedrīkst atstāt novārtā, jo arī šai ziņā ir jāgūst virsroka, ja vēlamies uzvarēt.
Daži runātāji šajās debatēs minēja, ka svarīga ir Eiropas Parlamenta iesaistīšanās.
Es uzskatu, ka Padomes prezidentūrai ir jāsaprot, ka brīvi ievēlētu tautas pārstāvju iesaistīšanās ir obligāta sekmīgas darbības nolūkā.
Es vēlos, lai Padomes prezidentūra stiprinātu šo diskusiju aspektu.
Kā priekšsēdētājam ir zināms, Eiropas Tiesa ir atkārtoti nolēmusi, ka ar ES teroristu organizāciju sarakstiem tiek pārkāptas gan Kopienas, gan starptautiskās tiesības.
Es atzinīgi vērtēju viņa šodien paustos komentārus šajā jautājumā.
Tomēr esmu ieinteresēts arī dzirdēt, vai ikgadējais novērtējums, par kuru viņš stāstīja, būs pieejams Parlamentam un Pilsoņu brīvības, tieslietu un iekšlietu komitejai.
Galu galā mums tas ir vajadzīgs darbam, lai nodrošinātu, ka mēs patiesi apzināmies, kas notiek ar "teroristu sarakstu” tādā mērā, lai tiktu nodrošināts tiesiskums un parlamentārā kontrole, kā arī, lai varētu nodrošināt, ka tie, kuri sarakstā iekļauti nepareizi, tiek no tā izņemti cik ātri vien iespējams.
ES pretterorisma koordinatora jautājums jau tika pieminēts.
Mēs vēlamies zināt turpmākos plānus saistībā ar šo amatu.
Principā mana grupa nav pret šādu Eiropas koordinatoru.
Teorētiski tā būtība ir apvienot kompetences šajā jomā, censties apkopot pieredzes valstu līmenī.
Tomēr esam ieinteresēti arī dzirdēt, kas Padomes prezidentūrai ir sakāms par darbu, ko Eiropas līmenī līdz šim brīdim ir paveikusi pretterorisma vienība.
Kādu pieredzi tā ir devusi?
Tādēļ mans jautājums priekšsēdētājam ir šāds: kādu mācību jūs esat guvuši no G. de Vries līdzšinējā darba?
Priekšsēdētāja kungs, manuprāt, šīs debates ir ļoti svarīgas Eiropas Savienības demokrātijai.
Ir vērts palūkoties atpakaļ.
Kopš 2001. gada 12. septembra "karš” tiek vērsts pret terorismu.
Šajā dienā NATO atsaucās uz savstarpēju aizsardzības klauzulu, uzbrukumus Ņujorkai un Vašingtonai nepareizi novērtējot kā militārus uzbrukumus.
Kā šo savstarpējo aizsardzības klauzulu var atsaukt, nav zināms.
Šobrīd "karš pret terorismu” tiek īstenots visā pasaulē, piemēram, Afganistānā, kur Irākas ietekme pakāpeniski palielinās, kamēr vietējā līmenī arvien vairāk un vairāk pamattiesības un pilsoņu tiesības tiek padarītas par spēkā neesošām.
Vispārējo situāciju var raksturot kā pastāvīgu ārkārtas stāvokli.
ES ir pieņēmusi pamatlēmumu par terorisma apkarošanu.
Tajā ir noteikts liels daudzums punktu, kuri tiek īstenoti vai jāīsteno ES dalībvalstīm vai ES.
Pašreiz mēs redzam pēc plaši izplatīto "akcionismu”, īpaši tas sakāms par Vācijas iekšlietu ministru Wolfgang Schäuble, kurš visu raksturo kā terorismu un ir skaidri pārkāpis robežas tam, kas patiesi ir nepieciešams.
Pēc Londonas terora akta, rakstnieks A. L. Kennedy izteica ļoti interesantu komentāru, kuru es vēlētos šeit citēt: "Neviens nemin, ka briesmīgi lielais upuru skaits Bagdādē lielākajā daļā dienu tiktu uzskatīts vien par pieticīgu.
Neviens nesaka, ka, izlemjot sūtīt mūsu kareivjus karā mūsu labuma dēļ, Tony Blair ir pakļāvis arī savu valsti briesmām [...]
Neviens nepiemin, ka mūsu darbības ir tikai palielinājušas terora aktu skaitu un biežumu.
Neviens nenorāda, ka pat mēs esam attaisnojuši cietumnieku spīdzināšanu, sakot, ka terora aktus var novērst šādā veidā.
Neviens nepiemin, ka lielākajai pasaules daļai arī mēs esam teroristi.”
Tas ir tieši tas, no kā vajadzētu izvairīties un kādēļ pamattiesību un pilsoņu tiesību pārkāpumi ir jāpārtrauc.
IND/DEM grupas vārdā. - (NL) Priekšsēdētāja kungs, vēlos sākt, izsakot sirsnīgu pateicību Padomes priekšsēdētāja un Eiropas Komisijas priekšsēdētāja vietniekam par izsmeļošajām atbildēm uz mūsu jautājumiem.
Esmu apmierināts, ka šīs debates rada mums iespēju palūkoties atpakaļ, lai virzītos atkal uz priekšu.
Šo debašu priekšplānā ir jautājums, kādi pasākumi ir veikti terorisma apkarošanā, un vai tie ir bijuši efektīvi.
Taču vēl joprojām daudz svarīgāks ir jautājums par to, vai šie pasākumi nenonāk konfliktā ar demokrātisko likuma varu.
Šodien mēs gatavojamies balsot par noteikumu grozījumiem saistībā ar rokas bagāžu gaisa transportā.
G. Watson kungs jau izteicās par šo jautājumu.
Ceru, ka šis balsojums pieliks punktu pretrunīgam pasākumam.
Noteikumi par šķidrumu aizliegumu nav efektīvi un rada lielu pretestību.
Mums ir jānodrošina, ka cīņa pret terorismu nekļūst par politisku māniju.
Kopš 2001. gada uzbrukumiem ir savākts milzum liels informācijas daudzums, tomēr pēc informācijas savākšanas ir jāveic tās apstrāde.
Pēc terora aktiem Londonā un Madridē atklājās, ka izlūkdienestu rīcībā patiesi ir informācija, taču tie nerīkojās laikus.
Informācija var būt pieejama, taču tās izmantošana vēl joprojām ir problēma.
Nesen Nīderlandē tika publicēta grāmata par terorismu un tiem, kas to apkaro.
Tajā vēsturiskā perspektīvā ir pierādīts, ka terorisma efektivitāte ir ierobežota.
No otras puses cīņai pret terorismu dažkārt ir liela ietekme uz sabiedrību, kā rezultātā rodas aizkaitinājums.
Tie, kas apkaro terorismu, cīņas gaitā zaudē savu morālo nopelnu līdzsvaru pret pilsoņiem, un tas ir teroristu ieguvums.
Tādēļ, pieņemot jaunus pasākumus, mums ir jāpanāk nepieciešamais līdzsvars starp tiesiskumu un efektīvu cīņu pret terorismu.
Šajā sakarā uzraudzība ir likumīgs Parlamenta instruments.
Bijušais pretterorisma koordinators Gijs de Vries ir teicis, ka viņa darbības laikā neviena Eiropas dalībvalsts nevēlējās izveidot Eiropas policijas spēkus vai Eiropas drošības dienestu.
Dalībvalstis vēlas, lai drošība tiktu nodrošināta valstu līmenī.
Tomēr mēs vēl joprojām mēģinām organizēt Eiropas sadarbību.
Viena problēma, kas no tā rodas, ir šādas sadarbības demokrātiskās kontroles trūkums.
Valstu parlamenti uzrauga savus dienestus, bet neuzrauga šo sadarbību.
Ko Padome domā par Eiropas Parlamenta pastāvīgu un regulāru informēšanu?
Ar šo es nedomāju pirmkārt izveidot jaunus pasākumus apstiprināšanai, bet gan atbildēt uz jautājumiem, kas tagad tiek tik bieži uzdoti.
Piemēram, valstu parlamentu drošības komiteju gadījumā, šādas sanāksmes jāatļauj veikt aiz slēgtām durvīm.
Es vēlos dzirdēt, vai Padome vēlas sadarboties šajā ziņā.
Priekšsēdētāja kungs, jaunākie ziņojumi no Dānijas un Frankfurtes pie Mainas Vācijā ir pierādījums, ka islāmistu terorisma draudi nav pazuduši.
Tomēr jaunākie pētījumi liecina, ka šie draudi arvien retāk nāk no ārpuses - t. i. no Al-Qaida -, nekā tos rada jaunie musulmaņi, kas dzīvo Eiropas Savienībā un kurus ir uzņēmīgi pret radikalizāciju un vēlāk var kļūt par teroristiem.
Teroristi nenokrīt vienkārši no gaisa, tāpēc potenciālie teroristi izaug mūsu paralēlajās islāmistu sabiedrībās, kurās liela un postoša loma ir medresēm un naida kurinātājiem.
Pateicoties politkorektumam, visus Eiropas pamatiedzīvotājus viegli var nodēvēt par labējiem ekstrēmistiem vai pat rasistiem, kuri pastāv uz savu pamatkultūru, savukārt migranti reti saskaras ar šo problēmu.
Islāmistu paralēlās sabiedrības, kas šobrīd pastāv visā Eiropā, bieži vien ir nepietiekami novērtētas.
Terorisma saknes bieži vien ir jau skolās.
Pēc tam tās turpinās jauniešu bandās un pēc šīs radikalizēšanās var turpināties uzbrukumos.
Mūsu sabiedrībā ir jāpārvar plaisas, kurās var zelt terorisms, plaisas, kas radušās nepiemērotas tolerances dēļ.
Mums ir jānosaka robežas; pavisam noteikti nav vajadzība paciest pilnīgi visu.
Pārmainot mūsu tradicionālo dzīvesveidu un noliedzot savu kultūru, tiek radīta labāka augsne terorismam.
Tādēļ šis ir pēdējais brīdis, lai arī Brisele pieņemtu, ka multikulturālais redzējums ir sagruvis, un visbeidzot atkal atbalstītu Eiropas pamattautas tā vietā, lai pastāvīgi tās diskreditētu, aizbildinoties ar rasisma apspiešanu.
Priekšsēdētāja kungs, īstenībā ir tikai divi jautājumi, par kuriem es šajās debatēs vēlētos runāt.
Pirmkārt, visi vai lielākā daļa no mums var nākt uz šo Parlamentu un izteikt nožēlu par terorismu un to apsūdzēt, un to mēs arī darām, jo terorisms visās tā formās ir nekrietns un neattaisnojams.
Bet vai mēs ES vienmēr arī konsekventi praktizējam to, ko sludinām?
Notikumi Frankfurtē un Dānijā ir atgādinājums par vienmēr klātesošajiem terorisma draudiem.
Ja kādas valdības ministrs kaut kur ES būtu nosodījis šī rīta arestus vai arī vēlāk pretojies ar tiem saistītajai, neizbēgamajai cilvēku izdošanai, mēs visi justos aizvainoti, jo terorisms ir terorisms un tam nav noilguma.
Tomēr manā mazajā valstī pirms dažām nedēļām bija gadījums, kad premjerministra vietnieks Martin McGuinness, kurš vairāk par visiem zina par terorisma riebīgo praksi, kaismīgi nopēla Vācijas valdības saskaņā ar Eiropas apcietināšanas orderi iesniegto lūgumu izdot Īru republikāņu armijas pārstāvi, kas tiek turēts aizdomās par spridzināšanu Vācijā pirms daudziem gadiem.
Šāda uzvedība ir neciešama.
Tāda pati bija Īrijas patvēruma sniegšana trim Īru republikāņu armijas teroristiem, kas tika atzīti par vainīgiem Kolumbijā.
Tādēļ, es saku, ka tas mums visiem Eiropā liek vadīties pēc dotā piemēra.
Mēs nevaram terorisma apkarošanā būt izvēlīgi.
Ja mēs esam pret to, tad mums ir jābūt pret to pilnībā un atbilstoši arī jārīkojas.
Ja jūs atbalstāt likuma varu, tad jūs neuzbrūkat un neprotestējat pret starptautiskā tiesiskuma nodrošināšanas līdzekļiem.
Otrs jautājums, par ko vēlos runāt, ir ETA pievēršanās aktīvajam terorismam, kas ir savlaicīgs atgādinājums, ka paretam teroristu leopards tomēr maina sava kažoka plankumus.
Tiem, kas zemojas terorisma priekšā, ir amorāls domāšanas veids, kas taktisku iemeslu dēļ spēj pārslēgties uz šķietamu politisko līdzekļu izmantošanu, ja tā kādu laiku labāk palīdz sasniegt to mērķus.
Mums visiem vajadzētu uzmanīties no šādiem gadījumiem un nekad nepieļaut kļūdas, spriežot par teroristiem saskaņā ar mūsu pašu standartiem.
(ES) Priekšsēdētāja kungs, es vēlos sākt, sakot, ka cīņa nav pret terorisma fenomenu.
Katrā gadījumā cīņa ir pret noteiktu organizāciju, kurai ir noteikta politiskā darba kārtība un īpaši politiskie mērķi.
Tādēļ mums ir jāsāk, nosaucot tās teroristu organizācijas, ar kurām mēs saskaramies, un šobrīd lielākais risks, ar ko Eiropas Savienībai būs jāsaskaras, ir džihāda teroristu organizācija, kura nav parādība, bet drīzāk organizācija, kas jau ir pārvarējusi bailes veikt uzbrukumus mūsu kontinentā.
Atšķirība starp šo organizāciju un citām tradicionālajām organizācijām, kuras ir pārsteigušas Eiropas Savienību un uzbrūk tai, ir tāda, ka ļoti daudz no tās vēl nav apzināta, jo mēs neizprotam uzbrukumu ritmu vai iemeslus valstu izvēlē, un tāpēc, ka viņu izjūta piemērota laika izvēlē ievērojami atšķiras no mūsu izpratnes.
Šī iemesla dēļ, kā G. Watson kungs ļoti labi teica, ES iestāžu uzdevums ir nevis izveidot izsmeļošu pasākumu sarakstu, bet drīzāk ir laiks izveidot Eiropas iestādes, pīlārus un noteikt pat darbības jomas Eiropas iestādēm cīņā pret terorismu.
Mums ir jāmeklē virziens.
Šajā jomā nav jāizsludina arvien vairāk pasākumu.
Mums ir jāizprot, ka ES iestādēm ir jākonstatē, kas mums visvairāk ir vajadzīgs, lai cīnītos pret šo organizāciju, un tā ir izlūkošana un informācija.
Tādēļ vispirms un galvenokārt mums ir nepieciešams Eiropas modelis cīņai pret šo teroristu organizāciju, citādi Eiropā 2025. gadā, ja Eiropas Savienība neveiks uzlabojumus, ja tā nenesīs nekādu labumu, kā arī nebūs nedz lietderīga, nedz palīdzēs eiropiešiem cīņā pret terorismu, radīsies jautājums, kāda ir jēga no Eiropas Savienības.
(ES) Priekšsēdētāja kungs, es nedomāju, ka tas ir atkārtots ad nauseam, ka terorisma fenomens, kurš, protams, ir skaidri identificējamas grupas, ir ne tikai Eiropas problēma; tā ir globāla problēma, kā Padome to norādīja, un nav šaubu, ka mums ir vajadzīga globāla un Eiropas reakcija.
Manuprāt, un, ņemot vērā F. Frattini kunga teikto, par to, kas notika šorīt Frankfurtē, par ko es arī biju dzirdējusi, kas, iespējams, ir vislielākais izaicinājums, ar ko ES ir nācies saskarties, jo tas ne tikai ietekmē pilsoņu drošību un to fizisko neaizskaramību, bet mēģina apdraudēt arī kaut ko ļoti svarīgu: tas mēģina apdraudēt demokrātisko sabiedrību vērtības.
Tādēļ ir ļoti svarīgi, lai Eiropas Savienība vienotos par kopēju reakciju.
Es uzskatu, ka šis mutiskais jautājums Parlamentam parāda, cik ļoti Parlaments vēlas panākt progresu cīņā pret terorismu, taču tas parāda arī to, ka esam norūpējušies, jo G. Watson iepazīstināja ar vairākiem jautājumiem, kas varētu būt novirzes īstenoto pasākumu kontekstā, jo pirmkārt šajā cīņā mums ir arī atbildība pret demokrātiju un brīvību, kura ir ļoti svarīga un nedrīkst tikt aizmirsta.
Es vēlos teikt arī to, ka, manuprāt, pasākumi ir nepieciešami tāpat kā viss, ko esam darījuši, un viss, ko F. Frattini teica, notiks, un ka policijas veiktais darbs arī ir ļoti svarīgs, taču ar to nepietiek.
Manuprāt, mums ir jāstiprina politika, kas veido integrāciju un dialogu dažādu kultūru starpā.
Es domāju, ka civilizāciju alianse ir teicams instruments cīņā pret terorismu.
Mums ir jāturpina tas, par ko mēs spriedām Tamperē, un darbs, ko pēc tam veicām Hāgā, lai nostiprinātu mūsu teikto: brīvības, drošības un tiesiskuma līdzsvars.
Tādēļ Eiropas Parlaments steidzās pieņemt Prīmes Līgumu pirms vasaras.
Iespēja ātri un efektīvi veikt precīzu informācijas apmaiņu ir ļoti svarīga, lai īstenotu starptautisko sadarbību pret terorismu.
Tā ir tiesa, ka mēs sakām, ka ir jāsaskaņo pilsoņu tiesības un cilvēktiesības ar drošības nodrošināšanu.
Eiropas Parlamentam ir izšķiroša loma, bet, kā norāda Padome, šobrīd Parlaments nevar efektīvi noteikt to, kas notiek šajā jomā.
Vai nu Padome pieņem vienprātīgu lēmumu, vai nepieņem lēmumu vispār.
Šis, manuprāt, ir iemesls, kas vājina un ierobežo Eiropas Savienības spējas reaģēt uz jauniem izaicinājumiem.
Kā G. Watsona kungs jau skaidri izteicās, vienīgā iespēja Eiropas Parlamentam strādāt kopā ar Padomi ir koleģiālas tikšanās, un kā demokrātiski ievēlētai asamblejai mums ir jābūt iespējai piedalīties lēmumu pieņemšanā.
Mēs atzinīgi vērtējam Eiropas Pamattiesību aģentūras izveidi, un ceram, ka šī aģentūra spēs taisnīgi uzraudzīt visas ES aktivitātes policijas un tiesu iestāžu sadarbības jomā.
Vēlos arī norādīt, ka mūsu grupa atbalsta ES pretterorisma koordinatoru, lai kurš tas arī būtu, bet tas ir jāieceļ drīz.
Svarīgi ir, lai viņš vai viņa nebūtu tikai "papīra tīģeris”, bet viņam vai viņai būtu dots skaidrs un spēcīgs mandāts.
Visbeidzot, un ar šo arī beigšu, manuprāt, ir tiesa, sakot, ka Eiropas Savienības darbībai cīņā pret terorismu un tās sekām vajadzētu iegūt svarīgu dimensiju: upuru un viņu ģimeņu atbalstu un aizsardzību.
Priekšsēdētāja kungs, būdama no Londonas, es nekādā veidā nemazinu terorisma draudus.
Patiesi, mēs, londonieši to esam pacietuši gadu desmitiem, arī tad, kad tas bija Īru republikāņu armijas terorisms, ko daļēji finansēja Amerikas Savienotās Valstis.
Morāles augstumi ir nedroša vieta.
Eiropols mums saka, ka ES pagājušā gadā ir bijuši gandrīz 500 teroristu uzbrukumi.
Protams, tas ir liels noziedzības drauds, taču tāpat tāda ir narkotiku kontrabanda, cilvēku tirdzniecība un korupcija.
Kādēļ no Padomes puses nav nekādas rīcības, lai liktu visām dalībvalstīm parakstīt un ratificēt Eiropas Konvenciju cīņai pret cilvēku tirdzniecību?
Kur bija Padomes protests tad, kad Apvienotās Karalistes valdība janvārī pārtrauca plašo pētījumu par korupciju ieroču ražošanas jomas "nacionālajā čempionuzņēmumā” BAE?
Tikai tas, ka liberāļi apšauba aizlieguma lidmašīnu salonos ienest šķidrumus efektivitāti salīdzinājumā ar tā radītajām neērtībām, un apstrīd masveida personas datu apkopošanu, vēl nebūt nenozīmē, ka mēs esam maigi pret terorismu.
Neviena politikas joma nedrīkst izbēgt no demokrātiskās atbildības.
Es jutos lepna, ka varēju būt Eiropas Parlamenta priekšsēdētāja vietniece pētījumā par ieslodzīto ārkārtas pārvietošanu, un piekrītu pārmetumiem, ko citi ir izteikuši par pilnīgo klusumu no Padomes puses, zinot par mūsu secinājumiem, ka daudzas dalībvalstis ir bijušas iesaistītas masveida cilvēktiesību pārkāpumos, nolaupīšanās un spīdzināšanās.
Padomei vajadzētu ieskatīties pašai savā dārziņā pirms tā kāri aprij ES pilsoņu pilsoniskās brīvības.
Parlamenta deputātiem nav bijis nekādas informācijas par Pamatlēmuma par terorisma apkarošanu īstenošanu, kas tika pieņemts pirms vairāk nekā pieciem gadiem.
Vai katra dalībvalsts to ir pilnībā transponējusi?
Cik terorisma gadījumi jau ir bijuši?
Cik izmeklēšanas vai notiesāšanas gadījumi ir reģistrēti?
Mēs zinām, ka valsts iestādes pat vienas valsts robežās nedalās ar informāciju greizsirdības, cīņas par varu un sacensības dēļ, nemaz nerunājot par pārrobežu sadarbību.
Kādēļ gan nepārvērst to par prioritāti, nevis fanātiski izdot tiesību aktus, kas mums nepārtraukti atņem mūsu privātumu?
Pastāv lielas pretrunas arī attiecībā uz attieksmi pret radikālismu.
Šis ir svarīgs jautājums, taču tas nozīmē arī vairākuma mēreno musulmaņu integrāciju, taču ES vēl arvien ir tādas daļas, kur tiek likti šķēršļi mošeju celtniecībai.
Kāpēc gan nerisināt šo jautājumu?
Konrad Szymański izteica ekstrēmu labējā spārna viedokli, ka mēs nevaram par drošību maksāt pārāk augstu cenu.
Nav iespējams tam vēl vairāk nepiekrist, kā to daru es.
Vai tas nav tas, ko komunisti teica, lai attaisnotu savas represijas?
Tā vietā, lai drošības vārdā tirgotos ar brīvību, paskatīsimies uz to, kas tiešām darbojas: mērķtiecīgas izmeklēšanas un policijas kontrole, kas balstās uz izlūkošanas informāciju.
Tas ir veids, kā saglabāt sabiedrības uzticību un sadarbību.
(IT) Priekšsēdētāja kungs, dāmas un kungi, 11. septembrī Briselē daudzas demokrātiskās katoļu un kristiešu organizācijas organizēja lielu demonstrāciju pret islāmistu terorismu, kā arī 11. septembra upuru piemiņai, bet Briseles mērs sociālists to aizliedza ar iekšpolitiku saistītu nožēlojamu iemeslu dēļ.
Tas raida negatīvus signālus terorismam, taču vēl joprojām daudz nopietnāka ir premjera Romano Prodi un ārlietu ministra M. D'Alema mēģināšana izpatikt Hamas teroristiem.
Tā vietā Eiropas sūtītajiem politiskajiem signāliem ir jābūt vienotiem pret islāmistu terorismu, un mums jābūt vienotiem, uzstājoties pret tiem, kuri uzstājas pret mums un mūsu drošību.
Es atzinīgi vērtēju komisāra izteikumu par to, ka Eiropas pilsoņi ir vairāk jāaizsargā, un viņiem jājūtas vairāk aizsargātiem, vismaz tikpat, cik ASV pilsoņiem, un ka tādēļ ir jāstiprina transatlantiskās attiecības.
Tomēr es prasu jums, F. Frattini kungs, vai mēs esam gatavi nenovēršamajiem teroristu draudiem izmantot bakterioloģiskos ieročus vai, piemēram, nedod Dievs, kodolieročus?
Dienvideiropa pierādīja, ka nav gatava ugunsgrēku draudiem, bet tagad izskatās, ka mums ir jādara vēl vairāk - daudz vairāk.
Es vēlu jums veiksmi jūsu darbā, F. Frattini kungs.
(EL) Priekšsēdētāja kungs, ļaujiet man sākt, norādot, ka centieni pēdējos gados terorismu padarīt par Eiropas Savienības galveno projektu un prioritāti ir izvērtušies neveiksmīgi.
ASV slepenie dienesti drīkstēs uzraudzīt jebkuras telefona sarunas, darbības internetā un e-pasta vēstules bez ierobežojuma visos ASV bāzētajos serveros.
Šāds pavērsiens ir vēl viens mēģinājums panākt vispārējo kontroli un pilsoņu kārtības drošināšanu visā pasaulē, un ES diemžēl samierinās ar pieņemtajiem pasākumiem, kas ir pierādījuši, ka ir traucēkļi tās attīstībā.
Liela daļa no ES budžeta ir piešķirti, lai izveidotu un stiprinātu policijas aģentūras, militārās operācijas, migrantu aizturēšanas centrus utt.
Es īpaši vēlos pieminēt teroristu sarakstu sastādīšanu.
Šie saraksti nav pakļauti jebkādai demokrātiskai vai iestāžu normatīvai kontrolei vai jebkādai tiesu revīzijas vai pārsūdzības pārbaudes procedūrai.
Pat pēc Eiropas Tiesas 2006. gada 12. septembra spriedumiem, kad tā publicēja spriedumu par nepietiekamu kontroli un neatbilstību vajadzīgiem pasākumiem, lai aizsargātu cilvēktiesības, Eiropas Savienība veica vien virspusējas izmaiņas.
Pamatproblēma nav atrisināta.
Dalībvalstīm nav jāiesniedz pierādījumi par personām, ko tās ierosina iekļaut sarakstā, turpretim Komisija, kas ir daudz bīstamāk, ir vienīgā atbildīgā par šo personu un organizāciju vārdu iekļaušanu vai izņemšanu no šī saraksta.
Citiem vārdiem sakot, priekšsēdētāja kungs, Komisija turpina būt tiesnesis, zvērinātie un bende vienā personā.
(NL) Priekšsēdētāja kungs, ar nožēlu man jānorāda, ka liela daļa cilvēku šajā sēžu zālē izvairās saukt lietas īstajos vārdos.
Vai mums tas patīk vai ne, neērtā realitāte ir tāda, ka starptautiskais terorisms ir tikai un vienīgi karš, ko islāma ekstrēmisti pasludinājuši pret rietumiem un Eiropu.
Mums ir jābūt drosmīgiem, lai atzītu, ka ienaidnieks jau ir iekļuvis mūsu teritorijā.
Džihada tīkli darbojas visā Eiropā, un mošejas aicina ticīgos svētajā karā pret mūsu atvērto sabiedrību.
Vakar mēs saņēmām papildu piemērus šim no Dānijas.
Tādēļ ir nepieciešami vispusīgi pasākumi pret islāmistu Trojas zirgu, kas nekad vēl nav bijis tik liels.
Visbeidzot mums ir tiesības un pienākums aizsargāt mūsu atvērtās sabiedrības vērtības.
Bet vai mēs to darām?
Kā mans kolēģis deputāts M. Borghezio nupat teica, tipiska eiropiešu gļēvulības izpausme ir Briseles mēra sociālista Freddy Thielemans lēmums aizliegt 11. septembrī plānoto maršu pret pieaugošo Eiropas islamizāciju, pamatojoties ar to, ka demonstrāciju varētu uzskatīt par noraidošu izturēšanos pret arvien vairāk pieaugošo vēlēšanās ieinteresēto islāmistu kopienu.
Eiropa mēģina propagandēt atvērtas sabiedrības vērtības, galvenokārt vārda brīvību visā pasaulē, vienlaikus neļaujot izpausties pašas Eiropas vērtību aizstāvjiem tās oficiālajā galvaspilsētā.
Tas daudz ko liecina par šo Parlamentu, ka šajā jautājumā nav pieņemta skaidra nostāja.
Priekšsēdētāja kungs, šīs debates ir par mūsu cilvēku drošību un mūsu dzīvesveida saglabāšanu, mūsu liberālo demokrātiju, likuma varu un brīvības aizsardzību.
Terorisms trāpa tieši sirdī visam minētajam.
Terorisms visās tā formās nosaka cīņu starp labo un ļauno, un mums ir jākļūst arvien piesardzīgākiem.
Lielbritānijā mums bija Īru republikāņu armija, ar ko cīnīties trīs gadu desmitus.
Nesenākā pagātnē bija teroristu-pašnāvnieku uzbrukumi Londonā un mēģinājumi radīt asinspirti Glāzgovā.
Mani Spānijas kolēģi cīnās ar ļaunu terorisma kampaņu, ko veic ETA.
Mēs pilnībā viņus atbalstām viņu drosmīgajā reakcijā uz notiekošo.
Radikalizācijas novēršana ir liels izaicinājums, taču mēs dzīvojam pasaulē, kur terora draudi nepārtraukti mainās un kļūst arvien sarežģītāki.
Pasaules demokrātijām ir jāpaliek piesardzīgām, efektīvāk jādalās ar izlūkošanas informāciju un jābūt gatavām veikt stingras darbības.
Terorisms ir karadarbība mūsu sabiedrībā.
To veic noziedznieki un slepkavas, kas ienīst mūsu demokrātiju un brīvību.
Teroristu grupas ir jāaizliedz, un ir jānoķer tie, kas veic vardarbīgas darbības, mudina uz terorismu un palīdz teroristiem.
Kas attiecas uz darbībām, ko ES dalībvalstis varētu veikt kopā, mēs nedēļas nogalē redzējām ETA spridzekļu izgatavotāju arestu.
Tas parāda, ka kopējas izmeklēšanas komandas cīņai pret terorismu dod pievienoto vērtību.
Šodien mēs balsojam par ierobežojumiem lidmašīnu salonos ienest šķidrumus.
Ceļotāju drošībai ir jābūt mūsu galvenajam uzdevumam - mūsu, valdību, lidostu operatoru un aviokompāniju uzdevumam.
Taču, kā jau ar visiem tiesību aktiem, uzlabojumi var tikt ieviesti tikai, ņemot vērā pieredzi, un es domāju, ka šis ir labs gadījums, kad pārskatīt, kā tas viss darbojas.
Tajā pašā laikā mums pamatā būtu jāpaļaujas uz pieejamo izlūkošanas informāciju, lai tādiem likumdevējiem kā mums palīdzētu noteikt nepārtraukto draudu raksturu un apmēru.
Es atzinīgi vērtēju komisāra Franco Frattini priekšlikumus, kas šajā ziņā ir pozitīvi.
Es atzīstu, ka līdzsvars ir trausls, taču jebkurā gadījumā mums vienmēr ir jādara viss, ko varam, lai aizsargātu mūsu cilvēkus no terorisma ļaunuma un iznīcinošajiem plāniem.
. - (IT) Priekšsēdētāja kungs, dāmas un kungi, es uzskatu, ka šīs diskusijas mums palīdzēs novērtēt situāciju, kā arī novērst dažas bīstamas kļūdas, jo īpaši pirmo.
Mēs apspriežam stratēģiju pret terorismu, nevis pret islāmu, tādēļ terorisma cēloņu novēršanas vienkāršošana attiecībā uz islāma fundamentālistiem būtu samērā primitīvs risinājums.
Tikko dzirdētā frāze, ka mošejas aicina mūsu sabiedrību uz karu, mani satrauc!
Tas ir pārāk vispārējs, naidīgs un neveikls viedoklis.
Iedomājieties, ja rīt Turcijas parlamenta loceklis sanāksmē pieceltos un teiktu: "Kristīgā baznīca aicina mūsu sabiedrību uz karu”, - vai pārējie parlamenta locekļi nereaģētu uz šo frāzi ar sašutumu?
Es arī vēlētos izteikt ierosinājumu Frattini kungam: mēs zinām, ka izpildes darbs ir pilnībā fundamentāls, tieši tāpat kā profilaktiskie pasākumi.
Tomēr es uzskatu, ka, veicot aprēķinus, jāņem vērā nevis uz aizdomu pamata aizturēto teroristu skaits, bet gan tas, cik no viņiem ir oficiāli atzīti par vainīgiem.
Būtu lietderīgi pārbaudīt vai veikt izpēti, lai noteiktu, cik daudz aizdomās turēto teroristu pēdējo gadu laikā mūsu valstīs ir aizturēti un pēc tam atbrīvoti.
Mēs esam saņēmuši no Padomes atbildes, no kurām dažas ir nepilnīgas.
Es vēlētos pievērst uzmanību trim punktiem, kas būtu jāapspriež sīkāk: mums nav īsti skaidrs, kāda šajā jautājumā būs Parlamenta loma un kāda būs tās saistība ar Eiropas Savienības stratēģiju.
Mēs uzskatām, un to ir uzsvēruši arī citi deputāti, ka nav pietiekami, ja sanāksme, kurā piedalās priekšsēdētāja vietnieks, Pilsoņu brīvību, tieslietu un iekšlietu komitejas priekšsēdētājs un Padomes pārstāvji, tiek rīkota tikai reizi sešos mēnešos.
Mūsu viedoklis ir tāds, ka nepieciešams vienprātības līmenis un kvalitāte, tādēļ nevar aprobežoties vienīgi ar formālām sanāksmēm.
Mums nav skaidrs, kādas būs ES pretterorisma koordinatora funkcijas.
Mēs saņēmām paskaidrojumu, ka minētās funkcijas būs stratēģiskā novērtējuma un informācijas izplatības nodrošināšana.
Kad mūsu komitejai bija iespēja runāt ar de Vries kungu, tika atzīmēts, ka funkcijām trūkst satura un nav vajadzīgo instrumentu.
Šādā gadījumā es uzskatu, ka nekas nevar nodarīt lielāku kaitējumu, kā institucionāla funkcija, kurai nav tās pastāvēšanas un atskaitīšanās nodrošinošu instrumentu.
Visbeidzot, priekšsēdētāja kungs, nav skaidrs, kāda būs prezidentvalsts Portugāles nostāja Eiroatlantijas sadarbības jautājumā.
Es vēlētos atgriezties pie ļoti vienkārša un patiesa lūguma, kas izskanēja mūsu jautājumā.
Jautājums bija par to, vai minētā sadarbība tiks īstenota ar metodēm, kas atbilst Līguma 6. pantam, kā to iesaka šis Parlaments CIP darbību izmeklēšanas noslēgumā.
Mums vajadzīga skaidra atbilde.
Kopīgai stratēģijai ir jēga tad, ja tā pilnībā nodrošina pilsoņu pamattiesību ievērošanu, bet visos gadījumos tas nenotiek.
Mēs atzinīgi novērtējam priekšsēdētāja vietnieka Frattini kunga iniciatīvu izplatīt anketu ES dalībvalstīs, lai noskaidrotu, kādi instrumenti tajās ir ieviesti un kādus rezultātus tie devuši, tai skaitā arī pilsoņu pamattiesību ievērošanas jomā, bet, kas attiecas uz šo punktu, tad mēs vēlētos jūs informēt, ka šis Parlaments tomēr ir paredzējis papildināt CIP darbības izmeklēšanas komitejas secinājumus un uzdot formālu jautājumu, proti, kādus pasākumus ir veikušas Padome un Komisija attiecībā uz šajos ziņojumos izteiktajiem daudzajiem lūgumiem?
Priekšsēdētāja kungs, nobeigumā es vēlos teikt, ka terorisma apkarošanai nepieciešama augsta līmeņa sociālā vienprātība un mums jābūt piesardzīgiem attiecībā uz Līguma 6. pantā noteiktajiem principiem.
Izvairīšanās no minēto principu ļaunprātīgas izmantošanas un vienkāršošanas ir vienīgais veids, kā panākt šādu vienprātību.
(NL) Priekšsēdētāja kungs, demokrātija, pilsoņu tiesības un tiesiskums ir lietas, kuras man ir īpaši dārgas, tāpat kā mana un pārējo Eiropas iedzīvotāju dzīve.
Runas par kompromisu starp divām minētajām lietām ir bīstama aplamība.
Ir jāpretojas demokrātijas ienaidniekiem - ar to es domāju teroristus un arī draudus demokrātijai: pārmērīgu valsts varu un demokrātiskas kontroles izslēgšanu.
Pastāvīgi mēs dzirdam Padomi un nedaudz retāk arī Komisiju runājam par pamattiesībām, cilvēktiesībām un demokrātiju, taču tas izklausās mazliet liekulīgi, uzzinot, ka valsts īstenotā iedzīvotāju kontrole strauji palielinās.
Ikviens mūsu privātās dzīves sīkums tagad kļūst zināms.
No otras puses, iedzīvotāju kontrole pār valsti samazinās.
Vēl jo vairāk, valsts iestādes un Padome atsakās uzņemties atbildību.
Es vēlētos, lai Padome mums izskaidro situāciju, piemēram, ar Augsta līmeņa kontaktgrupu, kas piedalās sarunās ar Amerikas Savienotajām Valstīm par mūsu privāto datu pārraidi.
Mums vienmēr ir apgalvots, ka tās ir pētnieciska rakstura sarunas, bet Savienotajām Valstīm šķiet, ka mēs jau esam gatavi parakstīt nolīgumu.
Kāda ir situācija, priekšsēdētāja kungs?
Kādas ir sarunu dalībnieku pilnvaras?
Kāds ir sarunu temats?
Tas tika apspriests Lisabonā 19. un 20. jūlijā.
Kādēļ par to netika informēti valstu parlamenti, Eiropas Parlaments un Eiropas iedzīvotāji?
Nākamais piemērs ir nesen pieņemtais ASV Akts par ārvalstu izlūkdatu uzraudzību.
Mēs ar Watson kungu uzdevām par to jautājumus.
Tas ir likums, kas piešķir ASV tiesības uzraudzīt gandrīz visu Eiropas iekšējo komunikāciju sistēmu, telefonsarunas un elektronisko saraksti.
Kādēļ Padome apgalvo, ka tai nav nekāda sakara ar to?
Vai Padome nav atbildīga par Eiropas iedzīvotāju privātās dzīves aizsardzību?
Trešais piemērs ir Pasažieru vārdu reģistrs (PNR).
Mēs šo tēmu esam apsprieduši jau iepriekš simtiem reižu.
Tinte vēl nav pilnībā nožuvusi uz nolīguma dokumenta, kad ASV jau ir anulējusi vienīgo labo komponenti - Likuma par privātās dzīves aizsardzību piemērošanu attiecībā uz Eiropas iedzīvotājiem.
Komisija apgalvo, ka ir jāizveido Eiropas PNR sistēma, bet vai ir veikts ASV PNR programmas rezultātu novērtējums?
Esmu gandarīts par Komisāra teikto, ka novērtējums ir jāveic, un tam jāietver ne tikai īstenošanas aspekts, bet arī pretterorisma politikas rezultātu un minētās programmas ietekmes novērtējums attiecībā uz pamattiesību ievērošanu, kas bija jāizdara jau agrāk.
Ir interesanti, ka, ja kāds kritizē pretterorisma politiku vai arī uzdod kritiska satura jautājumus par šo tēmu, šis cilvēks tiek uzskatīts par pretamerikānisku.
Patiesībā līdz šim tie ir bijuši amerikāņi, kas uzdod kritiska satura jautājumus un kuri pēdējo mēnešu laikā ir veikuši visaptverošu novērtējumu, un tagad šaubās par šo pasākumu efektivitāti.
Tādēļ tā vietā, lai bez ierunām pieņemtu nepareizo ASV politiku, Eiropai jāpieņem pareiza politika un kopīgi ar ASV jāizlemj, kas ir vajadzīgs un kas nē.
(FR) Priekšsēdētāja kungs, es nekādā gadījumā neesmu pret smalku jūtu litāniju, "maģiskām formulām” un cēlām vēlmēm, kas dominē šajās debatēs, bet es tajās nesaskatu nekādu objektivitāti, kas, pēc manām domām, ir nepieciešama, lai izprastu to parādību, kura tik pēkšņi ir ielauzusies mūsu apziņā - turklāt tik pēkšņi, ka mēs pat necenšamies izvērtēt tās plusus un mīnusus, cēloņus un sekas.
Dāmas un kungi, kas gan ir politika, ja tā neparedz rūpīgu cēloņu un seku, kas mūs skar vistiešākajā veidā, izvērtēšanu?
Visur - gan sabiedriskās vietās, gan uz ielām tiek uzstādītas biedējošas video novērošanas sistēmas.
Kādēļ?
Lai apkarotu terorismu.
Tiek veidotas iedzīvotāju datnes, izveidoti policijas dienesti, dažreiz pat slepenpolicija.
Kādēļ?
Lai apkarotu terorismu.
Atkal tiek atsākta spīdzināšana.
Kādēļ?
Lai apkarotu terorismu.
Mēs mainām likumus un arvien biežāk tos neievērojam. Mēs pat neievērojam cilvēku pamattiesības.
Kādēļ?
Lai apkarotu terorismu.
Mēs visur uzstādām pretraķešu vairogus, pat tādā valstī kā Čehijas Republika, par lielu nepatiku tās iedzīvotājiem, kuri nekad nav pieredzējuši terorismu, un tas viss terorisma apkarošanas vārdā.
Īsumā, mēs šķirojam cilvēkus pēc tautības, radām neuzticību cilvēku starpā, bet visļaunākais ir tas, ka mēs viņus iebiedējam, kas jau ir noticis ar Eiropas valstu iedzīvotājiem, diemžēl, vienādi - gan austrumu, gan rietumu daļā.
Kādēļ?
Lai apkarotu terorismu.
Dāmas un kungi, nav skaidrs, vai tas ir terorisms, kas mūs pārņem, vai cīņa pret terorismu?
Mūsu redzējumu nomāc šķietams iegansts, kuru mēs pat neapzināmies.
Bez šaubām, es nenoliedzu uzbrukumu zemiskumu tādās mūsu valstīs kā Spānija un Lielbritānija.
Tomēr šie piemēri liecina, ka terorisms ir skāris šīs valstis tādēļ, ka tās ir atbalstījušas karadarbību - suverēnas valsts invāziju.
Turklāt es nebaidos teikt, ka tas, kas notika Irakā, nebija tik lielā mērā atbilde uz terorismu, kā vien cita mūžsena, barbariska terorisma forma, kas radīja starptautisku spriedzi līdz tās augstākajai pakāpei.
Būtībā terorisms pats par sevi ir sekas absolūtai nesabalansētībai visā pasaulē, kurā dominē impērija un, līdzīgi kā visas citas impērijas, noliedz robežas un tautas un ir vērsta uz vienas dimensijas, vienādas pasaules radīšanu, kas koncentrējas vienīgi uz lietu vērtību.
Tā ir apspiedoša un vardarbīga pasaule, kas neatzīst tautu dažādību, un tās vienīgā reakcija ir cits vardarbības veids - tāds, kurš ir vienlīdz nosodāms, proti - terors.
Saņemsim drosmi un reāli par to padomāsim.
Iespējams, ka terorisms sākotnēji bija sekas šai jaunajai kategoriskajai valdonībai, ko uzspiež tirgus spēki un kas ir daļa no tā loģikas - robežu likvidēšanas.
Robežu atcelšana un pārrobežu sadarbības veicināšana ne tikai apdraud pasaules dažādību un kaitina tos, kuri vēlas šo dažādību saglabāt, bet arī veicina noziedzīgo grupējumu mahinācijas.
Dāmas un kungi, iespējams, ka šis ir diskusiju punkts, kuru varētu iekļaut debatēs par cīņu pret terorismu?
(PL) Priekšsēdētāja kungs, senās Eiropas realitāte bija Hanibāls ante portas.
Mūsdienu Eiropas realitāte ir terorisms ante portas vai pie vārtiem.
Jau gadu Eiropas Parlaments oficiāli piedalās iestāžu debatēs.
Tas ir labi, jo īpaši tādēļ, ka Eiropā notiek teroristu uzbrukumi, kas pilnīgi noteikti turpināsies arī nākotnē.
Tas, par ko mēs runājam, mazina šādu uzbrukumu izdarīšanas iespējamību.
Tādēļ mums būtu jāzina, kurām ES dalībvalstīm nav izdevies īstenot pretterorisma pasākumus, kas bija sagatavoti jau iepriekš.
Tam jābūt skaidram, lai pārliecinātos, ka atsevišķas sabiedrības uzreiz pēc teroristu uzbrukumiem savās valstīs nevar atgūties no šoka.
Turklāt mēs vēlētos uzzināt ES pretterorisma koordinatora de Vries kunga atkāpšanās īstos iemeslus.
Vai iemesls tam bija domstarpības attiecībā uz viņa kompetenci?
Terorisms nav abstrakts jēdziens, tā ir realitāte.
Es runāju kā valsts pārstāvis, kuras bruņotie spēki atrodas Irākā un Afganistānā.
Manai valstij, kura nav piedzīvojusi teroristu uzbrukumus, terorisms tomēr ir problēma.
(PT) Es uzmanīgi noklausījos Padomes un Komisijas teikto, un es esmu pārliecināts, ka mums būs jāatgriežas pie šīm debatēm ar tieši tādiem pat nosacījumiem pēc dažiem mēnešiem, jo, kā uzskata Dr Lobo Antunes un Komisārs Frattini, viss, kas ir izdarīts, ir izdarīts labi un bija izdarīts labi; nav pieļautas nekādas kļūdas un nevienā novērtējumā neviena kļūda neatklāsies.
Mēs klausāmies vienu un to pašu atkal un atkal, un tā ir vislielākā problēma - viņi maldās!
Jo ilgāk mēs turpināsim uzskatīt terorismu par problēmu, kas jārisina policijai un informācijas dienestiem, jo ilgāk netiks skarts galvenais jautājums.
Terorisms mūsdienās ir cieši saistīts ar simetriskajiem politikas principiem, kas veicina konfliktus civilizāciju starpā un karadarbību, bet šajā punktā jūsu klusēšana is nomācoša.
Piemēram, Komisārs Frattini sludina sprāgstvielu kontroles pasākumus tieši tajā laikā, kad karš Irākā ir kļuvis par privātu uzņēmumu darījumu miljoniem dolāru vērtībā, kurā Savienotās Valstis izmanto ārpakalpojumus, lai savāktu un apkopotu klasificēto informāciju.
Sprāgstvielu kontrole?
Es zinu vienu veidu kā to izdarīt - nacionalizēt to ražošanu un tirdzniecību.
Tas ir vienīgais veids, kā novērst terorismu, lai nebūtu jāizvēlas starp divām monētas pusēm, pārvēršot dzīvību un nāvi darījumā.
(RO) Priekšsēdētājas kundze, terorisms ir sarežģīta parādība ar senu vēsturi un dažādām tā izpausmes formām, sākot no graujošas kustības, kuras mērķis ir apspiest citu valstu suverenitāti un iekšējo kārtību, izraisot karus, līdz pat atentātiem, slepkavībām un grautiņiem.
Šis ir iemesls, kādēļ pret šo jautājumu jāizturas reāli, ar atbildības sajūtu un šajās debatēs jāpiedalās dažādu nozaru ekspertiem.
11. septembra terora akts, desmitiem tūkstošu upuru un milzīgie postījumi rosināja sabiedrību, Eiropas valstis un iestādes uzsākt koncentrētus, sistemātiskus un pastāvīgus pasākumus vairākos virzienos, no kuriem dažus es jums vēlētos atgādināt:
1. konstatēt šīs parādības objektīvus cēloņus un veikt uzlabojumus šajā jomā;
2. atklāt terora aktu finansējuma avotus, kā arī starptautiskos politiskos un finanšu tīklus;
3. noteikt saikni starp terorismu per se, ieroču politiku un kariem, kā arī atmaskot stratēģiskos izejvielu avotus, lai varētu cīnīties ar terorismu.
Jebkāda vienpusēja pieeja jautājumam par terorismu nepalīdzēs izprast tā būtību un likvidēt šo bīstamo starptautisko parādību.
(IT) Priekšsēdētājas kundze, dāmas un kungi, cīņai pret terorismu jābūt galvenajai Eiropas Savienības prioritātei.
Protams, mums nepieciešami efektīvi, pastāvīgi, koordinēti terorisma novēršanas un apkarošanas pasākumi, tādēļ atzinīgi vērtējami šajā sanāksmē izteiktie Frattini kunga priekšlikumi.
Pirmkārt, mēs nedrīkstam pieļaut kļūdu uz zaudēt modrību arī tad, kad starptautiskais terorisms norisinās ļoti tālu no Eiropas.
Diemžēl Islama fundamentālistu draudi nemazinās arī tad, ja terora akti notiek tālu aiz mūsu robežām.
Koordinēta darbība nozīmē sadarbību ar ES un ciešu saikni ar Savienotajām Valstīm.
Saiknes saraušana ar Savienotajām Valstīm cīņā pret terorismu būtu vislielākā kļūda, kas radītu ļoti nopietnu kaitējumu Eiropas Savienības iedzīvotājiem kopumā. Tomēr jābūt arī saiknei ar mērenajām Arābu valstīm, tai skaitā tām, kurās savu darbību izvērsusi Al-Qaida.
Eiropai jāuzņemas vadošā loma minēto terorisma novēršanas un apkarošanas pasākumu īstenošanā un jānodrošina, lai tie dominētu pār birokrātisku manevrēšanu.
Diemžēl ir vieglāk ieviest stingru kontroli attiecībā uz dezodorantiem, kuri nav ievietoti atbilstošos plastmasas maisiņos, nekā uz teroristiem, kuri iefiltrējas kā nelegāli imigranti.
Tādēļ es atkārtoju, ka Eiropas Komisijas un Padomes stingrie pasākumi tiks atzinīgi novērtēti.
Taču cīņā pret terorismu nepieciešamas arī politiskās ierosmes, lai beidzot rastu risinājumu Izraēlas un Palestīnas krīzes situācijā attiecībā uz Palestīnas valsts izveidi un drošības garantijām Izraēlai, nepiekāpjoties nekādām fundamentālistu organizācijām, kuras maskējas kā politiskās grupas, piemēram, tādas kā Hamas un Hezbollah.
Tomēr cīnoties ar terorismu jāatceras, ka Eiropā papildus islāmisko elementu draudiem pastāv arī bīstams bruņotu grupējumu tīkls, kas saistīts ar iekšējām un separātiskām politiskajām kustībām.
Eiropa, un te es arī beigšu, nedrīkst zaudēt modrību arī šajā jomā.
Notikumi Spānijā liecina par to, ka ikreiz, kad mēs zaudējam piesardzību vai izvēlamies sarunu ceļu, teroristi atsāk uzbrukumu.
Priekšsēdētājas kundze, es atzinīgi vērtēju komisāra Franco Frattini un Padomes pašreizējā priekšsēdētāja atbildes.
Tomēr, realitāte ir tāda, ka mums šajā Parlamentā ir tā luksus iespēja runāt, runāt, runāt.
Bet valdībā un Komisijā faktiski ir jārīkojas, lai novērstu teroristu uzbrukumus: neiedomājamus teroristu uzbrukumus; īstus teroristu uzbrukumus, kas pašlaik tiek plānoti.
Politikas realitāte ir tāda, ka gadījumā, ja jūs neesat rīkojušies, tie paši šī Parlamenta deputāti, kas jums uzbrūk par to, ka esat rīkojušies, jums uzbruks par to, ka neesat neko darījuši.
Tādēļ es atzinīgi vērtēju stratēģiju un to, ka mēs šo stratēģiju pārskatīsim.
Turklāt, kā tas jau tika minēts iepriekš, mums ir jāpievēršas terorisma saknēm.
Tās slēpjas bezcerībā un izmisumā, nabadzībā un naida sludināšanā.
Ļaujiet man teikt diezgan skaidri un nepārprotami, ka tie, kas terora aktus atbalsta ar savām tradīcijām vai reliģiju, iedragā savu ideoloģiju, reliģiju un tradīcijas.
Pirmkārt, mums tagad ir nepieciešams darboties kā 27 vienotām, nevis atsevišķām dalībvalstīm, darboties kopā ar mūsu sabiedrotajiem, tostarp ar Amerikas Savienotajām Valstīm.
Amerikas Savienotās Valstis nav problēma.
Uzbrukumi Amerikas Savienotajām Valstīm nenotika 11. septembrī, tie notika jau agrāk, un uzbrukums vienam no mums neapstrīdami ir uzbrukums mums visiem.
Priekšsēdētājas kundze, mēz visi atzīstam terorisma draudus un mums ir jāturpina uz tiem reaģēt, nezaudējot uzticību tam, kas mēs esam.
Mēs esam demokrātiska sabiedrība, ko regulē likuma vara.
Tā ir tāda un tikai tāda, ka mums ir jārīkojas pret noziedzīgām darbībām un jāatbalsta iespējamo nākotnes uzbrukumu novēršana.
Tomēr, mēs sākam iet pa ļoti bīstamu ceļu, kur viss šķiet pieļaujams, attaisnojoties ar terorisma novēršanu.
Mēs esam pakļauti to cilvēki morālai šantāžai, kuri saka: ja jūs apšaubāt šo pasākumu, jūs mūs pakļaujat briesmām - pat tad, ja šis pasākums ir aizskarošs un pilnīgi bezjēdzīgs.
Tas ir nepieņemami.
Tomēr, tieši par to dažus no mums Komisija ir apsūdzējusi, kad mēs apšaubām, piemēram, lidostu drošības pasākumus vai kritizējam noteikumus, kas pirms dažām dienām katoļu svētceļnieku grupai, kas atgriezās no Lurdas ar Vatikāna lidmašīnu, liedza no Lurdas ņemt līdzi svēto ūdeni, kas tika uzskatīts par apdraudējumu drošībai.
Mums ir tiesības kritizēt šo muļķīgo tiesību aktu un nepieņemt to, ka, pildot savus pienākumus, tiekam uzskatīti par teroristu draugiem.
Frattini kungs, man ar nožēlu jāsaka, ka šī ir joma, kurā jūs izvairāties no atbildības un kurā jūs esat atstājis gaisa transporta nozares pretterorisma tiesību aktus fanātiskas Komisijas grupas rokās, kura tos vienprātīgi īsteno klusībā.
Jūsu, kā Komisijas priekšsēdētāja vietnieka, kurš atbildīgs par minētajiem jautājumiem, pienākums šajā jomā ir rūpēties, lai tas tā nenotiktu vai neturpinātos.
Šodien jums būs likumīgas balsstiesības Parlamentā, kas ļaus pieprasīt no kolēģiem atbildību par transporta nozares jautājumiem, un mēs daudz no jums sagaidām.
Runas par pamattiesībām nesaskan ar tiesību aktu principiem, kuri klusībā tiek īstenoti, un tajās dzirdama strikta nostāja pret patvaļīgi noteiktajiem ierobežojumiem attiecībā uz privātumu un personu brīvību.
Turklāt netiek īstenoti daudz efektīvāki pasākumi, kuri jau ir apstiprināti.
Vai tas liecina, ka jūs zināt, kas un kā jādara - kauns un negods!
Nosauciet tās dalībvalstis, kuras neīsteno tieslietu un politiskās sadarbības pasākumus, un jūs saņemsiet visu klātesošo atbalstu šajā jomā.
(PL) Priekšsēdētājas kundze, līdz šim terorisma jēdziens nav bijis pareizi definēts, un tā ir vairāk nekā vienīgi mutiski izskanējusi problēma.
Tas ir jautājums par stratēģijas praktisku īstenošanu cīņā ar mūsdienu pasaules lielāko problēmu, kas skar vienkāršos iedzīvotājus.
Nozīmīgs Eiropas stratēģijas aspekts cīņā ar teroristiskām organizācijām ir transatlantiskā sadarbība.
Uz Savienotajām Valstīm gulstas vissmagākā nasta cīņā ar šo nežēlīgo parādību.
Līdz šim tādas iestādes, kā Eiropas Padome un diemžēl arī Eiropas Parlaments, ir veikušas nelietderīgus pasākumus, kā, piemēram, mistisku komisiju izveidošana, lai atklātu CIP cietumus Eiropā, kuros, iespējams, notikuši pārkāpumi.
Minēto struktūru veiktais darbs nav devis ieguldījumu transatlantiskajā sadarbībā. Būtībā tas ir radījis vienīgi antiamerikānisku attieksmi, tādējādi vājinot terorisma apkarošanas sistēmu.
Jācer, ka šodienas debates rosinās Eiropas Parlamentu ar pilnu atdevi veidot terorisma apkarošanas stratēģiju, nevis tikai simboliski pildīt saistības, kā tas, šķiet, ir bijis līdz šim. Tai jābūt stratēģijai, kuras mērķis ir patiesu drošības garantiju sniegšana visiem Eiropas iedzīvotājiem.
(SL) Tas ir pareizais ceļš terorisma apkarošanas jomā, un šajā sakarā es pilnībā atbalstu Frattini kungu un Komisijas veiktos pasākumus.
Tomēr būtu pareizi rast atbildi arī uz jautājumu, kādēļ tas ar mums notiek un kas ir tas, kas mūs apdraud.
Pagājušajā gadā Komisija ierosināja nelietot tādus terminus, kā "islāmiskais džihadisms” un tam līdzīgus, uzsverot, ka šie cilvēki ir, un es citēju: "teroristi, kuri darbojas reliģisku motīvu vadīti”.
Es uzskatu, ka ir ļoti svarīgi šo parādību saukt īstajā vārdā.
Un man šis īstais vārds ir džihada terorisms, jo šie cilvēki ir fundamentālisti, kuru sirdīs mājo naids pret demokrātisku, plurālistisku sabiedrību.
Viņu ideoloģija ir diametrāli pretēja konvencionālajai demokrātijai, un viņu mērķis ir radīt kalifātu.
Džihadisms bieži tiek uzskatīts par reliģiju, kas konkurē ar citām reliģijām un ideoloģiju, kas meklē savu vietu pasaulē, bet tas nav pareizi.
Džihadisms nav nedz ekonomiskās ietekmes rezultāts, nedz arī spējīgs konkurēt ar citām reliģijām, jo tas balstās uz ideoloģiju, kuras mērķis ir iznīcināt citas reliģijas.
Tādēļ Eiropas Parlamentam un Eiropas iestādēm ir jārada priekšnoteikumi demokrātijas ideju izplatības veicināšanai pasaulē, piemēram, izstrādājot darbības plānu, kā arī veicinot ekonomisko un politisko sadarbību ar Islāma valstīm.
Demokrātiskie spēki, kas var konfrontēt ar citiem spēkiem islāma pasaulē, jau pastāv.
Šos demokrātiskos spēkus var dažādā veidā atbalstīt, piemēram, piešķirot finansējumu plašsaziņas līdzekļiem, kas propagandē demokrātisma idejas un nosoda terora aktus.
Ir svarīgi arī radīt priekšnoteikumus dažādu interpretāciju risināšanai un uzsākt diskusijas, kā arī izveidot forumus un tīmekļa vietnes brīvi domājošajiem musulmaņu pasaules pārstāvjiem.
Eiropas sabiedrībai arī vairāk vajadzētu diskutēt par terorismu.
Visbeidzot, ir ļoti svarīgi atzīt, ka cīņā ar terorismu Eiropas Savienībai būtu jāapzinās savas vērtības un tās jāaizstāv, ne mirkli nešauboties un neuztraucoties par taktiku.
(RO) Šīs debates ir īpaši nozīmīgas, jo tās mums nodrošina iespēju pārliecināties par mūsu pretterorisma politikas konsekvenci un saskaņotību.
Šobrīd mums ir pieejami analītiski dati, lai mēs varētu teikt, ka šīs politikas veiksmīga īstenošana ir atkarīga no ciešās saiknes starp tās galvenajiem elementiem.
No vienas puses, Eiropas Savienībā pastāv tiesiskuma un drošības pasākumi, pareiza attiecība starp šiem pasākumiem, kā arī tiek ievērotas cilvēku pamattiesības, bet no otras puses, pastāv ES ārpolitika un cīņa pret sociālo atstumtību un terorisma sociālajiem cēloņiem.
Pēc manām domām, ar pasākumiem vien ir par maz, ja netiek veikta profilakse. Ir nepietiekami, ja tiek īstenoti pasākumi kādā no valstīm atsevišķi, neizvēršot dialogu ar ārpasauli.
Tikai to apvienojums var būt Eiropas terorisma apkarošanas modeļa pamatelements, kas nodrošinātu ES iedzīvotāju drošību un viņu pamattiesību ievērošanu.
Jāatzīst, ka saikne starp Eiropas Parlamentu, tā likumdošanas pilnvarām un terorisma apkarošanas jomu ir vāja, kas rada nepilnības demokrātijas īstenošanas jomā.
Lai efektīvi piedalītos lēmumu pieņemšanas procesā visas Eiropas līmenī, ir svarīgi, lai Parlaments ar pilnu atdevi iesaistītos koplēmuma procedūrā.
Es vēlētos aicināt Padomi paātrināt jaunā ES pretterorisma koordinatora, kuram būtu plašākas pilnvaras saskaņoto stratēģiju īstenošanā, iecelšanas procedūru.
(FI) Priekšsēdētājas kundze, ES jaunā pretterorisma stratēģija ir pareiza, bet tas nav jauno amatpersonu, iestāžu, vai organizāciju nopelns.
Galvenā atbildība par terorisma apkarošanu gulstas uz dalībvalstu valdībām un neatkarīgajām dalībvalstīm.
Lai cīņa pret terorismu sekmīgi norisinātos dalībvalstu līmenī, nepieciešams izvērst īpaši efektīvu starptautiska mēroga, uz savstarpēju uzticību balstītu sadarbību Eiropas un citu valstu starpā.
Kā teica komisārs Frattini, uzticēšanās ir sadarbības priekšnoteikums, kas atkarīgs no skaidriem un precīziem Eiropas Savienības tiesību aktiem, skaidri noteiktas sadarbības formas un cilvēktiesību garantijām.
Cīņa pret terorismu lidostās ir sasniegusi līdz absurdam nesamērīgus apmērus.
Piemēram, tiek konfiscētas pat lūpukrāsas.
Vienlaicīgi ES un daudzas nacionālās valstis ir aizmirsušas, ka iespējams novērst arī dabas katastrofas.
(Priekšsēdētāja pārtrauca runātāju)
(PL) Priekšsēdētājas kundze, medicīnas jomā, kad mēs cīnāmies ar slimību, mēs koncentrējamies ne tik lielā mērā uz tās simptomiem, cik uz dziļākiem, apslēptiem cēloņiem. Tieši tādā pat veidā, cīnoties ar terorismu, mums jākoncentrējas ne tikai uz dažiem kamikadzēm, kas nomet bumbas, bet arī uz viņu rīcības iemesliem.
Terorisms ir aklas vardarbības akts, kura mērķis ir savu prasību apmierināšana un ciešanu radīšana apkārtējiem, un ir pilnīgi skaidrs, ka tam jādara gals.
Tas ir nepieņemams veids, kā apmierināt savas, uz noteiktu hierarhiju balstītas vajadzības.
Tā nav agresija bez ieinteresētības.
Mums nepatīk šāda rīcība, bet tai ir sava jēga.
Kā mums pārliecināt musulmaņus, ka mūsu vajadzību hierarhija ir labāka nekā viņu?
Tas nav iespējams, un tā ir sarežģīta, ētiska rakstura problēma, bet mums no kaut kā ir jāsāk.
Es ierosinu sākt, izrādot lielāku cieņu pret musulmaņu vajadzībām viņu teritorijā, lai mazinātu viņu ietekmi rietumu pasaulē.
(PL) Priekšsēdētājas kundze, vienīgais veids globālajā cīņā ar teroru, kā nodrošināt, lai pēc iespējas mazāk cilvēku mirtu no ideoloģisku slepkavu rokas, ir pareizi noteikt un novērtēt terorisma draudus.
Tādēļ mums nepieciešama atbilstoša un praktiski realizējama Eiropas pretterorisma stratēģija.
Pēc manām domām, šīs stratēģijas pamatelements ir Eiropas pretterorisma procesuāla kodeksa izveidošana.
Tādēļ es atzinīgi vērtēju Padomes iniciatīvu šajā jautājumā.
Šāda kodeksa nepieciešamību nosaka dalībvalstu veicamo pasākumu saskaņošana.
Tam arī skaidri jānosaka, kādi pasākumi veicami, lai novērstu terora aktus.
Tādēļ mums būtu nepieciešams konstatēt un iegūt detalizētu informāciju par situācijām, kurās terorisma draudi uzskatāmi par ārkārtas stāvokli, kā arī panākt savstarpēju vienošanos par atsevišķu, tai skaitā juridisku pasākumu, īstenošanu, kuru rezultātā, diemžēl, tiks ierobežotas iedzīvotāju tiesības un brīvības konkrētās jomās.
Pamatota iedzīvotāju brīvību ierobežošana ir nepieciešama, jo pretējā gadījumā mēs uzreiz varam paziņot teroristiem, ka mums vairāk rūp viņu tiesības un brīvības, nekā to cilvēku tiesības, kurus viņi nogalina teroraktos.
Ir arī vienlīdz svarīgi noteikt pretterorisma koordinatora loma.
Mums ir divas iespējas: turpināt uzsākto administratīvās kompetences stiprināšanu un spēju koordinēšanu, kā tas bija de Vries kunga laikā, neskatoties uz to, ka šāds ceļš pieprasa, lai mēs iesaistītos nopietnās pārdomās un izdarītu secinājumus par to, kas noticis pēdējos četros gados, vai arī - apsvērt politiskās nozīmes palielināšanu jebkuram, kurš ieņems šo amatu.
Tomēr šādā gadījumā rodas jautājums par konkurenci ar Javier Solana.
Tā vai citādi, bet lēmums, kurš šajā jautājumā mums jāpieņem, nedrīkst pamatoties uz personīgu viedokli.
(HU) Sabiedriskās nekārtības Francijas priekšpilsētā un teroristu asiņainie, vardarbīgie noziegumi Londonā, kurus izdarīja jauni, trešās paaudzes musulmaņi, kas runāja ar Jorkšīras akcentu, liecina par migrantu minoritāšu integrācijas krīzi Rietumeiropā.
Piemērs tam ir Nīderlande, kas bija viena no tolerantākajām Eiropas valstīm, bet pašlaik piedzīvo starpetniskas līdzāspastāvēšanas krīzi.
Pat tad, ja mēs censtos atrisināt problēmas cēloņus cīņā ar terorismu šeit Eiropā, kā daudzi ir ierosinājuši, ir laiks atkal pievērsties minoritāšu integrācijas tēmai.
Eiropa nav veltījusi pietiekamu uzmanību šīs problēmas risināšanai.
Ne Eiropadome, ne Eiropas Savienība vēl nav pieņēmušas nesaistošo tiesību normu instrumentu, lai risinātu minoritāšu migrantu problēmu, vai, kā es pats ierosināju Eiropadomei, un tas tika akceptēts - arī attiecībā uz jauno minoritāšu problēmu, kaut arī mēs zinām, ka attiecībā uz minoritātēm - gan migrantu, gan vietējām minoritātēm, vienīgi divu vai vairāk identitāšu atzīšana var būt garantija problēmas atrisināšanai.
Būtībā vislabākais vietējo minoritāšu integrācijas piemērs ir Dienvidtirole, kur tām ir duāla identitāte, tomēr var minēt arī citus piemērus.
Eiropa nevarēs īstenot minoritāšu politiku šajā jomā, ja mēs nepieņemsim minēto instrumentu.
- Man ir aizrādīts, ka es nekad nesakot "tāds un tāds kungs vai kundze, jums vārds, lūdzu.”
Tas nav nepieklājības dēļ, bet tādēļ, ka taupu jūsu laiku, jo es nevēlos to izšķiest.
Tāpēc es lūgtu jūs ievērot noteiktos laika ierobežojumus, vai arī mēs nekad nebeigsim.
Terorisms ir ilgstošs drauds Eiropā, kur bieži darbojas musulmaņu ekstrēmisms.
Eiropas Savienībai ir jāveic atbilstīgi pasākumi un ir jāizveido saskanīga stratēģija, kas ir kopīga visām dalībvalstīm.
Komisijas nākamie priekšlikumi par tiesību aktiem, kas netieši saistīti ar šo parādību, jāiekļauj noteikumos, kas ir ieguldījums teroristu uzbrukumu izplatības un pastiprināšanās novēršanai.
Šāds piemērs ir tiesību aktu pakete par likumīgo un nelikumīgo migrāciju.
Kompetentajām Eiropas iestādēm ir nekavējoties jāatrod efektīvs sadarbības veids, kas pamatojas uz uzticību un informācijas apmaiņu.
Eiropas Informācijas centra kārtīga darbība būs atkarīga no dalībvalstu savstarpējās uzticības.
Bez pasākumiem, kas pieņemti Eiropas līmenī, katrai valstij ir jādod ieguldījums kopējās darbības efektivitātei, cīnoties pret visām terorisma formām.
Tādām dalībvalstīm kā Rumānija, kur islāma terorismu neuzskata par briesmām, ir jābūt modrām, jo citas Eiropas valstis saskaras ar šo draudu.
Šīm valstīm ir jāsaņem informācija un jāiesaistās kopējās Eiropas programmās, kas veltītas gan terora aktus izraisošo cēloņu, gan situāciju novēršanai.
Mums nav jāaprobežojas ar terora aktu novēršanu vai atklāšanu, mums ir jākonstatē un jācīnās pret faktoriem, kas veicina šīs parādības, piemēram, tādiem kā nabadzība, sociālā atstumtība vai ekstrēmisms.
Starpreliģiju dialogs var dot nozīmīgu un izšķirīgu ieguldījumu terorisma mazināšanā.
Reliģiskajiem vadītājiem ir jāuzskata šis jautājums par prioritāti un jāiesaistās, lai nodrošinātu mieru un stabilitāti tām kopienām, par kurām viņi ir atbildīgi.
Labs piemērs ir Eiropas Ekumēniskā Asambleja, kas notiek šajās dienās Sibiu pilsētā, Rumānijā.
Eiropas pilsoņiem ir jāapzinās briesmas, ko iemieso terorisms.
Informācijas kampaņai un visu konfliktus izraisošo jautājumu izskatīšanai ir jāveicina pilsoņu iesaistīšanās kopā ar iestādēm, lai izskaustu šo parādību.
(PL) Priekšsēdētājas kundze, terorisms ir skaidrs ļaunums - tas grauj pilsoņu dzīvību un veselību un apdraud nācijas, ievainojot to demokrātiskās funkcionēšanas pamatus; līdz šim tomēr teroristi ir bijuši spēles noteicēji, dodot triecienus bez brīdinājuma un diemžēl veiksmīgi.
Tikai pēc šādiem uzbrukumiem mēs uzsākam pretpasākumus, un tādējādi mēs darbojamies ex post.
Dānijas un Vācijas piemēri, ko komisārs šodien minēja, ir teicami izņēmumi.
Apsveikumi šo valstu dienestiem, bet tās bija valsts mēroga darbības, un mans jautājums komisāram ir šāds: kā ir ar novēršanu Eiropas līmenī?
Vai mums ir labas prakses apmaiņas sistēma cīņā pret terorismu, un kā tā strādā?
Eiropas Savienība pieņem jaunus pretterorisma pasākumus un izveido speciālistu iestādes: mums tagad ir Europol un Eurojust, mums ir Savienības Situāciju centrs, SitCen, bet vai tās efektīvi sadarbojas viena ar otru, un it sevišķi vai tās apmainās ar informāciju?
Šajā sakarībā, sakarībā ar iestādēm man ir vēl viens jautājums komisāram: vai pēc jūsu domām Frontex - iestāde, kas ir atbildīga par Savienības robežu sargāšanu, - nebūtu labāk izmantota un iesaistīta pretterorisma stratēģijā?
Man ir arī iespaids, ka kavēšanās ar SIS II ieviešanu nopietni vājina šo stratēģiju.
Liekas, ka Šengena II ir svarīga ne tikai jauno valstu pilsoņiem, bet arī sakarā ar karu pret terorismu Savienības drošībai vispār.
(PL) Priekšsēdētājas kundze, pirmdienas aresti Kopenhāgenā parāda, ka terorisms vēl arvien ir reāls drauds Eiropā.
Europol ziņojums atklāj, ka tas ir turējies augstā līmenī visu pagājušo gadu.
Pietiek, ja pasaka, ka pagājušajā gadā tika piereģistrēti 498 terora akti.
Ir tiesa, ka šis drauds nav vienmērīgi sadalīts, gandrīz 294 gadījumi ir notikuši Francijā un 145 Spānijā, bet globalizācijas laikā visa Eiropas Savienības teritorija teroristiem ir interesanta.
Turklāt to nemaina fakts, ka ievērojamā pārsvarā gadījumu šie akti ir separātiski pēc rakstura (kaut kas tāds, kam Eiropai ir vajadzējis desmitiem gadu, lai ar to aprastu) kā, piemēram, basku vai korsikāņu terorisms vai kreisā spārna anarhisms Grieķijā.
Vai šis pierašanas pie terorisma process nozīmē, ka mēs Eiropā esam labi sagatavoti ar to cīnīties?
Mana pārliecība ir, ka atbilde vēl arvien ir nē.
Konceptuālo pamatdokumentu, pat kaut kā tik fundamentāla kā pretterorisma stratēģija vai tādu tiesību instrumentu kā 2002. gada jūnija pamatnostādnes nolēmums, īstenošana ir tālu vēl no pilnības.
Terorisma aktu novēršanas un reaģēšanas koordinēšana arī ir neapmierinoša.
Šajā sakarā ir neatliekama vajadzība uzlabot šo sadarbību, īpaši operatīvo sadarbību un informācijas apmaiņu dalībvalstu starpā; mums ir jāstiprina Europol un Eurojust jaudas; mums jāstiprina - un tas ir kaut kas, uz ko es visu laiku aicinu - kritisku infrastruktūru, sevišķi transporta un enerģijas, aizsardzība.
Mums ir arī jāpieprasa, lai solidaritātes klauzula, kas bija ierakstīta Konstitūcijas līguma agrākajā projektā, tiek ietverta jaunajā līgumā un lai piemērota pretterorisma klauzula tiek iestrādāta nolīgumos ar trešām valstīm; mans ziņojums pirms brīvdienām aicināja to darīt.
(PT) (nesaklausāmi) ... Padomes nevēlēšanās dot Europol, Eurojust, pretterorisma koordinatoram un SitCen kaut kādu institucionālu, tiesisku vai finanšu muskulatūru, kas varētu pārvērst ad hoc sakarus īstā stratēģiskā sadarbībā pret terorismu.
Dažādas dalībvalstis nav pat vēl ratificējušas galvenās starptautiskās konvencijas šajā jomā.
Al-Qaida un ETA nerespektē robežas vai valstu suverenitāti, bet mūsu policiju un izlūkdienestus vēl joprojām kavē neadekvāti šķēršļi.
Eiropai ir jābūt ne tikai efektīvākai, bet arī stingrākai, jo pieeja, kad "viss ir iespējams”, ir tieši tas veids, kā teroristi domā, un starptautiskais terorisms patiesībā neveica savu uznācienu Ņujorkā, Bali, Madridē, Londonā vai pat Bagdādē.
Tā lielāko triumfu, kas katru dienu piepulcina tam jaunus rekrūšus, piešķīra tam demokrātiskās valdības, tas vieglums, ar kādu tās upurē pamatvērtības, tiesības un garantijas: demokrātijas un civilizācijas pīlāri.
Eiropai jānotīra tās vārds, ko nožēlojamā veidā aptraipījis Eiropas valdību sistemātiskais kolaboracionisms ar Buša administrāciju par terorismu aizdomās turēto nolaupīšanā, nelikumīgā aizturēšanā un spīdzināšanā.
Parlaments joprojām gaida paskaidrojumus no tām valdībām.
Eiropai ir jābūt efektīvākai stratēģiskā sadarbībā iekšēji un ar tās sabiedrotajiem, lai uzveiktu terorismu, bet arī lai uzveiktu to ar politisku ideju palīdzību un likumību.
Portugāles prezidentūrai ar sociālistu valdību ir pienākums radīt pārmaiņas.
(DE) Priekšsēdētājas kundze, komisār, terorisms ir noziegums pret cilvēci un pārstāv vislielāko draudu mūsu sabiedrībai; un diemžēl tas jau ir ieguvis Eiropas dimensiju.
Jautājums ir: vai Eiropas Savienība ir rīkojusies?
Atbildē ir skaidrs "jā”, un panākumi rāda, ka veiktie pasākumi ir bijuši labi.
Ir bijuši aresti Dānijā un Vācijā, paldies Dievam.
Es esmu pateicīgs komisāram F. Frattini par viņa iesaistīšanos šajā sakarā, tā rāda, ka Komisija atrodas uz pareizā ceļa.
Tomēr mums ir vajadzīgs arī pārskats par to, vai mūsu pasākumi ir efektīvi, kuri pasākumi ir efektīvi un kādi jauni pasākumi ir vajadzīgi.
Mums būtu jāprasa arī pašiem sev, vai mūsu vispārējā stratēģija ir pietiekama.
Katrā gadījumā mums būtu jāturpina strādāt pie šādas stratēģijas pēc pārskata.
Šī stratēģija ir noteikti vajadzīga, pirms mēs varam nolemt, vai ir jābūt jaunam pretterorisma koordinatoram.
Mums ir jārada skaidrība arī dalībvalstīm, ka koordinatoram, ja tādam būtu jābūt, viņam vai viņai, būs nepieciešamās pilnvaras un atbildības, jo citādi mums noteikti nav vajadzīgs šāds amats.
Es piekrītu daudziem citiem, ka katrā ziņā mums jāstiprina un jāizmanto Europol un Eurojust.
Tie ir sekmīgi, un viņu rīcībā ir instrumenti.
Mēs esam pieņēmuši tādus lēmumus kā vakar par īstenošanas noteikumiem, vienkāršojot analīžu materiālu izmantošanu, un par to, ka ir jāizveido sprāgstvielu datubāze.
Tomēr pastāv problēma ar dalībvalstu datu sniegšanu.
Es gribu aicināt jūs, amatā esošais priekšsēdētāj, izdarīt spiedienu uz dalībvalstīm, lai nodrošinātu datus laikā.
Amatā esošais priekšsēdētāj, jūs sacījāt, ka ir notikušas regulāras sarunas ar Amerikas Savienotajām Valstīm.
Tā ir laba lieta, un tai ir jēga, bet es jūs lūgtu izmantot katru iespēju, lai padarītu sadarbību auglīgu un abu pušu interesēs.
Citiem vārdiem sakot, es prasītu jums sarunas risināt tā, ka, tiklīdz rodas aizdomas par terorismu, Amerikas Savienotajām Valstīm ir pienākums...
(Priekšsēdētāja pārtrauca runātāju)
(CS) Dāmas un kungi, terorisms rada nopietnus draudus mieram, stabilitātei un uzplaukumam Eiropā.
Kā iepriekš ir minēts, terorisms ir arī uzbrukums pamatvērtībām, kas veido Eiropas integrācijas pamatu: cilvēktiesībām, tiesiskumam, brīvībai un demokrātijai.
Tieši tāpēc es ticu, ka Eiropas Savienības un dalībvalstu atbildei uz terorisma draudiem ir jābūt radikālai un nepārprotamai.
Šai izlēmīgajai atbildei tomēr nav jāsastāv tikai no represīviem drošības pasākumiem.
Tieši otrādi, tai jākoncentrējas uz novēršanu un novēršanas pasākumiem vairāk, nekā tas ir darīts līdz šim gan dalībvalstīs, gan ārēji attiecībās ar mūsu aizjūras kaimiņiem.
Mūsu kopējās ārējās un drošības politikas mērķim ir jābūt ekonomiskās un sociālās attīstības stiprināšana, atbalsts pilsoniskajai sabiedrībai un cilvēktiesību izpratnei, tiecoties pēc starptautisku konfliktu, arī Izraēlas-Palestīnas konflikta, miermīlīga atrisinājuma.
Mūsu kopējai ārējai un drošības politikai lielākā mērā ir jākoncentrējas uz atbalsta sniegšanu un attīstības nodrošināšanu reģionālajai sadarbībai gan Eiropas kaimiņattiecību politikas, gan Barselonas procesa ietvaros.
Visbeidzot, priekšsēdētājas kundze, komisār, kopā ar mūsu draugiem no ASV un citām valstīm mums ir jāizstrādā ANO konvencijas projekts pret terorismu.
(DE) Priekšsēdētājas kundze, komisār, dāmas un kungi, mēs esam pieredzējuši traģiskus notikumus Madridē un Londonā.
Mēs esam redzējuši, ka uzbrukumi neizdodas, piemēram, tāpēc, ka tos atklāja, vai tāpēc, ka ceļa somas nedetonēja, kā tas notika Vācijā.
Turklāt šajās dienās mēs atkal esam redzējuši, kā prasmīgs policijas darbs novērš uzbrukumus savlaicīgi, kā tas bija šodienas ziņās arī no Vācijas.
Tas skaidri rāda, protams, ka terorisms ir reālas un lielas briesmas un ka tas bez šaubām ir viens no mūsu kā politiķu galvenajiem uzdevumiem aizsargāt cilvēkus, aizsargāt cilvēku dzīvības.
Daudzi mani kolēģi deputāti ir šodien pierādījuši, ka viens vai otrs no pasākumiem ir uz robežas un ka mums ir jāapsver, vai tas nav pārmērīgs drauds pilsoņu un pamattiesībām.
Es uzskatu, to par būtisku jautājumu un piekrītu, ka tas nopietni jāpārbauda, bet šo pārbaudi nedrīkst izstiept tik ilgi, ka potenciālie pasākumi, kas ir nepieciešami, tiek apspriesti līdz nāvei.
Es uzskatu, ka uz mums gulstas atbildība par cilvēku un cilvēku dzīvības aizsardzību un ka tā ir vissvarīgākā lieta.
Tā ir mūsu galvenā prioritāte, un tāpēc es aicinu mūs kā politiskos vadītājus iestāties par nepieciešamiem pasākumiem, nevis diskutēt par tiem līdz bezgalībai vai, piemēram, kritizējot aizmirst domāt par cilvēkiem, jo viņiem nav alternatīvas.
Man nav laika tiem debašu dalībniekiem, kas izceļ, tā sakot, katru rīcību no Amerikas Savienoto Valstu puses vai citām valstīm šajā sakarā.
Es to nesaprotu.
Mūsu pienākums ir aizstāvēt cilvēku dzīvību un īstenot nepieciešamos pasākumus, un es esmu pateicīgs komisāram par turpmākiem ļoti īpašiem priekšlikumiem, ko viņš šodien deva.
Es esmu pateicīgs tiem, kas ir teikuši, ka mums ir jāapsver, vai mūsu pasākumi īstenībā panāk to, kas tiem bija jāpanāk.
Es stingri nostājos to pusē, kas iestājas par rūpīgu pārskatu, vai jaunas iestādes mums ir vajadzīgas, jeb vai šos uzdevumus nevar ļoti labi veikt jau esošās iestādes.
Cīņai pret terorismu ir dzīvībai svarīga nozīme, un tā tam arī jābūt.
Starp citu, turpmāk, ja pamatlīgums tiks īstenots, mums būs...
(Priekšsēdētāja pārtrauca runātāju)
Priekšsēdētājas kundze, es stingri atbalstu nepieciešamību pēc efektīvas, iedarbīgas, līdzsvarotas un atbildīgas drošības Eiropas un starptautiskajā līmenī terorisma apkarošanā.
Ja mēs vēlamies izvairīties no draudu palielināšanas, demokrātiskā atbildība ir būtiska, lai nodrošinātu līdzsvaru un proporcionalitāti.
Taču ar reakciju drošības jomā vien nepietiek, neatkarīgi to tā, cik tā ir efektīva.
Mums ir jānovērš starptautiskās, politiskās un ekonomiskās netaisnības, ko daži demagogi izmanto, lai palielinātu jauno cilvēku alkas pēc tiesiskuma.
To pievilcība balstās uz tabloīdu vēsturi, tabloīdu politiku, kas noraida nianses un pretrunas, kas ir visu mūsu politisko un reliģijas tradīciju neatņemama sastāvdaļa.
Cīņa par sirdīm un prātiem mums liek novērst veselu ticīgo sabiedrību padarīšanu par dēmoniem.
Tam ir nepieciešams atklāts dialogs, nevis konfrontācija; tas mums liek pievērsties faktiskajai un šķietamajai atšķirtībai, ar ko saskaras daži jaunie cilvēki.
Eiropas ideja par "vienotību caur dažādību” varētu palīdzēt, taču tai ir nepieciešama drosmīga politiskā vadība, kuras Padomes līmenī diemžēl pietrūkst.
Visbeidzot, es varētu aicināt vismaz šos cilvēkus, šī Parlamenta pārstāvjus, izvairīties no nekorektas valodas, kas norāda uz nekorektu domāšanu.
Fundamentālisma automātiska pielīdzināšana terorismam ir nekorekta domāšana.
Ir miljoniem katoļu, protestantu, ebreju un musulmaņu, kas burtiski tic Vecajai derībai, Jaunajai derībai un Korānam, taču viņi nav teroristi.
Ir ļoti mazs skaits cilvēku, kas savu reliģiju saprot burtiskā veidā un kas ir iesaistīti terorismā.
Mums ir jānoskaidro, kāpēc tā ir.
Priekšsēdētājas kundze, terorisms ir drauds visām valstīm un visām tautām: tas rada nopietnus draudus mūsu drošībai, mūsu demokrātisko sabiedrību vērtībām un pilsoņu tiesībām un brīvībām.
Kā redzams, jauni pasākumi ir palielinājuši cīņas pret terorismu efektivitāti, taču darāmā vēl ir daudz.
Mums ir jāparāda, ka radošie pasākumi patiesi aizsargā pilsoņus un ka tie ir proporcionāli personīguma robežas pārkāpšanai.
Es apšaubu, vai noteikumi par šķidrumiem lidmašīnās ir proporcionāli to mērķim.
Daži nevainīgi cilvēki pazaudē svarīgus medikamentus, nemaz nerunājot par tonnām konfiscēto šampūnu, lūpu krāsu, utt.
Ja tas rada pilnīgu drošību, tas tiks pieņemts, taču pilsoņi apšauba to, kā tas tiek īstenots - varbūt tomēr ir iespējami kādi uzlabojumi.
Veids, kā panākt pareizo līdzsvaru, ir īstenot pretterorisma darbības, cīņu pret noziedzību un nodrošināt pamattiesības demokrātiskā sabiedrībā, kas balstās uz likuma varu.
Šeit būtu jāietilpst informācijas sniegšanai Eiropas Parlamentam pirms kādas Eiropas un ASV vienošanās parakstīšanas, un mēs šajā jautājumā pilnībā paļaujamies uz komisāru Franco Frattini un Komisiju.
Lai šajā jomā panāktu likumību, mums ir nepieciešama lielāka demokrātiskā kontrole, kas tiktu īstenota ar koplēmuma palīdzību, un Eiropas pilsoņi spēlētu lielāku lomu lēmumu pieņemšanas procesā; mums ir nepieciešama lielāka atklātība un demokrātiskā likumība.
Padomei savi pasākumi ir publiski jāpamato Eiropas līmenī.
Mums ir jāuzlabo arī transatlantiskās attiecības.
Visbeidzot, ir nepieciešami stingri pretterorisma pasākumi.
To būs daudz vieglāk panākt, ja mēs labāk pieņemsim paši savu demokrātisko...
(Priekšsēdētāja pārtrauca runātāju)
(IT) Priekšsēdētājas kundze, dāmas un kungi, Eiropas Savienības un Amerikas Savienoto Valstu sammits pagājušajā aprīlī bija zaudēta izdevība.
Ņemot vērā Eiropas Parlamenta īpašās komitejas par CIP slepenajiem lidojumiem rezultātus, Vašingtonai būtu bijis skaidri jāpasaka, ka progress transatlantiskajā sadarbībā par cīņu pret terorismu var pamatoties vienīgi uz saskaņu ar ES līguma 6. pantu un cilvēktiesību pilnīgu ievērošanu.
Tas netika izdarīts: tas nozīmē, ka ne tikai netiks pastiprināta cīņa pret terorismu, bet tā tiks vājināta, jo, kā šis Parlaments pats ir teicis, lietojot nelikumīgas teroristu metodes, sakaut terorismu ir gan neproduktīvi, gan nepieņemami.
ES dalībvalstis, kas pakļāvās ASV spiedienam izmantot šīs metodes, ir ne tikai pārkāpušas ES pamatprincipus, bet ir arī nostājušās uz nelikumības takas, pakļaujot Eiropu paaugstinātiem teroristu atmaksas riskiem.
Cīņas pastiprināšana pret terorismu nozīmē vispirms, ka to dara pilnā saskaņā ar tiesību aktiem.
(PT) Terorisms izaicina mūsu brīvo un atvērto sabiedrību.
Dažreiz tas pat liek mums just kārdinājumu radīt drošības tiesību aktus, kas nonāk ļoti tuvu mūsu civilizācijas vērtību iznīcināšanai.
Tāpēc Eiropas Savienībai steidzamības kārtā ir jāizstrādā kopējs kodekss, kas skaidri nosaka tās principus un metodes.
Pirmkārt, tam ir jāgarantē cilvēka cieņas un tiesiskuma principi visos terorisma apkarošanas aspektos.
Mēs nevaram kaitēt demokrātijas morālajiem pamatiem, kas balstās tieši uz tām vērtībām.
Kā teica Simone de Beauvoir, mēs nedrīkstam ļaut mūsu sodītājiem radīt mums sliktus paradumus.
Otrkārt, ir jārada vienoti tiesību akti dalībvalstīm.
Šajā aspektā savienībai patiešām ir jānozīmē Savienība.
Cīņa pret terorismu steidzami prasa noteikumu piemērošanu, kas ir vienoti un saskaņoti; to nevar atstāt katras dalībvalsts un sabiedriskās domas attiecīgā brīža impulsiem.
Treškārt, mums jāmudina uz darbošanos kā tīklam un jāveicina konsenss, izmantojot pasākumu apstiprināšanu Eiropas Parlamentā un valstu parlamentos.
Ceturtkārt, Eiropas Savienībai ir jāstrādā ANO starptautisko mehānismu izveides virzienā ārkārtas procedūru un tiesību aktu pārraudzībai.
Šī cīņa pret terorismu notiek grandiozā mērogā un neaprobežojas tikai ar Eiropu vai Eiroatlantijas asi.
Visbeidzot, lai cīnītos pret terorismu, mums ir jāstrādā, lai radītu taisnīgāku un līdzsvarotāku starptautisko kopienu; mums jānosaka cēloņi un plaisas, jāveicina tiesību kultūra, kas ņem vērā visas tautas, un daudz jāstrādā, lai veicinātu dialogu civilizāciju starpā.
Terorisms ir sarežģīta parādība.
Mēs nevaram uz to atbildēt ar vienkāršotu skaidrojumu.
(EL) Priekšsēdētājas kundze, vispirms ļaujiet man uzdot Padomei divus fundamentālus jautājumus: pirmkārt, kāpēc G. de Vries vieta vēl joprojām ir brīva pēc tik ilga laika?
Vai Padome grasās to aizpildīt?
Vai Padome uzskata, ka tas ir lietderīgi?
Jā vai nē?
Otrkārt, kāpēc pieņemtie pretterorisma pasākumi nav pienācīgi izpildīti visās dalībvalstīs?
Vēl svarīgāks ir jautājums, vai, cenšoties stāties pretī terorismam, mēs esam spēruši soļus, tikai reaģējot uz teroristu darbību.
Vai mēs sekojam saprātīgai, integrētai stratēģijai, cenšoties pārvarēt terorisma cēloņus?
Mēs nekad nedrīkstam to zaudēt no redzes lauka.
Bailes pašiem par savu drošību bieži liek mums pieņemt stratēģijas, kas rada maldīgu drošības sajūtu.
Es atkārtoti esmu šeit apliecinājis, ka sabiedriskās drošības aizsardzība ir mūsu kopējs, pašsaprotams mērķis.
Tomēr mūsu metode ir liecība par mūsu civilizācijas briedumu.
Mūsu tiesību ievērošana nav tikai mūsu neatņemama daļa; tā ir mūsu vienīgais ceļš uz labklājību un drošību.
Es uzskatu, ka mums ir ne tikai jāvērtē visu pretterorisma pasākumu efektivitāte pašlaik, bet arī rūpīgi jāpārskata mūsu progress, kas nedrīkst sastāvēt vienīgi no reaģēšanas sērijām uz teroristu darbību.
Diskusijas starp Padomi, Komisiju un Parlamentu tāpēc ir jāizvērš.
Vitāli svarīga ir dalībvalstu sadarbība.
Visbeidzot, es uzskatu, ka mums jāizvērš dialogs ar trešām valstīm.
Es uzskatu, ka tas ir būtiski, jo mēs esam redzējuši, cik noderīga ir bijusi sadarbība ar Amerikas Savienotajām Valstīm.
(PL) Priekšsēdētājas kundze, šīsdienas debates skar karu pret teroru, drošības jautājumu, tiesiskumu un personas brīvības, t.i., visaugstākās vērtības ES sistēmā.
Eiropas Parlaments iesniedz virknēm jautājumu Padomei un Komisijai, kuru risinājumiem ir izšķirīga nozīme pilsoņu drošībai, tiesiskuma ievērošanai un pilsoņu brīvību statusam.
Es vēlos pievērsties šeit jautājumam par Eiropas Savienības pretterorisma stratēģijas pārredzamību.
Demokrātiska kontrole šajā jomā un jo sevišķi Eiropas Parlamenta un valstu parlamentu loma garantē pamattiesību ievērošanu, kas ir noteiktas Līgumā par Eiropas Savienību.
Ļaujiet man atgādināt, ka Eiropas Parlamenta rezolūcija par iespējamo CIP veikto Eiropas valstu izmantošanu gūstekņu pārvadāšanai un nelikumīgai turēšanai apcietinājumā iesaka izmantot metodes, kas atbilst Eiropas Savienības līguma 6. pantam.
Priekšsēdētājas kundze, es tikko atnācu no preses konferences, kurā tika aicināts ieviest stingras ekonomiskās sankcijas pret Irānas režīmu, kas ir bēdīgi slavens terorisma sponsors visos Tuvajos Austrumos un ārpus tiem.
Esmu pārliecināts, ka mēs visi atzinīgi vērtējam pasākumus, kas patiešām palīdz apkarot terorismu, taču es vēlētos uzzināt, cik liela daļa no ES aktivitāšu saraksta, par ko dzirdējām šorīt, ietilpst šajā kategorijā.
ES ļoti labi veicas savas kompetences paplašināšanā un birokrātiskā aparāta palielināšanā, taču tai ir mazi rezultāti aktivitāšu un izdevumu jomās.
Mēs esam diskutējuši par ES pretterorisma koordinatoru.
Šī amata nosaukums ietver zināmu uzraudzības lomu, kas ir pilnīgi nevietā.
Manuprāt, šai personai vajadzētu koncentrēties uz ES darbības principiem un uz ierobežotām jomām, kurās no kopējas rīcības ir gūstama skaidri redzama pievienotā vērtība.
Es ļoti cienu komisāru Franco Frattini, taču ES patiešām nevar prasīt atzinību par mūsu valstu policijas un drošības dienestu darbībām.
Būtu vērtīgi veikt ES tā saucamo pretterorisma pasākumu neatkarīgu auditu.
Pretterorisma darbībām ir jāpaliek valstu atbildībā un jābūt starptautiskās sadarbības daļai.
ES būtu jākoncentrējas uz to, kā tā varētu atbalstīt šos valstu pretterorisma centienus.
Viena no vislielākajām grūtībām mūsu centienos aizsargāt mūsu pilsoņus rodas neveiksmīgās robežkontroles dēļ; teroristi nāk un iet, un nepārtraukta nekontrolēta imigrācija ir milzīgs šķērslis mūsu valstīs uz dzīvi apmetušos imigrantu veiksmīgai integrācijai.
Šim jebkurā pretterorisma stratēģijā būtu jābūt galvenajam elementam.
Šī problēma rada jautājumus par cilvēku brīvās pārvietošanās principu kopumā, un tā ir vēl viena joma, ko vēlreiz būtu jāpārbauda neatkarīgam dienestam.
Es pieminēju mūsu valstu varas iestāžu atbildību par šiem jautājumiem.
Man ar nožēlu jāsaka, ka Lielbritānijas varas iestādēm par nelaimi nav izdevies kontrolēt mūsu robežas.
Mums ne vien ir maza nojausma par to, kas ieceļo mūsu valstī un kas to atstāj, bet zem lielas jautājuma zīmes ir arī Robežkontroles un imigrācijas aģentūra, kas veic izpildes kontrolēšanu.
Es ar satraukumu lasu, ka sieviete, kas daudzus mēnešus zināja aizdomās turētos teroristus, kas pašlaik tiek tiesāti par teroristu uzbrukumiem Glāzgovā, un kas acīmredzot nevienu neinformēja par šīm aktivitātēm, tagad ir pieņemta darbā kā imigrācijas...
(Priekšsēdētāja pārtrauca runātāju)
(ET) Dāmas un kungi, diskusijā par cīņu pret terorismu es gribu koncentrēt uzmanību uz Māstrihtas līguma 6. punktu, kas attiecas uz pamattiesībām un brīvībām.
Mans darbs, strādājot kā delegācijas vadītāja Moldovā un kā sociāldemokrāte, ir bijis veltīts Eiropas drošībai, mūsu vērtību sargāšanai un to izplatīšanai kaimiņattiecību politikas valstīs.
Mēs gribam, lai valda stabilitāte un miers Eiropas Savienības tuvumā.
Lai cīnītos pret terorismu, mums ir vajadzīgs arī tādu valstu atbalsts kā Pakistāna, Krievija un pat Irāna.
Mūsu vērtību sekmīga aizsardzība ir atkarīga lielā mērā no tā, cik mēs spējam iesaistīt partnerus.
Ikviens pamatbrīvību un pamattiesību samazinājums Eiropas Savienībā atspoguļojas piecpadsmit reižu 15 kaimiņattiecību politikas valstīs, nemaz nerunājot par Krieviju un Ķīnu.
Trešās valstis vēro, ko mēs darām, nevis, ko mēs sakām.
Komisijai un Padomei ir jāsaprot, ka mūsu pašu pilsoņu atbalsts cīņā pret terorismu izgaisīs, ja mēs nespēsim respektēt vairākas pamattiesības, kas noteiktas mūsu dibināšanas līgumos.
Priekšsēdētājas kundze, es netaisos piedalīties šajās muļķīgajās debatēs par šķidrumiem.
Vienīgie cilvēki, kam ir tiesības to darīt, ir drošības un tehniskie eksperti.
Ja viņi nonāk pie skaidriem secinājumiem, tad mūsu uzdevums ir nekavējoties rīkoties.
Nekas teroristus nebaida vairāk kā mūsu spēja reaģēt.
Terorisma draudi tiek būvēti uz mūsu nekustīguma, uz mūsu nemainīgo, konservatīvo sistēmu nekustīguma, un uz mūsu nespējas piemēroties jauniem komunikācijas veidiem, informācijas plūsmām, naudas un cilvēku plūsmām.
Vienīgais ceļš ir izveidot elastīgas struktūras, ad hoc komandas, horizontālu, sadarboties spējīgu informācijas apmaiņu un starpinstitūciju un pārrobežu sadarbību, kā arī palielināt Eiropola un Eurojust pilnvaras.
De Vries kunga atkāpšanās no amata noteikti bija ļoti slikta zīme.
Tas bija apstiprinājums ES nespējai pārvarēt muļķīgu, vecmodīgu un uz atsevišķu valstu darbībām balstītu pieeju drošībai.
Tas diemžēl bija simptoms, ka trūkst spējas dalīties informācijā un izpildīt lēmumus.
Toties Reformu līgums dod lielisku un pozitīvu signālu.
Minimāli noteikumi par policijas sadarbību, krimināllikumu un civillikumu tuvināšana, savstarpēja spriedumu atzīšana krimināllietās un civillietās, kā arī ES pierādījumu, noziegumu upuru un pašu noziedznieku aizsardzība ir pasākumi, kas norāda, ka ar lielu enerģiju, lieliem naudas līdzekļiem un politiskajiem centieniem mēs varam tikt galā ar terorismu un varam nedaudz palīdzēt Eiropas pilsoņiem Londonā, Glāzgovā un citās apdraudētajās vietās.
Komisār, dalībvalstīm līdz 2007. gada decembrim ir jāizpilda trešā Nelikumīgi iegūto līdzekļu legalizēšanas direktīva.
Es aicinu Komisiju būt noteiktai un izlēmīgai savā spiedienā attiecībā uz nepieciešamo drošības pasākumu ieviešanu, lai kontrolētu nelikumīgi iegūto līdzekļu legalizēšanu un terorisma finansēšanu.
Tas palīdzēs mums, un mums ir jāpalīdz jums.
Tad mēs varēsim skaidri teikt, ka esam gatavi cīnīties un uzvarēt.
(PT) 2006. gada 12. decembris ir vēsturisks datums, kad Eiropas Tiesa pilnībā atbalstīja argumentu par tiesībām būt informētam par apsūdzību terorismā, kuru es šajā pašā kamerā vairākus gadus atpakaļ aizstāvēju pret Padomi un Komisiju.
Tomēr taisnīgums netiks panākts un nenotiks reāla cīņa pret terorismu, kamēr tajā sarakstā būs nevainīgi upuri, piemēram, Irānas Tautas Mujahidin, un kamēr pasaules vadošā terorisma organizācija - Irānas revolucionārā gvarde, kā arī Irākas, Libānas, Persija līča un citas satelītsakaru organizācijas visā pasaulē - turpinās darboties nesodītas un bez jebkādiem ierobežojumiem, jo Eiropas iestādes baidās konfrontēt terorisma "zvēru”.
Es aicinu iestādes rīkoties tā, kā tām būtu jārīkojas.
Padomes priekšsēdētājs. - (PT) Priekšsēdētājas kundze, komisār, dāmas un kungi, es domāju, ka šīs ir ļoti lietderīgas, interesantas un ļoti piemērotas debates, turklāt arī iepriekšminēto neseno Dānijas un Vācijas notikumu kontekstā.
Es atbalstu daudzus jūsu ieteikumus, bažas un padomus Padomei - kas ir mans pienākums - un vēlos apliecināt, ka prezidentvalsts Portugāle ir atvērta sadarbībai un dialogam ar Eiropas Parlamentu, ņemot vērā mūsu darbību regulējošās tiesību normas.
Šīs ir grūtas un sarežģītas debates. daži cilvēki uzskata, ka mēs varētu darīt vairāk, citi domā, ka esam aizgājuši par tālu un ka mums, iespējams, būtu jāsper solis atpakaļ.
Daži cilvēki kritizē, citi aplaudē, daži nosoda, savukārt citi iedrošina.
Tomēr mēs visi, protams, piekrītam, ka mums ir stingri un pārliecināti jācīnās pret šo jauno postu, kas zināms kā terorisms, un mēs nekādā gadījumā nedrīkstam noslēgt pamieru šajā cīņā.
Arī mēs šajā procesā mācāmies un nepārtraukti attīstāmies.
Tas ir jauns drauds, kas nebija zināms iepriekš un kas nav iepriekš apkarots un bloķēts.
Tāpēc ir tikai dabīgi, ka mums ir nepieciešams nepārtraukti attīstīties, mācīties un būt aktīviem, lai nodrošinātu, ka vairs neatkārtosies tādi uzbrukumi, kuru liecinieki mēs esam bijuši.
Mēs esam smagi strādājuši un diez gan pienācīgā veidā plaši sadarbojušies ar trešajām valstīm.
Tā ir starptautiska cīņa.
Neviena dalībvalsts atsevišķi nevar efektīvi stāties pretī cīņai un apdraudējumam, ar ko saskaramies mēs. To nevarētu arī neviena atsevišķa organizācija vai organizāciju grupa.
Mums ir nepieciešama ļoti spēcīga starptautiska sadarbība.
Gatavojoties šīm debatēm, es atzīmēju vairākus pasākumus un aktivitātes, ko mēs esam veikuši, lai novērstu teroristu uzbrukumus, aizsargātos pret tiem, vajātu teroristus un atbildētu uz to uzbrukumiem.
Es secināju, ka, lai arī vēl ir daudz darāmā, daudz kas jau ir izdarīts, un mums ir jāmēģina uzlabot jomas, kurās mēs neesam izdarījuši tik daudz, cik varējām.
Ir svarīgi pieminēt novērtēšanas mehānismus, kas ir speciāli izstrādāti, lai pēc kāda laika, kad pasākumi ir ieviesti, mēs izdarītu secinājumus, kas mums palīdzētu uzlabot veicamos pasākumus.
Es gribētu pateikt, ka prezidentvalsts Portugāle tāpat kā Padome var cīnīties un cīnīsies pret terorismu tikai atbilstīgi mūsu pamatvērtībām un principiem, riskantākajiem punktiem mūsu cīņā pret teroristiem: šo principu un vērtību aizsardzībai.
Mūsu cīņā pret terorismu mēs nedrīkstam izturēties pret tiem nevērīgi vai neņemt tos vērā.
Prezidentvalsts Portugāle īpaši piesardzīgi izturēsies pret šo jautājumu un nepieļaus kompromisus.
Visbeidzot, es vēlos pateikt - šim jautājumam šeit tika pievērsta liela uzmanība, un es to pieminēju savā pirmajā runā - ka prezidentvalsts smagi strādā sadarbībā ar ģenerālsekretariāta padomi, risinot jautājumu saistībā ar pretterorisma koordinatoru, tas ir, kā paplašināt tā pilnvaras un potenciālās iespējas, lai būtu iespējams efektīvi pildīt tos pienākumus, kuri sākotnēji šim amatam bija noteikti.
Es apzinos, ka šajā jautājumā varētu būt zināma kavēšanās.
Prezidentvalsts Portugāle apņemas paātrināt debates ar Padomes iestādēm un piemērotā brīdī nosaukt jauno pretterorisma koordinatoru.
Kā jau teicu, es, protams, ņemšu vērā šajā debatē izskanējušos padomus, ieteikumus un bažas.
Mēs neesam un nekad nebūsim vienaldzīgi pret jūsu viedokļiem, mēs neapgalvojam un nekad neesam apgalvojuši, ka esam perfekti, kā arī neesam teikuši, ka, tas ko esam izdarījuši, ir izdarīts ļoti labi, nevainojami un nav apspriežams, Gluži pretēji, mūsu pūles vienmēr būs vērstas uz uzlabojumiem, lai nodrošinātu, ka mūsu sabiedrības vienmēr būtu brīvas, atvērtas un demokrātiskas, kā arī stātos pretī tām sabiedrībām, kas tā neuzskata.
Liels paldies!
Komisijas priekšsēdētāja vietnieks. - (IT) Priekšsēdētājas kundze, dāmas un kungi, vēlos pateikties visiem, kas runāja šajās svarīgajās debatēs.
Daži minēja, ka teroristi darbojas pēc politiskas stratēģijas.
Es piekrītu Mayor Oreja.
Terorisms ir jāapkaro ar globālu politisku stratēģiju.
Jūs esat daudz runājuši par vardarbīga radikālisma novēršanu un cīņu pret to.
Savā ievadrunā es norādīju uz dažiem priekšlikumiem.
Vēlos informēt jūs par kādu svarīgu iniciatīvu attiecībā uz vardarbīgu radikālismu.
Pēc nedaudz vairāk nekā mēneša, 16. un 17. oktobrī, pirmo reizi notiks Eiropas konference par izglītības un skolu nozīmi vardarbīga radikālisma izskaušanā jaunāko sabiedrības locekļu vidū.
Mēs esam aicinājuši izglītības jomas pārstāvjus Eiropā un aicinu arī novērotājus no Eiropas Parlamenta, ka vēlētos piedalīties.
Tā būtu iespēja skaidri pateikt , ka mēs vēlamies nomainīt ļaunuma un vardarbības kultūru ar iecietības un sadarbības kultūru.
Mēs atzīmējam visas dalībvalstu uzsāktās iniciatīvas radikālisma apkarošanai un cilvēku vervēšanas terorisma kustībā novēršanai.
Eiropas Parlaments tiks informēts par šo iniciatīvu rezultātiem un labāko praksi.
Mēs esam daudz runājuši par datu un informācijas izplatīšanu un apmaiņu.
Bieži, dāmas un kungi, mūsu rīcībā ir ļoti daudz datu, pat pārāk daudz, bet nav pietiekamas datu analīzes.
Tāpēc ir nepieciešams pastiprināt Europol lomu.
Vēlos pateikties visiem, kas atbalstīja Europol stiprināšanu, tajā skaitā Pirker kungu.
Decembrī es Padomē izteicu priekšlikumu par šo jautājumu, un es ceru, ka prezidentvalsts Portugāle līdz šī gada beigām atbalstīs lēmuma pieņemšanu par Europol lomas stiprināšanu.
Jūlijā tiks iesniegta iniciatīva attiecībā uz bioloģisko terorismu.
Mēs skaidri norādījām, kuri ir jutīgākie sektori un kur visvairāk ir nepieciešama Eiropas valstu sadarbība - es vēršos pie Borghezio kunga, kurš izvirzīja šo jautājumu.
Daži ir runājuši par dalībvalstu nespēju rīkoties.
Es atbalstu "vārdos saukšanas un kaunināšanas” praksi.
Jūnijā es publicēju dokumentu, kurā skaidri norādīts, kuras dalībvalstis kavējas pat ar tiesību aktu ieviešanu saistībā ar cīņu pret terorismu.
Tas parāda, un šeit es vēršos konkrēti pie Guardans Cambó, ka esmu gatavs norādīt uz atbildību, taču šāda rīcība būs lietderīga tikai tad, ja dalībvalstis un Padome uztvers paziņojumu par nespēju rīkoties kā ieteikumu un stimulu kustībai uz priekšu.
Daudzi ir runājuši par transatlantiskām attiecībām.
Es ticu, dāmas un kungi, ka ir nepieciešama ciešāka sadarbība ar Savienotajām Valstīm, bet tajā paša laikā mums ir nepieciešama arī aktīvāka Eiropas iesaistīšanās.
Citu starpā vēlos pateikties arī Cashman kungam par šī principa ierosināšanu.
Nav jēgas, ja mēs lēnām veidojam un attīstām Eiropas modeli un tajā pašā laikā pārmetam Savienotajām Valstīm, jo tām tomēr ir modelis.
Es domāju, ka ir nepieciešama aktīvāka Eiropas iesaistīšanās un ciešāka sadarbība ar Savienotajām Valstīm, taču nav nepieciešamības teikt, ka Eiropas problēma ir Savienotās Valstis.
Problēma ir teroristi un to darbības Eiropas sirdī.
Tas jāpatur prātā.
(Aplausi)
Pēdējā doma: es esmu pārliecināts, ka jauns Eiropas Līgums sniegtu mums labākus instrumentus, kas sniegtu mums instrumentu ar, kuru strādāt kopā ar Eiropas Parlamentu, lai dalītu atbildību starp trim iestādēm.
Tas Komisijai un Padomei dotu vairāk spēka.
Es domāju, ka šobrīd iedzīvotāji varētu saprast un skaidri redzēt, kurš ir pieļāvis kļūdu, kurš ir rīkojies pareizi un kurš nav rīkojies, kad tas bija nepieciešams.
Tādējādi ir cerība, ka šis līgums kļūs par realitāti, ka tas beidzot tiks noslēgts un ka Parlaments kopā ar mums kļūs par pilntiesīgu dalībnieku cīņā ar terorismu.
(Aplausi)
Paldies, Frattini kungs.
Es atvainojos par troksni, taču tā nav nepieklājība attiecībā pret jums.
Debates ir slēgtas.
Balsošana notiks 11. oktobrī.
Rakstiskie paziņojumi (142. pants)
rakstiski. - (PT) Tā kā iepriekšējās debatēs lielākā daļa Eiropas Parlamenta, Komisijas un Padome izvairījās no nopietnas analīzes un detalizētām sarunām par terorismu-visās tā izpausmēs, arī terorismu dalībvalstīs - vai cīņu pret terorismu, ir skaidrs, ka tie pastāvīgi mēģina izņemt terorisma analīzi no konteksta, lai aizsegtu terorisma nopietnākos iemeslus un politikas, kas izraisa terorismu.
Šādā rīcība kļūst vēl nopietnāka un politiski svarīga, kad "cīņā pret terorismu” - kurā ASV un ES ir vadošās lomas - arvien pamanāmāks kļūst fakts, ka cilvēki visā pasaulē saskaras ar instrumentu, kas ļauj neievērot starptautiskus normatīvos aktus, graut cilvēku suverenitāti un apdraudēt dalībvalstu brīvību, veicinot intervenciju, agresiju un karu gan Afganistānā, gan Irākā un Palestīnā ar tūkstošiem cilvēku upuru.
Lai arī daži runātāji līdz spēku izsīkumam atkārtoja par cilvēktiesību aizsardzību šajā "cīņā pret terorismu” un drošības pasākumos šīs cīņas ietvaros, liels skaits situāciju un faktu liecina par būtiskiem cilvēka brīvības, tiesību un garantiju pārkāpumiem.
rakstiski. - ES pamatā ir brīva cilvēku, preču, pakalpojumu un kapitāla kustība.
Šīs kustības šķēršļi ir jāuztver nopietni.
Cīņu pret terorismu kā daļu no starptautiskās noziedzības nevar atstāt bez ievērības.
Tomēr terorisms ir delikāts temats.
Mēs nedrīkstam aizmirst, ka visām pretterorisma politikām ir jābalstās uz pamattiesību ievērošanu un cilvēka cieņas neaizskaramību.
Pasākumiem ir jābūt arī efektīviem un proporcionāliem iegūtajai drošībai.
Es apšaubu, ka, piemēram, jaunie ierobežojumi attiecībā uz šķidrumu ienešanu lidmašīnās atbilst šiem kritērijiem.
Visumā, ir atzinīgi jāvērtē katrs centiens panākt labāku saskaņotību starp dalībvalstīm, un starp tām un ES institūcijām.
Pēc tam, kad de Vries kungs atkāpās no amata, pēc iespējas ātrāk ir jāieceļ jauns ES pretterorisma koordinators.
(NL) Priekšsēdētāja kungs, vēlos tikai piebilst, ka debašu laikā Padomes priekšsēdētājam, kurš jau ir aizgājis, un Komisijai tika uzdoti ļoti konkrēti jautājumi, uz kuriem neesam saņēmuši atbildes.
Es vēlos no Padomes un Komisijas saņemt rakstisku atbildi uz maniem jautājumiem par Augstākā līmeņa kontaktgrupu datu aizsardzībai un ASV Ārvalstu izlūkošanas un novērošanas aktu.
Mēs turpināsim darbu atbilstoši Reglamentam, kā arī ņemot vērā izteikto pieprasījumu.
Parlamenta sastāvs: sk. protokolu
Darba kārtība: sk. protokolu
Priekšsēdētāja kungs, attiecībā uz procedūras jautājumu, vai es varētu lūgt Parlamenta priekšsēdētāju nekavējoties rīkoties un aicināt aizsargāt delegāciju no Kolumbijas, kas mūsu Parlamentu apmeklēja 27. un 28. jūnijā, un kuras dalībnieki šonedēļ saņēma publiskus nāves draudus, jo šeit bija atklāti izteikušies par labu priekšlikumam par ieslodzīto apmaiņu Kolumbijas konfliktā?
Apsūdzība, ka visi delegācijas dalībnieki, tostarp franču tautības bijušā Kolumbijas prezidenta amata kandidāta māte Yolanda Pulecio de Betancourt, Kolumbijas Katoļu baznīcas vadītājs Luis Augusto Castro, un Kolumbijas Liberālās partijas ģenerālsekretārs Dr. Jose Noe Rios, atbalsta valsts partizānu kustību, ir absurda un grupai rada lielas briesmas.
Pamatojoties tikai uz humānumu, es aicinu priekšsēdētāju darīt visu iespējamo, lai izteikt protestu viņu drošības labā.
(Aplausi)
1.
Dalībvalstu 2005. gadā īstenotie centieni nolūkā panākt noturīgu līdzsvaru starp zvejas kapacitāti un zvejas iespējām (balsojums)
- Ziņojums: P. Casaca
2.
Budžeta grozījuma Nr. 5/2007 projekts (balsojums)
- Ziņojums: J. Elles
3.
Bīstamo kravu iekšzemes pārvadājumi (balsojums)
- Ziņojums: B. Liberadzki
Balsošanas laiks
Nākamais punkts ir balsojums.
(Balsošanas rezultāti un citas detaļas: sk. protokolu)
Apsveikšana
Oficiālo viesu vietās zālē atrodas delegācija no Dienvidāfrikas parlamenta.
Es vēlos sirsnīgi sveikt Dienvidāfrikas delegācijas pārstāvjus, kas ieradušies, lai piedalītos 10. EP-Dienvidāfrikas parlamentu sanāksmē, kura notiks no 5. līdz 6. septembrim.
(Aplausi)
1.
Konservēts piens, kurš paredzēts lietošanai pārtikā (balsojums)
- Ziņojums: E. Jeggle
2.
Piena un piena produktu tirgus kopīga organizācija (balsojums)
- Ziņojums: E. Jeggle
3.
Papildu noteikumi piena un piena produktu tirgus kopīgajai organizācijai attiecībā uz dzeramo pienu (balsojums)
Ziņojums: E. Jeggle
Priekšsēdētāja kungs, tā kā zālē ir delegācija no Dienvidāfrikas parlamenta, vai mēs varētu viņiem lūgt no šī Parlamenta uz mājām līdzi aizvest Zimbabves Mugabe režīma nosodījumu un mūsu cerības, ka Dienvidāfrika veiks nepieciešamos pasākumus, lai šajā valstī panāktu pozitīvas pārmaiņas?
(Aplausi)
Es piefiksēju jūsu priekšlikumu, kuru vērtēju atzinīgi, un mēs mēģināsim to paveikt balsošanas laikā, vienlaicīgi ievērojot parlamenta reglamentu.
4.
ES ieviestie ierobežojumi attiecībā uz šķidrumiem, kurus pasažieri var ienest lidmašīnu salonos (balsojums)
- Rezolūcija:
5.
Kravu pārvadājumu loģistika Eiropā -ilgtspējīgas mobilitātes izšķirošais faktors (balsojums)
- Ziņojums: A. Sender
6.
EURES darbības pārskats par 2004. un 2005. gadu: ceļā uz vienotu Eiropas darba tirgu (balsojums)
- Rezolūcija:
7.
ES stratēģija dalībvalstu atbalstam alkohola radītā kaitējuma mazināšana (balsojums)
- Ziņojums: A. Foglietta
Balsošanas laiks (turpinājums)
(Pirms balsojuma)
Priekšsēdētāja kungs, attiecībā uz interešu deklarēšanu, vai jūs varētu man paskaidrot, vai balsojumā par nākamajiem trim ziņojumiem par pienu, mūsu vidū esošajiem piena lopkopjiem nevajadzētu deklarēt savas intereses un atturēties no balsošanas?
(Aplausi)
Protams, Titley kungs, mēs turpināsim darbu, pamatojoties uz atsevišķu deputātu parakstītiem paziņojumiem saistībā ar interešu konfliktu mandāta pieņemšanas brīdī un saistībā ar atsevišķām parlamenta procedūrām.
Balsojumu skaidrojumi
Mēs uzskatām, ka zvejas resursu ilgtspējība būtiski ietekmē zivsaimniecības turpināšanu un šīs nozares dzīvotspēju, taču mēs neatbalstām Eiropas Savienībā pieņemto flotu pārvaldības politiku vai flotu samazināšanu, kuras galvenās sekas būs ievērojama ražošanas līdzekļu samazināšanās un ļoti apjomīgs darbavietu zudums.
Lai panāktu ilgtspējīgu līdzsvaru starp zvejas kapacitāti un zvejas iespējām, ir jāņem vērā sociālā un ekonomiskā situācija zivsaimniecības nozarē, piemērojot mehānismus, kas paredzēti, lai subsidētu vai atlīdzinātu zaudējumus zvejniekiem, ko ietekmē videi draudzīgas zvejas ekonomiskās sekas vai pasākumi zvejas samazināšanai, it īpaši mazāk labvēlīgos reģionos, kas ir atkarīgi no zivsaimniecības nozares.
Līdzīgi, zvejas intensitāte ir jāpielāgo esošajiem resursiem un jūras vides aizsardzībai, tādējādi vienlaicīgi veicinot mazāka mēroga piekrastes zveju un nerūpniecisko zveju, kā arī aizsargājot zvejas kopienas; šajā kontekstā īpaši noderīgi būtu palielināt dalībvalstu ekskluzīvās zvejas zonas no pašreizējām 12 jūras jūdzēm līdz 24 jūras jūdzēm, bet attālākajiem reģioniem - no 100 jūras jūdzēm līdz 200.
rakstiski. - (FR) Es balsoju par mana kolēģa P. Casaca kunga ziņojumu, jo tajā ir skaidri uzsvērtas "perversās” sekas, kādas ir pašreizējai sistēmai, kurā bieži tiek pieņemti no vietējās realitātes attālināti lēmumi.
Aplūkosim, piemēram, "thonaille” veida tīklu izmantošanas gadījumu Vidusjūrā.
Cilvēki, kas ar to nodarbojas, ir ieguldījuši darbu savu zvejas metožu izveidē, taču nesen pieņemtie tiesību akti paredz neproporcionālus ierobežojumus, kuri var izraisīt šo metožu izzušanu.
Patiesībā šie cilvēki saskaras ar negodīgu konkurenci ar kolēģiem no Atlantijas okeāna austrumiem -gan Spānijas, gan Francijas puses.
Atbilstoši ziņojumā izteiktajiem priekšlikumiem pieeja, kas izmanto ģeogrāfiskās zvejas zonas un ņem vērā zvejniecībā izmantoto metožu īpašās iezīmes, varētu palīdzēt nodrošināt godīgāku nozvejas sadalījumu, kas var garantēt noturīgu zvejas kapacitātes un zvejas iespēju līdzsvaru.
rakstiski. - Es atbalstu James Elles ziņojumu par budžeta grozījuma Nr. 5/2007 projektu.
To darot, es vēlētos uzsvērt konkrētu manas valsts problēmu, kas varētu vājināt atbalstu papildu izdevumiem.
Lielbritānijas problēma ir tāda, ka Margaret Thatcher ar 1984. gada Fonteblo nolīgumu nākamajām Lielbritānijas valdībām ir atstājusi tikai vienu iespējamo taktiku.
Fonteblo nolīgums Lielbritānijai dod atlaidi divu trešdaļu apmērā no starpības starp mūsu ikgada iemaksām un ikgada ieņēmumiem no ES.
Tādējādi jebkuras jaunas izdevumu programmas Lielbritānijai izmaksā divreiz vairāk; vispirms mēs samaksājam savus 50 % un tad zaudējam divas trešdaļas no ES ieguldījuma, mūsu gadījumā ES ieguldījumu samazinot no 50 % uz mazāk nekā 17 %.
Rēķinoties ar to, ka Lielbritānijas ieguldījums ir mazliet zem 15 % no kopējā budžeta, jebkurš jauns projekts, kuram Lielbritānija saņem mazāk nekā trešdaļu naudas, Lielbritāniju noved mīnusos.
rakstiski. - (PT) Ziņojumā teikts, ka Eiropas Savienībā katru gadu tiek pārvadāti aptuveni 110 miljardi bīstamo (cilvēkiem un videi bīstamu) kravu tonnu/km, un šis daudzums veido gandrīz 8% no visām pārvadātajām kravām.
58% no tām pārvadā pa dzelzceļu, 25% pārvadā pa gaisu un 17% - pa iekšzemes ūdensceļiem.
Bīstamo kravu starptautiskos pārvadājumus reglamentē starptautiski nolīgumi.
Šajā kontekstā mēs uzskatām, ka noderīgai un vajadzīgai sadarbībai Eiropas Savienības līmenī ir jānodrošina pilnīga dalībvalstu suverenitāte attiecībā uz kravu (bīstamo) pārvadājumiem to teritorijā, piemēram, izmantojot tiesības reglamentēt, piešķirt individuālas atļaujas un aizliegt bīstamo kravu pārvadāšanu, īpaši valsts drošības un vides aizsardzības iemeslu dēļ.
Šis ir principa jautājums un vēl jo svarīgāks tas ir Eiropas Savienībā veicinātajā neierobežotās pārvadājumu liberalizācijas kontekstā.
rakstiski. - (DE) Komisijas priekšlikums Eiropas tiesību aktu par bīstamo kravu pārvadājumiem vienkāršošanai un apvienošanai ir pilnībā jāatbalsta, tas jādara arī labākas reglamentēšanas interesēs.
2007. gada 31. augustā es apmeklēju satiksmes pārvaldības galveno mītni septiņiem ceļu tuneļiem, tostarp garākajam tunelim Vācijā, un sapratu, ka ir nepieciešama saskaņošana, jo īpaši noteikumu par bīstamo kravu pārvadājumiem tuneļos saskaņošana.
Strauji attīstās ne tikai kravu per se, bet arī bīstamo kravu pārvadāšanas nozare; un tas notiek visā pasaulē, tāpēc šo pieaugumu vairs nevar apmierināt tikai viens pārvadāšanas veids.
Tādēļ ir saprātīgi pieņemt pārvadāšanas noteikumus ne tikai pārvadājumiem pa ceļu un dzelzceļu, bet arī pa iekšējiem ūdensceļiem.
Tādējādi tiks uzlabotas iespējas izmantot vairākveidu pieeju ar mūsu pārvadāšanas vajadzībām saistītajām problēmām.
Attiecībā uz mūsu līdzpilsoņu izpratni ir īpaši lietderīgi pieminēt, ka pašreizējais tiesību akts ņem vērā ne tikai konkrētus ANO ieteikumus, bet arī dalībvalstu subsidiaritātes prasības.
Tas, ka direktīvā ir apkopotas četras "vecās” direktīvas un aiztaupīti 2 000 normatīva teksta lappušu, padara to par reālu birokrātijas samazināšanas piemēru.
Dalībvalstis saglabās tiesības savā teritorijā reglamentēt un pat aizliegt pārvadāt atsevišķas bīstamas kravas, piemēram, valsts drošības vai vides aizsardzības iemeslu dēļ.
Visbeidzot, sabiedrība var rēķināties, ka šī direktīva palīdzēs uzlabot gan pārvadāšanas, gan vides drošību.
rakstiski. - (FR) Beidzot Komisijas priekšlikums ar mērķi saskaņot bīstamo kravu pārvadājumu noteikumus ir solis pareizajā virzienā.
Patiesi, ierosinātā teksta mērķis ir vienkāršot un apvienot pašreizējos Kopienas tiesības aktus.
Šobrīd bīstamo kravu pārvadājumus pa zemi (dzelzceļu, zemi) un iekšzemes ūdensceļiem reglamentē ne mazāk kā četras direktīvas un vairāki Komisijas lēmumi.
Šis izkliedētais apkopojums nozīmē, ka noteikumi ir pārāk sarežģīti, sarežģīti pārņemami valstu tiesību aktos un bieži vien novecojuši.
Šī ir īpaši svarīga tēma, jo iekšzemes pārvadājumu, tāpat kā bīstamo kravu apjoms Eiropas Savienībā pastāvīgi palielinās.
Eiropas Savienībā katru gadu tiek pārvadāti 110 miljardi bīstamo kravu tonnu/km, kopā tas veido 8% no visām pārvadātajām kravām.
Tā kā Francija atrodas Eiropas krustcelēs, tās ceļu, dzelzceļu un ūdensceļu tīkli tiek bieži piesārņoti un tādēļ īpaši pakļauti pārvadāšanas nelaimes gadījumu riskam.
Ir pienācis pēdējais laiks likvidēt visus papildu un pārmērīgos Eiropas Savienības tiesību aktus šajā jomā, lai ļautu dažādiem operatoriem, kā arī valsts iestādēm garantēt un nostiprināt šāda pārvadājumu veida drošību.
rakstiski. - (DE) Ņemot vērā pastāvīgo kravu pārvadājumu apjoma pieaugumu, katastrofālais kravas automobiļu ugunsgrēks Gotharda tunelī un līdzīgi atgadījumi noteikti nebūs pēdējie ar kravas automobiļiem saistītie šausmu stāsti.
Tas ir īpaši aktuāli, tādēļ, ka kravas automobiļi ir nesalīdzināmi biežāk iesaistīti nelaimes gadījumos uz autoceļiem un tādēļ, ka to atpūtas laiks bieži vien netiek ievērots, jo peļņa kļūst arvien mazāka, bet konkurences radītā spriedze arvien lielāka.
Potenciālo risku palielina arī nekvalitatīvie ceļi un papildu braukšanas joslu izveide.
Ja šādā nelaimes gadījumā ir iesaistīts transportlīdzeklis, kas pārvadā bīstamu kravu, sekas, protams, ir vēl jo nopietnākas.
Turklāt bieži radioaktīva, kodīga vai sprāgstoša krava tiek pārvadāta nelikumīgi, tādējādi avārijas gadījumā pakļaujot nāves briesmām neatliekamās palīdzības dienestu darbiniekus.
Papildināt drošības prasības ir tikai pareizi un nepieciešami, tādēļ arī es balsoju par šo ziņojumu, lai arī attiecīgi būtu jāpastiprina arī pārbaudes.
rakstiski. - (PT) Viens no Eiropas Savienības pamatpienākumiem un saistībām ir radīt Eiropas pilsoņiem drošus dzīves apstākļus.
Kravu iekšzemes pārvadājumu apjoms Eiropas Savienībā pastāvīgi palielinās, un attiecīgi pieaug arī pārvadāto bīstamo kravu daudzums.
Tādēļ ir jānodrošina bīstamo kravu pārvadājumiem piemērojamo tiesību aktu vienkāršošana un precizēšana.
Nodoms vienā direktīvā ietvert bīstamo kravu pārvadāšanu pa dzelzceļu, ceļu un iekšzemes ūdensceļiem var veicināt komodalitāti un, piemērojot paredzētos noteikumus, uzlabot drošību un darbības ātrumu, balstoties uz pieņemtiem jauniem kritērijiem par kravu ātru piegādi un atbilstošu pakalpojumu nodrošināšanu.
Tādēļ svarīgs priekšnoteikums ir vēl lielāka Eiropas Savienībā notiekošo pārvadājumu, tostarp bīstamo kravu pārvadājumu, drošība; es uzskatu, ka, īstenojot šajā direktīvā iekļautos pasākumus, tas būs iespējams.
Es balsoju par Bogusław Liberadzki ziņojumu par bīstamo kravu iekšzemes pārvadājumiem.
Profesors Liberadzki ir vadošais transporta nozares speciālists.
Viņa sastādītais ziņojums ir profesionāli rakstīts un sniedz padziļinātu radušās problēmas analīzi.
Neapšaubāmi, viena no Eiropas Savienības prioritātēm ir nodrošināt eiropiešiem drošus dzīves apstākļus.
Tas attiecas arī uz pārvadājumu, jo īpaši uz bīstamo kravu pārvadājumu drošību visā Savienībā.
Pieaugusī preču un pakalpojumu aprite ir palielinājusi arī pārvadājumus pa ceļu, dzelzceļu un ūdensceļiem.
Tādēļ es atbalstu iniciatīvu apvienot šos pārvadājumu veidus vienā direktīvā.
Es uzskatu, ka Eiropas līmenī mums ir jācenšas izveidot tiesību aktus, kam ir vislielākā vērtība tieši saistībā ar Eiropas Savienības pilsoņiem.
Noteikumu ietveršana vienā Eiropas Savienības dokumentā uzlabos to pārredzamību un pieejamību, kā arī to piemērošanas efektivitāti.
(DE) Priekšsēdētāja kungs, es balsoju par E. Jeggle kundzes ziņojumiem, jo ceru, ka tie veicinās mūsu lauksaimnieku izdzīvošanu.
Galu galā kādreiz lauksaimnieki, pateicoties saražotajam, varēja ļoti labi dzīvot.
Mūsdienās pārtikas cenas pastāvīgi palielinās, taču, lai arī lielie uzņēmumi no tā iegūst un saņem pievilcīgu peļņu, vienkāršie lauksaimnieki arvien vairāk tiek nostādīti lūdzēju lomā.
Bieži sīksaimniekiem, lai izdzīvotu, ir vajadzīgs papildu ienākumu avots, un vienīgais iemesls uzņemties šo divējādo nastu ir mīlestība pret dabu.
Arvien vairāk cilvēku padodas, taču tas jau tagad ir izraisījis atkarību no augļu, dārzeņu un barības importa.
Kopš pievienošanās Eiropas Savienībai vairāk nekā 50% Austrijas lauksaimnieku ir likvidējuši savu uzņēmējdarbību, tas ir, pārtraukuši piena ražošanu.
Tāpēc mēs strauji tuvojamies brīdim, kad tiks apdraudēta mūsu pašpietiekamība svaiga piena un svaiga piena produktu nozarē.
Priekšsēdētāja kungs, dāmas un kungi! Šodien balsojot par trim ziņojumiem par piena nozari, es paudu savu atbalstu Komisijas priekšlikumiem, jo uzskatu, ka tajos paredzēti soļi pareizajā virzienā.
Pārmērīgā tirgus reglamentēšana attiecībā uz piena un dzeramā piena produktiem Eiropas Savienībā ir nevajadzīga un bezjēdzīga, un tās rezultātā cieš gan patērētāji, gan ražotāji.
Tādēļ ir tikai pareizi liberalizēt pašreizējos noteikumus.
Es atzinīgi vērtēju iespēju papildu trim esošajām dzeramā piena kategorijām atļaut dzeramā piena papildu kategorijas ar atšķirīgu tauku daudzumu.
Tā rezultātā gan patērētājiem, gan ražotājiem būtu lielāka izvēle.
Šāds iznākums būtu tikai vēlams.
Patiesībā Komisijai vajadzētu aktīvi veicināt dzeramā piena tirgus liberalizāciju, jo pašreizējā piena kvotu sistēma ir gan novecojusi, gan bezjēdzīga.
Nav nekāda iemesla turpināt ražotājiem noteikt sodu par liela piena daudzuma ražošanu.
Šobrīd, kad visā pasaulē palielinās pieprasījums pēc piena un dzeramā piena produktiem, piena kvotas ir acīmredzams šķērslis piena nozares attīstībai Eiropas Savienībā.
rakstiski. - Pašreizējā piena produktu nozares izaugsme rada lielu optimismu starp piena lopkopjiem Eiropā.
Āzijas arvien pieaugošā apetīte pēc piena produktiem, aizvien sarūkošā ražošana Eiropā un aizvien plašākā zemes izmantošana biodegvielas izejvielu audzēšanai ASV piena produktu cenu paceļ rekordlielā augstumā.
Būdams Eiropas Parlamenta deputāts, kas pārstāv Īrijas laukus, esmu laimīgs, ka piena lopkopji saņem pelnīto atelpu, lai gan ražošanas izmaksas turpina pieaugt, tādējādi īpaši grūtāku padarot mazāku piena lopkopju izdzīvošanu.
Tirgus pārvaldības mehānismu izmaiņas rada nestabilitāti.
Tā kā līdz 2015. gadam ir paredzēts atcelt piena kvotas, ir nepieciešami piesardzības soļi, kas palīdzēs absorbēt tirgus nestabilitāti.
Ražotāju reakcija uz to pagaidām ir neskaidra.
Piena produkcijas palielināšanās novedīs pie cenu krituma.
Stabilitātei izšķiroši svarīgi būs PTO atļautie aizsardzības mehānismi.
Pašlaik eksporta kompensācijas ir nulles līmenī, jo globālais piena produktu tirgus ir spēcīgs.
Mums ir jānodrošina, ka atbalsts eksportam tiek saglabāts kā mehānisms, ko potenciāli varētu ieviest vēlāk.
Pārmaiņas piena produktu sektorā ir nenovēršamas, taču ir nepieciešams labi vadīts pārejas posms, lai Eiropas zemniekiem nodrošinātu stabilu un gaišu nākotni.
rakstiski. - (PT) Mēs piekrītam ziņojumā paustajai nostājai, ka ir svarīgi sniegt būtisku kvalitatīvu atbalstu skolu piena programmai.
Tomēr mums ar nožēlu, jāatzīst, ka tās pašreizējā formā ar pastāvošo vadības filozofiju un pašlaik piešķirtajiem resursiem, šī programma daudzos gadījumos ir kļuvusi par iemeslu piena dzeršanas pārtraukšanai, tajā piedāvāto produktu sliktās kvalitātes un neapmierinošā rakstura dēļ, kas neatbilst vidusskolas jaunāko klašu izglītojamo gaumei.
Tādēļ mēs piekrītam, ka šajā programmā iekļauto produktu klāsts jāpaplašina gan dažādības, gan uzturvērtības, gan diētas apsvērumu ziņā.
Tomēr mums jāatceras, ka mums steidzamības kārtā jāatrisina tādi vienkārši jautājumi kā saldējamo iekārtu tīklu trūkums, tāpēc, ka tas traucē skolām un daudziem portugāļu izglītojamajiem piekļūt citiem produktiem, izņemot ultraaugstās temperatūras (UHT) pienu.
Piena uzturvērtība ir labi zināma, un mēs zinām, ka mums jāmudina cilvēki dzert to.
Tomēr, lai tas būtu iespējams, ir nepieciešama palīdzība kvalitatīva piena ražošanā un izšķiroša nozīme ir neskaitāmajiem mazajiem ganāmpulkiem; tās ir galvenokārt ģimenes fermas, kuras, neizmantojot intensīvas ražošanas metodes, saglabā dzīvas mazās lauku kopienas un apdzīvo laukus.
rakstiski. - (DA) Eiropas Parlamenta Sociālistu grupas dāņu deputāti Poul Nyrup Rasmussen, Britta Thomsen, Cristel Schaldemose, Dan Jørgensen un Ole Christensen ir balsojuši ne tikai pret Komisijas priekšlikumiem, bet arī pret Parlamenta ierosinātajiem grozījumiem.
Delegācija uzskata, ka ir nepieciešams pārkārtot piena izdalīšanas sistēmu skolām, bet priekšlikums nesniedzas pietiekami tālu.
Delegācija uzskata, ka atbalsts pienam ar augstu tauku procenta saturu ir jāatceļ pilnībā, vienlaikus visvairāk atbalstot veselīgu pienu.
Tomēr delegācija vēlas uzsvērt savu atbalstu ES lauksaimniecības atbalsta pārkārtošanai, vairāk orientējot to uz tirgu, un ES lauksaimniecības politika cita starpā jāsaista ar apkārtējās vides politiku un sabiedrības veselības iniciatīvām.
rakstiski. - Lai nodrošinātu šī Parlamenta godprātīgumu, visiem deputātiem, kuriem piena produktu tirgū ir finansiālas intereses, ir jāatklāj, ka viņi ir ieinteresēti šajā balsojumā.
(DE) Priekšsēdētāja kungs, es balsoju par šo rezolūciju, jo uzskatu, ka ir pienācis laiks, kad mums jāpārskata šis pasākums un jāizvērtē, vai tas ir patiešām piemērots un efektīvs.
Ja tas nav efektīvs, mums tas jāatceļ, ja tas ir tikai daļēji efektīvs un piemērots, tad tas atbilstīgi jāmaina.
Tomēr visos gadījumos mums jāstrādā pie izpildes standartizēšanas, tas ir, nodrošinot pārbaužu viendabību, lai reizi par visām reizēm izbeigtu visus satraukumus, ko mēs pašlaik piedzīvojam lidostās.
(MT) Es vēlos paskaidrot, ka nav pieļaujami nekādi kompromisi attiecībā uz drošību.
Mums jāatzīst, ka sastopoties ar ierobežojumiem šķidrumu ienešanai lidmašīnu salonos, ir taisnība, ka tās ir neērtības, ir taisnība, ka ir aizvainojoši izmest to, kas jums ir bagāžā, bet no otras puses, drošība ir pats svarīgākais, drošība ir vislabākā izvēle.
Ja Britu slepenie dienesti saka mums, ka draudi joprojām pastāv, tad tie joprojām pastāv.
Mēs nevaram pieļaut nekādus kompromisus, un tāpēc mums ir jābūt ļoti uzmanīgiem, pieņemot rezolūcijas un atbalstot ierosinājumus šajā jautājumā, lai mēs nekļūstam kaut kādā ziņā vāji vai bezspēcīgi savā attieksmē.
(SK) Savos biežajos darījumu braucienos es kļūstu par aculiecinieci aizvainojošām problēmām, ar kurām Eiropas lidostās sastopas pasažieri, kuru rokas bagāžās ir šķidrumi.
Pasažieriem jāšķiras no kosmētikas.
Par laimi, viņi var paspēt izdzert puslitra pudeli minerālūdens, bet losjons pēc skūšanās vai šampūns, kas pārsniedz atļauto normu, nonāk tam paredzētajā konteinerā.
Pasažieri uzskata šīs stingrās lidostas kontroles par viņu tiesību pārkāpumu.
Viņi nezin, kāpēc viņiem tas ir jādara, un dusmojas uz Savienību ar tās birokrātiskajiem noteikumiem.
Viņu lidojumu mērķi ir dažādi, un tādēļ viņi nesaprot, kāpēc viņiem jāšķiras no pamata higiēnas precēm.
Lidostu darbiniekiem nav ne laika, ne vēlēšanās pienācīgi izskaidrot stingrās kontroles kā pretterorisma mehānismu.
Es balsoju par priekšlikumu rezolūcijai, kas ierosina izbeigt pretrunīgos pasākumus, kas ietekmē gaisa pārvadājumu pasažierus un uzsver nepieciešamību veikt pētījumus, lai atklātu efektīvus instrumentus sprāgstvielu atklāšanai šķidrumos.
Es ceru, ka Eiropas Komisija rūpīgi pārskatīs aizliegumu ienest šķidrumus lidmašīnu salonos un, ja netiks atklāti citi fakti, atcels šo pretrunīgo pasākumu.
rakstiski. - Lai gan Apvienotās Karalistes Neatkarības partija (UKIP) uzsver principu atbalstīt jebkuru ES tiesību aktu atcelšanu, šis ir nacionālās drošības jautājums, un tādēļ šī partija nevarēja atbalstīt pasākumu, kas gaisa pārvadājumu pasažierus un apkalpi varētu nostādīt riska priekšā.
Kā ir norādījusi Apvienotās Karalistes valdība, terorisms vēl arvien ir nopietns un nepārtraukts apdraudējums.
rakstiski. - Lai gan Apvienotās Karalistes Neatkarības partija (UKIP) uzsver principu atbalstīt jebkuru ES tiesību aktu atcelšanu, šis ir nacionālās drošības jautājums un tādēļ šī partija nevarēja atbalstīt pasākumu, kas gaisa pārvadājumu pasažierus un apkalpi varētu nostādīt riska priekšā.
Kā ir norādījusi Apvienotās Karalistes valdība, terorisms vēl arvien ir nopietns un nepārtraukts apdraudējums.
Apvienotās Karalistes valdības viedoklis:
Apvienotās Karalistes valdība atzinīgi vērtē Transporta un tūrisma komitejas rezolūcijas atzinumu, ka Eiropas aviācijā ir nepieciešams augsts drošības līmenis.
Terorisms vēl arvien ir nopietns un nepārtraukts apdraudējums.
Pašreiz praktiski nav iespējams pārbaudīt vairāk nekā tikai nelielu daļu no visiem šķidrumiem, ko pasažieri vēlas pārvadāt.
Tādēļ līdz brīdim, kad būs pabeigts darbs pie atbilstošāka un uz tehnoloģijām balstīta risinājuma, pagaidu pārbaudes pašlaik ir vienīgais veids, kā nodrošināt pasažieru drošību.
rakstiski. - Es par šo rezolūciju balsoju tādēļ, ka tā satur prasību pārskatīt Regulas (EK) Nr. 1546/2006 (par šķidrumu ienešanu lidmašīnu salonos) efektivitāti un taisnīgumu.
Visabsurdākais man šķiet tas, ka es varu ievest Eiropā nemuitojamus šķidrumus - ārpus ES pirktu alkoholu, smaržas vai pārtiku, taču, ja man ES teritorijā ir jāpārsēžas citā lidmašīnā, varas iestādes man tos konfiscē.
Vai Komisijai neienāk prātā, ka teroristi iespējams ir vairāk informēti par šo regulu nekā vidusmēra pasažieris, un tādēļ arī atbilstoši rīkosies?
Tas arī netieši norāda, ka drošība visās lidostās ārpus ES ir sliktāka nekā vissliktākajā ES lidostā.
Kā cilvēkam, kas regulāri ceļo pa gaisu, man ir grūti, ja pat ne neiespējami, tam ticēt.
rakstiski. - (PT) Par regulu, kas nosaka ierobežojumus šķidrumu ienešanai lidmašīnu salonos, es uzskatu, un tā tika nolemts arī mūsu parlamentārajā grupā, ka grozījuma pieņemšana, kas aicina Eiropas Komisiju atcelt šo regulu, ir pozitīvs solis, jo nav neviena pierādījuma, ka tā ir efektīva drošības ziņā, nedz arī ir sniegti kādi pārliecinoši fakti visaptverošā publiskā ziņojumā, kā tika solīts.
Vēl vairāk, tika uzsvērts, ka tad, ja Komisija grasās ieviest šāda veida regulu nākotnē, tai vispirms jāsniedz ziņojums, kas pierāda, ka šāds pasākums būs efektīvs.
Es vēlos norādīt, lai gan ir spēkā pašreizējā regula, Komisija nav publicējusi vai darījusi publiski pieejamu speciālu paziņojumu par aizliegumiem un ierobežojumiem, kuriem tā būtu pakļauta, izņēmumu uzskaitījumu šiem noteikumiem vai iemeslus šim pasākumam.
Komisija nav arī nodrošinājusi, ka gaisa pārvadājumu pasažieri būtu pilnīgi un pareizi informēti par viņu tiesībām, īpaši gadījumos, kad tiek pārmērīgi izmantota vara, lai izpildītu drošības noteikumus.
rakstiski. - Es atbalstu centienus pārskatīt pašreizējos ierobežojumus attiecībā uz šķidrumu daudzumu, ko pasažieriem ir atļauts ienest lidmašīnu salonos ES.
Es balsoju par rezolūciju, kas Eiropas Komisijai liek pārskatīt šos ierobežojumus un nodrošināt, ka tie ir proporcionāli riskam.
Mums ir nepieciešami reālistiski un potenciālajiem draudiem proporcionāli ierobežojumi.
Mēs visi ļoti nopietni uztveram nepieciešamību aizsargāties pret teroristu draudiem, taču mūsu reakcijai ir jābūt proporcionālai un pamatotai.
Visās partijās pastāv bažas, ka pašreizējie Eiropas Komisijas uzliktie ierobežojumi ir neproporcionāli dārgi un pārmērīgi.
Es vēlētos redzēt, ka šī situācija tiek pārskatīta, un, ja šie ierobežojumi paliek spēkā, tad Komisijai ir skaidri un precīzi jāpamato, kādēļ tie ir nepieciešami.
rakstiski. - Lielbritānijas Konservatīvā partija pilnībā atbalsta regulas, kas nosaka, kādus šķidrumus pasažieri var un kādus nevar ienest lidmašīnu salonos, pārskatīšanu.
Veids, kādā šī regula ir piemērota visā ES, atšķiras, rezultātā radot pretrunas un netaisnīgumu; pārskatīšanai nekavējoties ir jāatrisina šis jautājums.
Tomēr, mēs neuzskatām, ka būtu pareizi šobrīd aicināt atcelt šīs regulas, jo principā nevajadzētu pāragri spriest par ekspertu veiktās pārskatīšanas rezultātiem un sabiedrības aizsardzība ir vissvarīgākā.
rakstiski. - Apvienotās Karalistes Neatkarības partija atbalsta visu ES tiesību aktu atcelšanu.
Tomēr, šis ir īpašs pasākums, kas pasažierus un apkalpi nostādītu riska priekšā, un tādēļ mēs to nevaram atbalstīt.
rakstiski. - Es balsoju pret šo rezolūciju, kura cenšas atcelt pašreizējo, pagājušajā gadā spēkā stājušos regulu, kas ierobežo šķidrumu ienešanu lidmašīnu salonos.
Es esmu noraizējies par to, ka Lielbritānijas Liberālās partijas un Zaļo partijas pārstāvji Eiropas Parlamentā pašlaik ir devuši iespēju šo tiesību aktu atcelt, lai gan drošības dienesti un Transporta departaments ir ieteikuši šo tiesību aktu paturēt spēkā.
Lai gan es piekrītu nepārtrauktai tiesību aktu pārskatīšanai, pašlaik vēl ir pāragri un bīstami atcelt šo tiesību aktu.
rakstiski. - (PT) Es uzskatu, ka draudi gaisa transporta drošībai ir reāli un ka iespējamais risks ir milzīgs.
Tādēļ esmu pārliecināts, ka pasažieru neērtības ir proporcionālas tam, ko mēs aizsargājam, un ka šeit nekādā ziņā nav jautājums par tiesību, brīvību vai garantiju pārkāpumu, bet vienkārši par tehnisku pasākumu, kas ir izrādījies efektīvs.
Tādēļ es uzskatu, ka Eiropas Parlaments ir pārsteidzīgs un pārkāpj savas pilnvaras, prasot, lai netiktu pildīta regula par šķidrumu ienešanu lidmašīnu salonos, ja nav jaunu pierādījumu, kas atbalsta tās izpildi.
Piesardzības princips nosaka, ka labāk ir pārciest nelielas neērtības kā nelaimi.
Drošības princips nosaka, ka mums nevajadzētu vienkāršot lietas, ja mēs apzināmies iespējamo risku.
Tādēļ es balsoju pret rezolūcijas priekšlikumu, kas pazemina kopējos pamata standartus, kas jāievieš aviācijas drošībā (šķidrumu ienešana lidmašīnu salonos).
rakstiski. - (FR) Laikā, kad liels skaits atpūtnieku atgriežas darbā, ir vērts padomāt par dažiem drošības noteikumiem lidmašīnu salonos un lidostās.
Atcerēsimies, ka vairāk kā 16 miljoni pasažieru katru gadu ceļo tranzītā caur Briseles Nacionālo lidostu, un kopš pagājušā gada novembra viņi ir pakļauti aizliegumam pārvadāt šķidrumus rokas bagāžā.
Jautājums nav par kompromisiem drošības jomā.
Tomēr liels skaits pasažieru ir sūdzējušies par veidu, kādā šis aizliegums ir ieviests dažādās Eiropas lidostās: dažās viņi var vest rokas bagāžā lidostā nopirktos produktus, un citās to nevar.
Vēl grūtāk ir uzspiest šādu pasākumu pasažieriem, ja tā pievienotā vērtība drošības ziņā nav neapšaubāmi pierādīta, un šis nav tas gadījums.
Tādēļ man šķiet prātīgi prasīt, lai Komisija pierāda šī pasākuma derīgumu, un ja tas tiks pierādīts, nodrošināt tā viendabīgu pielietošanu pilnīgā caurskatāmībā.
Tādējādi pasažieri beidzot zinās, ko darīt.
rakstiski. - Es balsoju pret šo ziņojumu, jo, lai gan ir būtiski pārskatīt šī pasākuma ietekmi, ir svarīgi to neatcelt.
Pasažierus, kas ceļo caur tādām Eiropas lidostām kā Getvikas lidosta manā reģionā, šī noteikuma piemērošana bieži samulsina un sarūgtina.
It īpaši veids, kādā pasažieriem savi lidostā nopirktie, "nemuitojamie” šķidrumi ir jānodod lidostas dienestiem, kas pārbauda rokas bagāžu.
Šķiet, ka problēmas ir ar tranzīta pasažieriem, kas iepērkas "tranzīta” lidostā un tad mēģina iziet drošības pārbaudes uz nākamo lidojumu.
Es iebildu pret pilnīgu atcelšanu, jo vēl arvien pastāv bažas par drošību, kam ir jābūt mūsu galvenajai prioritātei.
Pastāv arī alternatīvas vienkāršai atcelšanai, kas pasažieriem varētu radīt lielākas ērtības un nodrošināt drošību.
rakstiski. - Pašreizējie bezjēdzīgie lidostu un aviācijas drošības pasākumi ir neveiksmīgs un nepārtraukts atgādinājums par terorismu.
Tie sabiedrībai neiedveš uzticību.
Drošības pārbaudēm ir jābūt - gan publiskajā, gan slēgtajā lidostas telpā.
Taču tiem ir jābūt saprātīgiem un elastīgiem.
Pirmkārt, tiem ir jābūt efektīvāk nomērķētiem.
Tas nozīmē "profilēšanos”, kas ir galvenais pasākums, no kā pašlaik mēs izvairāmies, baidoties no apsūdzībām par "diskrimināciju”.
Ir interesanti, ka Eiropas Komisija domā, ka tai Eiropas lidostām ir jādod zaļā gaisma jauniem drošības pasākumiem.
ES valstu valdībām būtu jāsaskaņo sava reakcija, taču tas nedrīkst būt attaisnojums, lai Komisijas kompetenci paplašinātu jaunās jomās.
Lielbritānijas valdībai noteikti ir jāpretojas visiem turpmākajiem mēģinājumiem atcelt mūsu valsts veto tiesības tieslietu un politikas veidošanas jautājumos.
Starptautiskā civilās aviācijas organizācija ar tās globālo redzesloku ir piemērota iestāde, kas varētu nodrošināt, ka lidostas visā pasaulē ievēro drošības prasības.
Mēs atturējāmies no balsošanas par rezolūciju.
rakstiski. - (FR) Es balsoju par savas kolēģes Ines Ayala Sender ziņojumu, atbildot uz Komisijas paziņojumu par kravu pārvadājumu loģistiku Eiropā un ilgtspējīgu mobilitāti.
Mēs gaidām Komisijas ziņojumu par Rīcības plānu kravas pārvadājumu loģistikā 2007. gada rudenī.
Tomēr par loģistiku runājot, ir steidzami jāsāk debates par ambiciozo Eiropas teritoriālās attīstības politiku, īpaši balstoties uz infrastruktūras (autoceļu, sliežu ceļu, lidostu, ostu, jauno tehnoloģiju, satelītu u.c.) finansēšanu, izmantojot parādu līdzsvarošanu, piemēram, vairāk izmantojot Eiropas Investīciju banku (EIB), kura varētu atbrīvot gandrīz 1 miljardu EUR investīciju potenciālu10 gadu laikā, publisko/privāto partnerību (PPP) u.c.
Ambicioza Eiropas teritoriālās attīstības politika, kuras pamatā ir masveida investīcijas, būs viens no apstākļiem, kas ļaus loģistikas operatoriem pienācīgi darīt savu darbu par vislabākajām izmaksām, respektējot apkārtējo vidi.
rakstiski.
(SV) - Ir labs iemesls sadarboties, lai izveidotu nevainojami funkcionējošu transporta sistēmu starp dalībvalstīm, ar mērķi veicināt iekšējo tirgu.
Tomēr mēs apšaubām daudzus atsevišķus punktus šajā ziņojumā.
Mēs nepievienojamies uzskatam, ka kopējā transporta politika ir nepietiekami finansēta, un ka ES šajā nozarē jāiegulda tālāki resursi.
Mēs šaubāmies par nepieciešamību pēc transportā un loģistikā iesaistītā personāla kopējiem mācīšanas standartiem, jo esam pārliecināti par katras dalībvalsts spēju apmierinoši vadīt šo sfēru.
Visbeidzot, mēs uzskatām, ka dalībvalstīm neatkarīgi jāpieņem lēmums, atļaut vai neatļaut 60 tonnu kravnesības kravas automašīnas.
Šīs kritikas dēļ mēs esam izvēlējušies balsot pret ziņojumu.
rakstiski. - (PT) Lai gan pieminēšanas vērti ir daudzi citi apsvērumi saistībā ar šo ziņojumu, mēs vēlamies norādīt, paskaidrojot savu balsojumu, ka mēs nevaram saprast, kāpēc tika noraidīts mūsu ierosinātais grozījums, kura mērķis ir ietvert visnomaļākos reģionus, kā Azoru salas un Madeira, kravu pārvadājumu loģistikas prioritāšu definīcijā dažādās Eiropas valstīs.
Mūsu grozījumi, kuri tika noraidīti, uzsvēra
Sabiedrisko pakalpojumu stratēģisko nozīmi un to ieguldījumu sabiedriskajā sektorā ekonomikas, sociālās un teritoriālās kohēzijas veicināšanā un to politiku kritiku, kuras apšauba valsts kā sabiedrisko pakalpojumu sniedzējas lomu;
Veicinošo ietekmi, kāda kohēzijas politikā ir valsts investīcijām, kuras līdzfinansē Struktūrfondi, kuri piesaista privātās investīcijas un iespēju izmantot Kopienas finansējumu, lai finansētu privātas investīcijas, kur nav valsts investīciju stratēģiju.
Noraidījums ir vēl nozīmīgāks, jo ziņojumā minēts, ka loģistika vispirms ir biznesa pasākums, tomēr ņemot vērā, ka valsts iestādēm var būt zināma loma, un tās var darboties kā veicinātājas un aicināt dalīties labākās prakses pieredzē loģistikas finansēšanā, piemēram, ar dažādām iniciatīvām, kas izmanto valsts un privāto līdzfinansējumu.
Tas gudro zināšanai.
rakstiski. - (DE) Es balsoju par šo direktīvu, jo tā padziļina sabiedrības izpratni par kravu pārvadājumu sektoru jo īpaši.
Galu galā, pārvadājumu loģistika ir izšķirošs faktors Eiropas ekonomiskās izaugsmes, konkurētspējas un dzīves kvalitātes attīstībā, un tā mazina apkārtējās vides ietekmi.
Tomēr, pēc manām domām, apgalvojumi par megalaineru atļaušanu šajā direktīvā ir nevietā, jo tie ir tuvredzīgi un nepārdomāti.
Es balsoju par šo direktīvu cerot, ka Komisija risinās šo jautājumu vistuvākajā nākotnē un regulēs šo jomu atsevišķi, vienlīdz ņemot vērā drošības, apkārtējās vides, transporta un loģistikas aspektus.
Būs jāizmanto vismodernākās zināšanas, kā arī politiķu zināšanas, nosakot stingrus pamata noteikumus šādu transporta līdzekļu izmantošanai.
Tie varētu ietvert noteikumus par Autovadītāja palīdzības sistēmu, kā bremžu pastiprinātāji, braukšanas joslu uzraudzības sistēmas, aktīvā brauciena vadības sistēmas un kameru monitorus vai noteikumus par asīm ar vadāmajiem riteņiem un piedziņas sadalījumu riteņiem.
Visbeidzot, mēs nevaram automātiski saistīt terminu "megalaineris” ar maksimālo pieļaujamo 60 tonnu kravnesību.
Jāņem vērā, ka megalaineri ar maksimālo pieļaujamo kravnesību 44 tonnas patiesībā samazina ceļu sastrēgumus un nes milzīgu labumu ekonomikai, kravu pārvadājumiem un apkārtējai videi, nenodarot pāri dzelzceļam, kurš pat nespēj apmierināt pieaugošo pieprasījumu pēc transporta pakalpojumiem.
rakstiski. - (FR) Izsakot sajūsmu par to, ka pieņemts pēc Ines Ayala Sender iniciatīvas sagatavotais ziņojums par loģistiku, kurš akcentē dažādu transporta veidu izmantošanu tīrākiem un ilgtspējīgākiem pārvadājumiem, es varu tikai nožēlot 21. punkta pieņemšanu, pret kuru es jau balsoju Transporta un tūrisma komitejā.
Es balsoju pret šo punktu, jo 60 tonnu kravnesības kravas automašīnas, kurām šis punkts tikko atvēra durvis, ir bīstamas apkārtējai videi un tiem, kas izmanto mūsu ceļus, kuri nav domāti šādu kravu pārvadāšanai.
Ceļu lobētāju argumenti ir maldinoši, jo pašreizējo HGV kravnesības iespējas jau netiek pilnībā izmantotas un izplūdes gāzu emisiju samazināšanās, ar ko cilvēki mūs mēģina iekārdināt ar "mazāku automašīnu skaitu pārvadājot vairāk preču”, ir triks.
Šo "džagernautu” ietekme uz mūsu infrastruktūru galu galā gulsies uz nodokļu maksātāju pleciem, radot eksploziju ceļu segumu remontu budžetā.
Visbeidzot, par ceļu drošību runājot, bez riska, ko radīs infrastruktūras bojājumi, pats šo autopārvadājumu monstru izmērs rada briesmas visiem pārējiem satiksmes dalībniekiem.
rakstiski. - Lai gan es atbalstu Ines Ayala Sender ziņojumu, jo tajā ir vairāki labi un konstruktīvi priekšlikumi attiecībā uz kravu pārvadājumu loģistikas tehnisko pusi, man tomēr ir zināmas bažas.
Viena lieta, kas man rada bažas, ir, ka iespēja visā Eiropā ieviest milzīgas 60 tonnu kravnesības smagās automašīnas ir koncepts, ko es uzskatu par nepareizu un nepiemērotu situācijā, kad dzelzceļa kravu pārvadājumu jomā valda pagrimums; situācijā, kad valstu infrastruktūras nespēj izturēt 60 tonnu kravnesības smagās automašīnas, šķiet ļoti muļķīgi mainīt pašreizējos svara ierobežojumus.
Es atzīstu, ka dažās valstīs jau tagad ir 60 tonnu kravnesības kravas automašīnas, un tādēļ ir pareizi dalībvalstīm pašām izlemt par to, kādam jābūt to svara ierobežojumam.
Tomēr to pašu par sevi nevajadzētu uztvert kā zaļās gaismas došanu 60 tonnu kravnesības kravas automašīnām, tāpat to nevajadzētu uztvert arī kā sava veida "sīkumu, kas novedīs pie nopietnām sekām”.
Diemžēl Ines Ayala Sender lieliskais ziņojums ir netaisnīgi uztverts, jo deputāti un plašsaziņas līdzekļi ir uzsvēruši tikai vienu tā daļu - proti, milzīgās 60 tonnu kravnesības smagās automašīnas.
Tādēļ ir vēlreiz jāatkārto, ka uz dalībvalstīm netiks izdarīts spiediens tās ieviest savās valstīs.
rakstiski. - (PL) Es balsoju par Ines Ayala Sender ziņojumu par kravu pārvadājumu loģistiku Eiropā, kas ir ilgtspējīgas mobilitātes atslēga.
Ines Ayala Sender iepazīstināja ar ļoti labu ziņojumu, kas sniedz šī svarīgā jautājuma vispusīgu analīzi.
Bez efektīvas kravu pārvadājumu loģistikas nozares, izaugsmes, nodarbinātības un Eiropas Savienības kā investoriem un darba ņēmējiem pievilcīgas vietas mērķi, kas, citiem, vārdiem sakot, ir Lisabonas stratēģijas galvenie pīlāri, var palikt nesasniegti.
Loģistika ir svarīgs elements Eiropas un tās konkurētspējas attīstībā starptautiskajā arēnā.
Loģistikas pasākumi kopumā veido 13 % ES IKP.
Mums arī jāpatur prātā pareizo loģistikas risinājumu milzīgā ietekme apkārtējās vides piesārņojuma ierobežošanā, un kā tie palīdz ierobežot enerģijas patēriņu.
Uzskatu, ka mums jāatbalsta ziņojums, kura mērķis ir palīdzēt veidot Eiropas līmeņa rīcības plānu loģistikas nozarē.
rakstiski. - (FR) Es balsoju par Nodarbinātības un sociālo lietu komitejas priekšlikumu rezolūcijai, kurā teikts, ka Eiropas nodarbinātības dienestu tīklam (EURES) jākļūst par svarīgu Eiropas darba tirgus komunikācijas platformu un vienas pieturas aģentūru darba ņēmēju ģeogrāfiskajai un profesionālajai mobilitātei.
Šai vienas pieturas aģentūrai jācenšas mazināt šķēršļus, sevišķi tos, ko rada ar darbu saistīti sociālās nodrošināšanas jautājumi un paplašināt darba ņēmēju zināšanas par viņu individuālajām tiesībām.
Ģeogrāfiskā un profesionālā mobilitāte ir būtisks instruments pārskatītajā Lisabonas stratēģijā un vispārinot, atbilstošai iekšējā tirgus darbībai, balstoties uz sociālā tirgus ekonomiku.
Svarīgs jautājums ir elastīgi drošas pieejas ieviešana nodarbinātībā, kas nozīmē pieejas, kas atļauj lielāku elastīgumu cilvēkresursu vadībā, nodrošinot darba drošību, kādu sagaida mūsu līdzpilsoņi.
rakstiski. - (FR) Es balsoju par rezolūciju par EURES darbības pārskatu 2004.-2005.gadā par EURES devumu ceļā uz vienotu Eiropas darba tirgu.
Es uzskatu, ka ģeogrāfiskā un profesionālā mobilitāte ir būtisks instruments pārskatītās Lisabonas stratēģijas veiksmē.
Šajā sakarībā es uzskatu, ka Eiropas Komisijai turpmāk jāveicina strādājošo ģeogrāfiskā un nodarbinātības mobilitāte, palielinot budžeta pozīciju 2007.gadam, lai atbalstītu projektus starpvalstu nodarbinātības un pārrobežu sadarbības jomās.
EURES tīkls tiek pasniegts kā iespējama Eiropas darba tirgus komunikācijas platforma tas ir, kā faktors, kas var palīdzēt veicināt darba ņēmēju ģeogrāfisko un profesionālo mobilitāti.
Tam jāpalīdz risināt pašreizējos piedāvātās informācijas trūkumus, lai izvairītos no biedējošajām situācijām, ar kurām sastopas darba ņēmēji dažādās valstīs, uz kurām tiem jādodas, lai strādātu, galvenokārt bezdarba dēļ viņu pašu valstī, kā tas ir ar portugāļu strādniekiem
Mums jānodrošina informācija par sociālo nodrošināšanu un darba ņēmēju tiesībām uz brīvdienām, atalgojumu, darba nespējas pabalstiem, mājokļa pabalstiem un pabalstiem izglītībai un izglītošanai.
Mums jānodrošina, ka to darba ņēmēju tiesības, kas dodas strādāt uz citu valsti, kas nav viņu izcelsmes valsts, tiek pienācīgi atzītas un ievērotas.
Viens nopietns jautājums, kas jārisina, ir kontroles trūkums.
Ir vispārzināms, ka darba ņēmējiem bieži liek strādāt garas stundas, bez atbilstošiem dzīves apstākļiem, pat bez darba līguma, un viņiem maksā daudz mazāk kā sākotnēji nolīgts.
Šie jautājumi jārisina, ja mēs vēlamies panākt darba ņēmēju migrāciju bez problēmām.
(CS) Es atbalstīju ziņojumu, kas vērsts uz alkohola patēriņa mazināšanu, kur tas ir pārmērīgs un bīstams.
Es arī atbalstu 0.00% ierobežojumu, bet tikai profesionāliem autovadītājiem.
Es esmu pret brīdinājuma uzrakstiem, kurus pielieto nešķirojot, jo uzskatu to par nenoteiktu, kā arī esošu ārpus ES kompetences.
Es uzskatu, ka valstu parlamenti ir atbildīgi par šādu pasākumu ieviešanu, lai tos neieviestu nešķirojot, lai tie nebūtu populistiski vai nenoteikti, bet drīzāk vērsti uz to mērķa riska grupu izglītošanu, kuras apdraud pārmērīga alkohola lietošana.
(FR) Priekšsēdētāja kungs, Alessandro Foglietta sniegtais ziņojums ir provocējis komentārus, kas rosina domāt, ka visi Eiropas Tautas Partijas (Kristīgo demokrātu) un Eiropas Demokrātu grupas deputāti nepietiekami novērtē nopietno alkoholisma problēmu.
Es neatbalstu nevērību, ar kādu alkohola atkarības problēmas tiek slēpta aiz cieņas pret alkoholisko dzērienu ražotājiem un viņu lobijiem.
Jauno cilvēku aizsardzība ir pelnījusi labāko, tāpat kā alkoholisma kā nopietnas slimības ārstēšana, kas ietekmē ikvienu attiecīgās personas tuvinieku.
Visbeidzot, šis pašiniciatīvas ziņojums nedos neko, lai mainītu reālo situāciju.
rakstiski. - (SV) Mēs esam izvēlējušies atbalstīt šo ziņojumu galīgajā balsojumā.
Tomēr mēs labprātāk būtu gribējuši redzēt stingrākus noteikumus par brīdinājumiem uz alkohola pudelēm, kā arī par riskiem, sievietēm lietojot alkoholu grūtniecības laikā.
Jāizsaka nožēla, ka Parlaments nespēja atbalstīt pašreizējā teksta grozījumus un daļas kopā ar plenārsēdē minētajām pozīcijām.
rakstiski. - (FR) Es nobalsoju par A. Foglietta kunga patstāvīgo ziņojumu par ES stratēģiju dalībvalstu atbalstam alkohola radītā kaitējuma mazināšanai.
Komisija rīkojās pareizi, sniedzot paziņojumu par bīstamo un kaitīgo alkohola patēriņu un par tā kaitīgo ietekmi uz veselību.
Es atbalstu ieteikumus, kamēr netiek grauts subsidiaritātes princips ambiciozu vispārīgu mērķu vārdā, kas noteikti dalībvalstīm, lai ierobežotu bīstamo un kaitīgo alkohola patēriņu, jo īpaši sociāli neaizsargātās grupās, piemēram, bērni, jaunieši un grūtnieces.
Es esmu gandarīts, ka Eiropas Parlamenta deputāti, gudri rīkojoties, atzīst, ka alkohola patēriņš var tikt uzskatīts par daļu no Eiropas Savienības kultūras mantojuma un dzīvesstila un ka neliels alkohola patēriņš (10 grami dienā) pie zināmiem nosacījumiem var palīdzēt pasargāt no dažām slimībām.
rakstiski. - Pēc tabakas lietošanas un augsta asinspiediena, alkohola lietošana ir trešais svarīgākais sliktas veselības un pāragras nāves iemesls ES, kas mūsu veselības aprūpes sistēmai izmaksā miljonus.
Ar to saistītie ceļu satiksmes negadījumi turpina prasīt dzīvības, savukārt sabiedriskās kārtības pārkāpumu skaits un dzeršana nepilngadīgo personu vidū pieaug visā Eiropā.
Efektīvākais ierocis cīņā par alkohola radītā kaitējuma samazināšanu ir patiesa informētība apvienojumā ar izpildi.
Sevišķi svarīga ir efektīva izglītība mājās un skolā, sākot jau ar pamatskolu.
Sievietēm un vīriešiem ir jābūt labāk informētiem par riskiem, ko alkohols rada grūtniecības laikā un it īpaši par alkohola izraisītām plaša spektra fetopātijām. Es atbalstu ziņojuma oriģinālo valodu, kas uzsver, cik svarīgi ir atbilstoši brīdinājumi uz alkoholisko dzērienu iepakojuma, kas sievietes varētu atturēt no alkohola dzeršanas pirms grūtniecības un tās laikā.
Es aicinu Īrijas valdību apsvērt obligātu uzrakstu ieviešanu uz alkoholisko dzērienu iepakojuma par šo sindromu.
Es ļoti atbalstu to, ka Komisijai tiek prasīts spert nepieciešamos soļus, lai veicinātu neatkarīga pētījuma uzsākšanu par inovatīvo komunikācijas līdzekļu, tostarp etiķešu, veikumu bīstamā un kaitīgā alkohola patēriņa samazināšanā.
Jūnija kustība atbalsta brīdinājuma zīmes uz alkoholisko dzērienu etiķetēm.
Kad šos priekšlikumus Parlaments izskatīs atkārtoti, mums jāturpina darbs pie marķēšanas noteikumu minimuma noteikšanas, lai dalībvalstis varētu pieņemt tiesību aktus atbilstoši piesardzības principam.
Manuprāt, ar alkohola kaitīgo patēriņu saistītās problēmas sasniedz satraucošus apmērus visās ES dalībvalstīs.
Papildus tradicionālajam alkohola patēriņam svētku reizēs, kas atšķiras dažādos reģionos, ir jāatceras, ka regulāram, pārmērīgam alkohola patēriņam ir kaitīga ietekme uz veselību, kā arī nopietnas un tiešas sekas: ceļu satiksmes negadījumi un antisociāla uzvedība.
Tātad mums steidzami ir nepieciešams atgādināt alkohola ražotājiem un izplatītājiem par to atbildību, aicināt nozares pārstāvjus nodrošināt nepieciešamo atbalstu, iesaistīt skolas un ģimenes, kā arī nodot ziņojumus, kas jauniešiem rādītu pozitīvus piemērus, un palielināt izpratni pat tiem riskiem, ar kuriem saskaras mazāk aizsargātie sabiedrības slāņi.
rakstiski. - (PT) Ziņojumā tikai tiek izvirzīts, neiedziļinoties sīkāk, galvenais jautājums par alkohola kaitīgā patēriņa cēloņiem un tāpēc rodas šķēršļi tādas pieejas izmantošanai, kuru mēs varētu nosaukt par kognitīvu/represīvu, kas pamatota uz riska/draudu/soda līdzsvara novērtēšanas procesu.
Ir jāpatur prātā, ka jebkurai atkarību izraisošai narkotiskai vielai un jebkurai atkarīgai uzvedībai ir savas iezīmes.
Ziņojumā ir minēta vajadzība pēc efektīvu secinājumu izdarīšanas, pamatojoties uz savāktajiem datiem, bet šķiet, ka tas norāda virzienu, kas noved pie jau iepriekš zināmajiem secinājumiem.
Pirms pievēršamies svarīgajam jautājumam par alkoholu un darbavietu, mums būtu jāuzsver to personu milzīgā nozīme, kuras ir atdarināšanas paraugi, jauniešu vērtību un attieksmju veidošanā.
Pat arodveselība, kurai šeit būtu jābūt galvenajai lomai profilakses un ārstnieciskajā atbalsta nodrošināšanā, drīzāk tiek uzskatīta par represīvās/ekspluatējošās darba devēja ietekmes paplašinājumu nekā neatkarīgu mehānismu veselības problēmu novēršanai un veselības aizsardzības veicināšanai.
Jāparedz atsevišķa budžeta pozīcija, lai finansētu programmas, kas atbalsta tos darba ņēmējus, kuri cieš no stresa darba vietā, pārmērīgās pārslodzes, bezdarba un nodarbinātības nestabilitātes, un kas vērstas uz atkarības no alkohola noteikšanu un ārstēšanu, uzlabojot darba apstākļus, nodrošinot profilaksi pret slimībām un veicinot veselības aizsardzību.
rakstiski. - (SV) Jūnija saraksts ir izvēlējušies balsot pret šo ziņojumu un atsevišķiem tā grozījumiem.
Politika attiecībā uz alkoholu jānosaka dalībvalstu līmenī un tāpēc to nevar veidot ES līmenī.
Katrai dalībvalstij ir sava alkohola lietošanas kultūra, kurai ir jābūt par pamatu tās pilsoņu darbam samazināt alkohola radīto kaitējumu.
Šajā jomā ir veikti starptautiski uzlabojumi, līdzīgi kā gandrīz visās pārējās jomās, tā kā valstis atrod savas pieejas, izvērtējot dažādus iespējamos variantus.
Mācoties no citu valstu pieredzes, katra valsts var sagatavot savu stratēģiju attiecībā uz alkoholu vislabākajā iespējamajā veidā.
Šāda institucionāla konkurence starp valstīm ir iemesls Eiropas Savienības valstu vēsturiskajiem panākumiem gandrīz jebkurā jomā.
Parlaments nedrīkst kavēt šo konkurenci, virzot uz priekšu homogenizāciju ES līmenī.
rakstiski. - (FR) Es balsoju par šo ziņojumu, kurā ir izteikti vairāki konkrēti priekšlikumi, lai novērstu alkohola kaitīgo patēriņu neaizsargātajās grupās, piemēram, starp jauniešiem un grūtniecēm.
Ziņojums nevēršas pret vīna mērenu lietošanu (izņemot konkrētus gadījumos, kad runa ir par grūtniecēm), kas ir daļa no mūsu kultūras un tradīcijām, bet pievēršas alkohola kaitīgam patēriņam.
Es priecājos arī par ierosinātajiem pasākumiem nodrošināt vairāk informācijas grūtniecēm par ar alkohola lietošanu saistītajiem riskiem grūtniecības laikā.
Alkohola patēriņš pat nelielos daudzumos ir kaitīgs auglim.
Sejas daļas pataloģijas, mikrocefālija, neiroloģiskās problēmas ar pārmērīgu nervozitāti, uzvedības problēmas, uztveres problēmas vai pat garīgā atpalicība: šie ir daži no riskiem, kas apdraud bērnu.
Visbeidzot, es esmu apmierināta ar šo priekšlikumu, kas paredz īstenot atbilstošus komunikācijas pasākumus, kuru mērķauditorija būs grūtnieces, ar veselības aprūpes pakalpojumu palīdzību.
rakstiski. - (FR) Mēs visi vēlētos apkarot bīstamo un kaitīgo alkohola patēriņu, īpaši jauniešu vidū, kuru pēdējais modes kliedziens ir tas, ko vācieši sauc par Koma-Saufen, termins, kas ir labi saprotams arī manā valstī.
Es atzīstu Eiropas Savienības kompetenci risināt sabiedrības veselības aizsardzības problēmas un tās lomu informācijas apmaiņas un paraugprakses veicināšanā starp dalībvalstīm.
Diemžēl rezolūcija vienīgi izceļ alkohola kaitīgo ietekmi un nevis mērenas patērēšanas labvēlīgo ietekmi.
Taču ir zinātniski pierādīts, ka vīnam, kas lietots ar mēru, ir preventīva ietekme uz sirds un asinsvadu slimībām, vēzi un plānprātību.
Bet šo vērtīgo informāciju ir aizliegts norādīt uz marķējumiem ar Eiropas Savienības regulām.
Kāpēc brīdināt sievietes pirms grūtniecības un grūtniecības laikā un ignorēt alkoholisma ietekmi uz vīrieša reproduktivitāti?
Kāpēc ieteikt paaugstināt nodokļus alkoholiskajiem dzērieniem, kad ir skaidrs, ka alkoholisms ir vislielākais valstīs ar ļoti augstiem nodokļiem?
Es gribētu uzsvērt faktu, ka nevar būt nekādu jautājumu par alkohola koncentrācijas asinīs ierobežojumu noteikšanu ES līmenī visiem autovadītājiem.
Nekāda tolerance pret tiem autovadītājiem, kuri izdara pārkāpumus, vienalga vai tie ir nav autobraucēji, kas braukuši dzērumā, būtu daudz efektīva, cīnoties pret satiksmes negadījumu upuru skaita palielināšanos.
rakstiski. - Es balsoju par iepriekš minēto ziņojumu un atzinīgi vērtēju grozījumu izdarīšanu 16. punktā, ko es arī atbalstīju un kas uzsver kaitējumu, ko rada alkohola lietošana grūtniecības laikā.
Pašlaik dalībvalstis var izmantot marķējumu, lai patērētājus informētu par alkohola lietošanas potenciālajām negatīvajām sekām, un Īrijas valdībai to noteikti vajadzētu apsvērt.
Tomēr, vērā ņemamu progresu ar šo marķējumu var panākt tikai tad, ja ES šajā jomā pastāvēs zināma saskaņotība.
Es sagaidu, ka Komisijas pētījums par inovatīvo komunikācijas līdzekļu veikumu bīstamā un kaitīgā alkohola patēriņa samazināšanā tiks publicēts pirms 2010. gada 1. janvāra, kā aicināts iepriekš minētajā ziņojumā.
rakstiski. - Es atbalstīju šo ziņojumu un priecājos, ka tagad nepilngadīgo personu dzeršanas un alkohola lietošanas izklaides nolūkos problēma tiks patiesi risināta.
Es atbalstu arī ieteikumu, ka alkohola līmeņa asinīs ierobežojumam ir jābūt pēc iespējas tuvāk 0,00 %, it īpaši attiecībā uz jaunajiem autobraucējiem, lai gan es saprotu, ka 0,00 % ierobežojums nav iespējams.
Es uzskatu, ka alkoholiskie dzērieni lielveikalos būtu jāizvieto atsevišķi no bezalkoholiskajiem dzērieniem, un priecājos, ka to uzsver arī ziņojums.
Tas viss ir ļoti labi - pieņemt tiesību aktus attiecībā uz pienu, par tā izplatīšanu skolās vai armijā, vai par jaunas kategorijas izveidošanu, bet piena ražošanas nozare ir kaut kas cits.
1980. gadā Komisija Briselē mums teica, ka ir piena ezeri un sviesta kalni.
Līdzīgi kā graudaugu produkcijai piena produktiem toreiz tika noteikta "Maltusa birokrātijas” politika.
Pēc Francijas lauksaimniecības ministra Michel Rocard ierosinājuma tika paredzētas piena kvotas.
Tā ir resursu normēšana, tīša deficīta radīšana.
Pirmo reizi cilvēces vēsturē cilvēki atturējās no ražošanas un attiecās no tām bagātībām, ko pašsaprotamā kārtā piedāvā daba.
Vēl jo ļaunāk, lai būtu droši par šā deficīta panākšanu, mēs pat gājām tikt tālu, ka noteicām muļķīgu prēmiju par liellopu izkaušanu.
Tas, kam bija lemts notikt, ir noticis.
Šķēršļi, kas noteikti ražošanai, ir ierobežojuši ražošanu.
No piena upēm esam nonākuši pie Arāla piena jūras.
Pašlaik ir sviesta deficīts.
Cenas pieaug.
Šis deficīts tika organizēts tādā pašā veidā kā kviešu deficīts.
rakstiski. - Embrionālais alkoholisma sindroms (EAS) un alkohola izraisītas plaša spektra fetopātijas ir nekavējoties nopietni jāapsver.
Brīdinājumi par EAS uz alkohola produktiem, kas līdzīgi brīdinājumiem ASV, apvienojumā ar sabiedrības izglītības kampaņu veselības jautājumos ir efektīvs veids, kā brīdināt par sekām, ko rada dzeršana grūtniecības laikā.
Grūtniecības laikā nav droša alkohola patēriņa līmeņa, un sievietes ir pelnījušas zināt faktus.
Alkohola industrijai ir nekavējoties jārīkojas.
Visiem deputātiem, kam ir finansiālas intereses alkohola industrijā, tās ir jādeklarē.
Balsojumu labojumi un nodomi balsot (sk. protokolu)
(Sēdi pārtrauca plkst. 12.55 un atsāka darbu plkst.
15)
Iepriekšējās sēdes protokola apstiprināšana (sk. protokolu)
Finanšu nestabilitāte un ietekme uz reālo ekonomiku (debates)
Nākamā lieta darba kārtībā ir Padomes un Komisijas paziņojumi par finanšu nestabilitāti un ietekmi uz reālo ekonomiku.
Priekšsēdētāja kungs, komisār, dāmas un kungi! Kā jūs to varētu iedomāties, vēl joprojām ir par agru novērtēt nesenās svārstības finanšu tirgos.
Mums jāsagaida konkrētāki ekonomiskie dati un, kā jūs jau zināt, Padomei nav bijusi neviena tikšanās kopš jūlija beigām, bet es piekrītu Jean-Claude Juncker kungam, Eiro grupas priekšsēdētājam, kad viņš teica, ka pagaidām nav nekādas jūtamas ietekmes uz ekonomiskā pieauguma prognozēm eiro zonā kopumā.
Eiropas Savienības ekonomika ir turpinājusi uzrādīt spēcīgu izaugsmi, kurai ir stabils pamats.
Patiesībā šis gads ir parādījis ļoti pozitīvus rezultātus attiecībā uz budžeta deficīta samazināšanu, eiro stabilitāti, ekonomisko izaugsmi un nodarbinātību.
Šajā kontekstā mums ir jālūkojas uz tām nesenajām finanšu svārstībām, kuras es minēju iepriekš.
Tas šobrīd ir viss, kas man sakāms par šo jautājumu.
Es esmu pārliecināts, ka Finanšu ministru padomes (Ecofin) neformālajā sanāksmē, kas notiks 14 un 15. septembrī Portugāles pilsētā Porto, analizēs sīkāk Eiropas Savienības ekonomisko un finansiālo situāciju, kā tas ierasts šajās padomes sanāksmēs, pamatojoties uz daudz pilnīgākiem un precizētiem datiem.
Es gribētu jums arī apliecināt, ka Portugāles prezidentūra turpinās darbu pie finanšu pakalpojumu vienota tirgus konsolidēšanas.
Arī lielu ieguldījumu turpināšana uzraudzības prakses un uzraudzības noteikumu pastāvīgo uzlabojumu konverģences panākšanā skaidri parāda, ka mēs nenovērtējam par zemu tāda regulējuma nozīmi, kas veicina finanšu stabilitāti.
Visbeidzot, Prezidentūra kopumā ir uzņēmusies turpināt Lisabonas stratēģijas īstenošanu.
Šīs stratēģijas īstenošana ir vislabākais ieguldījums, ko mēs varam veikt, lai nostiprinātu Eiropas Savienības ekonomikas izaugsmes potenciālu un saglabātu stabilus pamatus, un Portugāles prezidentūra joprojām ir stingri apņēmusies turpināt darbu šajā jomā.
Komisijas loceklis. - (ES) Priekšsēdētāja kungs, dāmas un kungi, ASV aizdevumu ķīlu tirgus pasliktināšanās pēdējās nedēļās finanšu tirgū ir izraisījusi nopietnas svārstības.
Šī pasliktināšanās izplatījās pa visiem finanšu tirgiem caur vērtspapīriem un finanšu produktiem, kuri ir saistīti ar hipotēkām, kuras pēdējos gados finanšu iestādes gandrīz visā pasaulē ir iegādājušās lielos daudzumos.
Ja mēs aplūkojam akciju tirgus korekcijas pēdējās nedēļās, tad redzam, ka tās nav bijušas lielākas kā iepriekšējās tirgus korekcijas pēdējos divos gados, tomēr tas, kas notiek pēdējā laikā ir neparasts, jo palielinājās ar likviditāti saistītās problēmas starpbanku tirgos, kas piespieda centrālajām bankām ieguldīt lielus naudas daudzumus.
Likviditātes problēmas ir tieši saistītas ar uzticības samazināšanos pateicoties informācijas, kas saistīta tirgus dalībnieku vispārējo ietekmi uz produktiem, kas saistīti ar Ziemeļamerikas augsta riska hipotēkām, trūkumu
Šo svārstību ietekme var aiziet tālāk nekā mēs šobrīd varam prognozēt, un tādēļ tā prasa pilnīgu mūsu uzmanību un pilnīgi attaisno šodienas debates.
Pagaidām vēl ir par agru, aprēķināt šīs krīzes ietekmi uz reālo ekonomiku.
Galīgā ietekme būs atkarīga no trim faktoriem.
Pirmkārt, mums jāredz kādu ietekmi Ziemeļamerikas mājokļu tirgus pasliktināšanās atstās uz ASV ekonomiku kopumā, tomēr ir skaidrs, ka tā būs negatīva, un ASV izaugsme būs zemāka kā līdz šim paredzēts.
Ņemot vērā ASV ekonomikas ietekmi uz plašāku globālo ekonomiku, pieauguma samazināšanās Savienotajās Valstīs atstās iespaidu uz pārējās pasaules, īpaši, Eiropas ekonomiku.
Šī ietekme mūsu gadījumā ir jāsamazina tā, ka Eiropas Savienības valstis galvenokārt tirgojas Eiropas Savienības ietvaros.
Turklāt globālā ekonomika turpina straujo attīstību pateicoties, jauno valstu dinamikai.
Jaunās valstis šī krīze noteikti neietekmēs tik spēcīgi.
Otrs būtisks faktors iespējamās finanšu svārstību ietekmes novērtēšanā ir komercdarbības un mājsaimniecību finansēšanas nosacījumu izmaiņas.
Mēs jau redzam riska prēmiju pārvērtēšanu, lai tās vairāk tuvinātos reālam šī riska novērtējumam.
Šī ir situācijas, kurā likviditātes pārsniegšana noveda pie riska novērtēšanas atslābšanas, labošana.
Tam ir pozitīvi faktori, tomēr, ja finansēšanas nosacījumiem jābūt piesaistītiem noteiktiem ierobežojumiem, tad ierobežotā kapitāla pieejamība neapšaubāmi ietekmēs saimniecisko darbību.
Trešais faktors, kas iespējams ir vissvarīgākais un kuru ir visgrūtāk paredzēt būs ietekmēs uzticēšanos.
Uzticēšanās ir lēmumu, ieguldīt un pirkt, galvenais virzītājspēks, bet atšķirīgi no iepriekš minētajiem faktoriem tā ir subjektīva vērtība, kas balstās uz vispārējiem paziņojumiem, izpratni un informāciju, ko saņem uzņēmēji.
Starp šiem paziņojumiem ir arī valsts iestāžu, valstu valdību, parlamentu pārstāvju vai starptautisko organizāciju paziņojumi.
Tādēļ es domāju, ka šīs debates ir laba iespēja ne tikai novērtēt pēdējo nedēļu laikā tirgos notikušā tiešās sekas, bet arī atgādināt un uzsvērt faktu, ko tikko minēja Padomes pārstāvis, ka Eiropas ekonomika turpina pastāvēt uz drošiem pamatiem, ko nesenajām svārstībām nevajadzētu būtiski ietekmēt, un tādēļ mūsu ekonomika ir labā pozīcijā radušos neskaidrību pārvarēšanai.
Kā es iepriekš teicu, globālā ekonomika vēl joprojām ir ārkārtīgi dinamiska, un kā norāda jaunākā Eurostat sniegtā statistika, pateicoties šim faktam mūsu ekonomikas ārējā sektorā vēl ir tirdzniecības pārpalikums.
Ieguldījumi, īpaši ražošanas līdzekļos, paliek augstā līmenī, atbalstot patreizējo ekonomisko darbību un sagaidot nākotnē ražības uzlabošanos.
Privātais patēriņš gūst labumu no atbalsta jaunu darbavietu radīšanai, jo mūsu jaunākā statistika rāda, ka bezdarba līmenis eiro zonā un Eiropas Savienībā ir salīdzināms ar vēsturiski zemāko bezdarba līmeni: eiro zonā bezdarbs ir zem 7%.
Inflācija joprojām ir stabila.
Pateicoties tam, uzņēmumi priecājas par pozitīviem rezultātiem, kas dos viņiem iespēju atrisināt jebkuras ar kredītu ierobežojumiem saistītās problēmas bez ievērojamas savu ieguldījumu un izaugsmes plānu pārskatīšanas.
Īsumā, dāmas un kungi, nav šaubu, ka viens no samazināšanās riskiem, par kuru mēs brīdinājām, kad publicējām mūsu ekonomiskās prognozes, risks par ASV hipotekāro kredītu tirgus samazināšanos un tā ietekmi uz ASV ekonomiku, ir īstenojies, pieaugums Eiropas Savienībā un eiro zonā šajā un nākamajā gadā nepārsniegs mūsu šā gada maijā izteiktās prognozes.
Katrā ziņā mums ir labs iemesls saglabāt pārliecību par Eiropas ekonomikas pamatiem un tās spēju pārvarēt pašreizējās svārstības.
Nākamajā otrdienā, 11 septembrī, komisijas vārdā, es publicēšu prognozēto pieaugumu 2007. gadam gan eiro zonai, gan Eiropas Savienībai, kas sniegs mums sākotnējās norādes uz iespējamo krīzes ietekmi.
Tajā pašā dienā man būs iespēja jūs iepazīstināt ar šīm prognozēm, jo es uzstāšos Ekonomikas un monetārās komitejas priekšā.
Kā jūs ziniet, prognozēm 2008. gadam un turpmākajam laika posmam jāgaida, kamēr mēs, kā vienmēr, novembrī publicēsim savas ekonomiskās prognozes.
Komisijas loceklis. - Priekšsēdētāja kungs, Amerikas Savienoto Valstu krīze paaugstināta riska hipotekāro aizdevumu tirgū un tās potenciālā ietekme uz Eiropu pēdējās nedēļās ir nodarbinājusi mūsu prātus.
Eiropas hipotekārais tirgus atšķiras no Amerikas Savienoto Valstu hipotekārā tirgus, tādēļ ir maz ticams, ka līdzīga apmēra problēmas tuvākajā nākotnē varētu rasties arī Eiropā.
Paaugstināta riska hipotekāro aizdevumu joma Eiropas Savienībā salīdzinājumā ar Amerikas Savienotajām Valstīm ir ļoti ierobežota un mums ir atbilstoši aizsardzības pasākumi, tādi kā kreditēšanas noteikumi un aizdevuma un ieķīlātās vērtības atšķirības ierobežojumi.
Tomēr, nesenā kņada skaidri norādīja uz finanšu tirgu savstarpējo saistību un globalizāciju.
Riski ir gudri sadalīti.
Tas ir pozitīvi.
Tomēr runa ir par negatīvu ietekmi.
Dažas Eiropas bankas un fondi saskaras ar vērtspapīriem, kas saistīti ar paaugstinātu risku.
Ir bijušas dažas pavisam reālas problēmas, it īpaši attiecībā uz ar aktīviem segtu tirgu un parādu vērtspapīru tirgu likviditāti.
Ko Eiropa var mācīties no šīs krīzes?
Ir par agru izdarīt noteiktus secinājumus, jo tirgū vēl arvien ir pārāk liela nedrošība.
Ir svarīgi reaģēt saprātīgi, pietiekami izvērtējot situāciju.
Strauja politiskā reakcija visticamāk būs slikta reakcija.
No mūsu pārdomām izriet šādi jautājumi:
Pirmkārt, tirgu savstarpējā saistība parāda, cik svarīga likumdošanā ir globālā līmenī saskaņota pieeja ar saprātīgiem noteikumiem un atbilstošiem investoru aizsardzības pasākumiem.
Tā Komisijas un Amerikas Savienoto Valstu dialogu par likumdošanas jautājumiem padara vēl būtiskāku.
Augsti likumdošanas standarti ir nepieciešami visā globālajā finanšu tirgū, ņemot vērā to, ka ietekme ir visaptveroša.
Otrkārt, jautājumi par hipotekāro kreditēšanu Amerikas Savienotajās Valstīs rodas neizbēgami.
Tajā pašā laikā es atbalstu nodomu veicināt to cilvēku pieeju mājokļu tirgum, kas paši nevarētu atļauties nopirkt mājokli, zinot to, ka likumdošanas piemērotība un patērētāju aizsardzība nenovēršami tiks apspriesta.
Korekcijas tiks veiktas, taču problēmas atrisināšanai būs nepieciešams kāds laika sprīdis.
Viena no mācībām, kas gūta no šīs krīzes, ir tas, cik svarīga ir pilsoņu mūžizglītība finanšu jomā, tajā pašā laikā nodrošinot atbildīgu kreditēšanu.
Eiropas Savienībā mēs šos jautājumus jau risinām mūsu darbā pie patēriņa un hipotekārajiem kredītiem un patērētāju izglītošanas.
Treškārt, šīs krīzes centrālais elements ir bijis hipotekāro kredītu un to risku nodošana citām pusēm.
Dažreiz šie riski ir atgriezušies bankā, kurā tie ir radušies - tajos gadījumos, kad finanšu instrumentsabiedrības nespēja izpārdot vai finansēt banku izsniegtos vērtspapīrus.
Mums noteikti ir ciešāk jāpievēršas iesaistītajiem mehānismiem - starpniekiem un īpašajām finansēšanas iestādēm un to saistībai ar Eiropas bankām.
Ir jāturpina analizēt arī problēmas, kas saistītas ar sarežģītu, vērtspapīros pārvērstu produktu un tirgus kompensācijas mehānismu novērtēšanu saspīlētās tirgus situācijās.
Nesenā tirgus krīze parādīja arī to, cik svarīgi ir reputācijas un likviditātes riski kā būtiski faktori, kas palīdz atbilstoši noteikt riskus, ar ko bankas saskaras sarežģītos darījumos.
Ceturtkārt, kā ir ar direktīvu Bāzele II, kas ir jaunā direktīva par pašu kapitāla prasībām bankām?
Bāzele II bankām un investīciju firmām sniedz labākas iespējas atbilstoši novērtēt riskus un pareizi sadalīt pašu kapitālu.
To pašu darīs apdrošināšanas tiesību akts Solvency II, kas ir direktīvas Bāzele II ekvivalents apdrošināšanas jomā.
Tomēr tas nenozīmē, ka mums jābūt pašapmierinātiem.
Būs norādes, kas prasīs rūpīgu pārbaudi no likumdevēju puses.
Piemēram, lielāks darbs būs nepieciešams pie komplekso produktu kapitāla sadalīšanas un banku spējas noteikt potenciālās problēmas krīzes situācijās, tostarp potenciālo risku koncentrāciju noteiktās jomās.
Piektkārt, daudzi nodrošinājuma fondi īpaši aktīvi ir bijuši strukturētajos kredītu tirgos.
Daudzi no šiem nodrošinājuma fondiem un to bagātie privātie vai institucionālie investori pēdējos mēnešos varētu būt cietuši zaudējumus - daži pat smagus zaudējumus.
Tā tirgi darbojas.
Pieredzējušie nodrošinājuma fondu spēlētāji par to zina.
Finanšu tirgi balstās uz riska.
Es nekritizēju tos, kas labos laikos kļūst bagāti; es netaisos tagad liet asaras par to, ka rodas zaudējumi.
Tomēr, būtisks ir fakts, ka nodrošinājuma fondu neveiksmes neizplatās plašākā finanšu sistēmā.
Investīciju fondu noteikumi un investīciju trasti (Unit Share Investment Trusts) to ir apturējuši.
Mūsu saprātīgā sistēma un banku riska kontrole, kā jau paredzēts, ir novērsusi nodrošinājuma fondu neveiksmju plašāku izplatīšanos sistēmā.
Tikpat lielā mērā kā daži cilvēki nodrošinājuma fondus cenšas padarīt par dēmoniem, var arī teikt, ka tie tirgū nerada nekādus sarežģījumus.
Neaizmirsīsim, kāpēc izcēlās pašreizējā krīze: sliktas kvalitātes kreditēšana apvienojumā ar kredītu pārvēršanu vērtspapīros ārpusbilances darījumos - ar tiem saistītos riskus saprata tikai nedaudzi.
Šie ir jautājumi, uz kuriem tuvākajā laikā būs jākoncentrējas varas iestādēm un pārraudzības iestādēm.
Sestkārt, kāda bija kredītreitingu aģentūru loma šajā krīzē?
Es jau esmu izteicis kritiku par to, cik lēnas tās bija kredītreitingu samazināšanā attiecībā uz strukturāliem finanšu darījumiem, ko sedza paaugstināta riska hipotekārie aizdevumi.
Cik robusta bija to metodika?
Cik labi tika izskaidroti un saprasti strukturālo produktu reitingi pretstatā standarta korporatīvajiem reitingiem?
Potenciālie kredītreitinga aģentūru interešu konflikti ir vēl viens satraukuma iemesls: no vienas puses tādēļ, ka tās darbojas kā padomdevēji bankām par to, kā strukturēt banku piedāvājumu tā, lai saņemtu vislabāko reitingu; un no otras puses, kredītreitinga aģentūras nosaka reitingus, uz kuriem lielā mērā paļaujas investori.
Tie attiecas arī uz likumdevējiem, ņemot vērā to nozīmīgumu banku pašu kapitāla prasību aprēķināšanā.
Tika apgalvots, ka attiecībā uz strukturālajiem produktiem ir notikusi nelikumīga reitingu samazināšanās.
Kredītreitinga aģentūru lomai ir jābūt skaidrākai: ko tās dara un ko tās nedara; cik lielā mērā uz tām var paļauties un cik lielā mērā nevar.
Es šos jautājumus risināšu kopā ar Eiropas Vērtspapīru regulatoru komiteju (EVRK) un plānoju to risināšanu ierosināt arī mūsu starptautiskajiem partneriem.
Mums ir nepieciešami skaidri, robusti metodiskie noteikumi un principi, kas tiek stingri piemēroti, un daudz dziļāka izpratne no investoru puses par reitingu izmantošanas iespējām un ierobežojumiem un to uzticamību vai neuzticamību.
Ir jārisina interešu konfliktu ietekme uz reitingiem.
Protams, būtiska ir arī atbilstoša, rūpīga darbība no citu tirgus spēlētāju puses.
Kur tā bija?
Vai firmas un profesionāļi, ko tās pieņem darbā, konsekventi un objektīvi novērtēja to pirkto un pārdoto instrumentu kvalitāti un šo instrumentu struktūru norādes uz riskiem, jeb šīs firmas un profesionāļi tikai izdarīja pieņēmumus?
Vai viņi apstājās un apsvēra arī aktīvu dzīvotspēju, krāpšanas riskus, šo instrumentu izstrādātāju sasniegumu rādītājus un tirgus tendences?
Vai viņi paši jautāja par reitingiem jeb viņiem vienkārši bija pieejami gan kvalitatīvie, gan kvantitatīvie nepieciešamie dati, lai izdarītu secinājumus?
Es ceru, ka visu finanšu firmu valdes pārbaudīs savu darbību un izdarīs atbilstošus secinājumus.
Es uzskatu, ka vieglas ietekmes, uz principiem balstīta likumdošana ir vislabākā pieeja finanšu sektoram - tā savu vērtību jau ir pierādījusi.
Taču mums ir jāsaglabā modrība un jāgūst mācība.
Visām pusēm ir jāuzņemas sava atbildības daļa un jāuztver tā nopietni.
PPE-DE grupas vārdā. - Priekšsēdētāja kungs, kamēr Padome nestrādāja, vismaz Eiropas Centrālā banka bija darbā, un, manuprāt, ir devusi savu ieguldījumu iespējamās turpmākās infekcijas apturēšanā Eiropā.
Cerēsim, ka tā turpinās spēlēt šo saprātīgo, pamatoto un jūtīgo lomu.
Taču laiku pa laikam šķiet, ka finanšu dzīvē tas ir nenovēršami, ka dzīšanās pēc konkurences priekšrocībām noved pie galējībām, kuras savukārt noved pie iepriekš paredzamiem bankrotiem.
Šīs grūtības lielā mērā rada arī pamudinājumu izstrādāt tos inovatīvos finanšu instrumentus, kurus aprakstīja Charlie McCreevy un kuri seko šīs krīzes attīstībai Amerikas paaugstināta riska hipotekāro aizdevumu tirgū un tās pārejai uz Eiropu.
Es šo situāciju neredzu kā attaisnojumu raganu medībām attiecībā uz nodrošinājuma fondiem.
Zināmā mērā tie varbūt ir bijuši sarežģīti vai varbūt naivi šo jauno alķīmijas veidu upuri.
Tādā pašā veidā, parasti konservatīvās, bet arī naivās bankas iekārdināja paaugstinātās procentu likmes, ko maksāja šie it kā augsta reitinga instrumenti, un vilināja iesaistīties darījumos, kas acīmredzami izrādījās pārāk labi, lai būtu patiesi.
Šķiet, ka tikai nedaudzi finanšu tirgu operatori, tostarp iespējams arī tikai nedaudzi regulatori, pietiekami izprot šos instrumentus, šos atvasinātos kredītinstrumentus, šos strukturētos parādu vērtspapīrus.
Pat vēl mazāk viņi izprot potenciālos riskus un to sekas.
Tādēļ gan ASV, gan Eiropas varas iestāžu pienākums ir labāk pārzināt šos mehānismus, to struktūru un daļas, to, kā šīs daļas tiek novērtētas, izvērtētas, uzskaitītas, to mārketingu, likviditāti un pieprasījumu tirgū - un es priecājos redzēt, ka Charlie McCreevy šo aspektu gatavojas uztvert tik nopietni.
Inovācijas finanšu mehānismos ir tikpat vēlamas kā visur citur.
To nevajag kavēt, taču, ja pastāv iespēja, ka radīsies šādas nopietnas problēmas, ir būtiski, ka vadītāji un regulatori uzņemas atbildību tās pilnībā izprast un nepieciešamības gadījumā ieviest visus vajadzīgos ierobežojumus.
PSE grupas vārdā. -(FR) Priekšsēdētāja kungs, augusta finanšu tirgus svārstību sekas vēl nav jūtamas.
Komisija, kā mēs tikko dzirdējām, sagaida negatīvu ietekmi uz pieaugumu.
Reālie zaudējumi, kurus izjuta bankas un citi finanšu dalībnieki, būs redzami tad, kad tiks izveidoti viņu gada pārskati.
Pēc komisāra J. Almunia, domām, mums vēl trūkst informācijas par faktisko, kopējo ietekmi uz visiem dalībniekiem.
Fakts, ka tie, kas uzņēmās pārāk lielu risku maksā rēķinu, ir apsveicams, bet aiz šīs apšaubāmās aktivitātes finanšu pasaulē ir upuri. ģimenes ir nonākušas hipotēku aizdošanas, kas balstīta uz solījumu par maksimālu pieaugumu īpašumu tirgū, slazdā, un nelielie ieguldītāji iesaistījās riskantos pasākumos, ko tie, kas dzīvo no lielajām komisijas atlīdzībām ieskaitot kredītvērtējuma aģentūras, nepietiekami novērtēja.
Sociāldemokrātu grupa jau gadiem prasa, lai ieguldījumu fondiem būtu lielāka uzraudzība, un visi īpašie tirgus instrumenti tiek nebeidzami palielināti.
Kā Carlo Ciampi apgalvo juceklīgā atvasināto produktu attīstība nekādi netiek kontrolēta.
Pat galveno banku direktori neizprot šos neskaidros instrumentus.
Reālie riski, piemēram, hipotekārie aizdevumi ir sadalīti līdz bezgalībai un atkārtoti iekļauti investīciju fondos un biržas darījumos tā, lai neviens vairs nevarētu noteikt sākotnējo risku.
Tirgus gaida, ka centrāls bankas nāks un atbrīvos no spekulantiem.
ECB faktiski to izdarīja kā aizdevēja ārkārtas gadījumā.
Varētu jautāt, kāpēc ECB vajadzēja ieguldīt tirgū vairāk kapitāla kā ASV Federālajai rezervei, kad tā pēkšņi kļuva nelikvīda, pat ja pašreizējā krīze nāk no Savienotajām Valstīm.
Vai Eiropas bankas bija lētticīgākas?
Vai uzraudzības iestādes slikti izdarīja savu darbu?
Sociāldemokrātu grupa prasa, lai Komisija gūtu mācību no tā, ka finanšu tirgi ir kļuvuši pārāk neskaidri, jo tas ir ārkārtīgi bīstami reālajai ekonomikai.
(Aplausi)
ALDE grupas vārdā. -(LT) Pirmkārt, es vēlētos atbildēt uz R Goebbels jautājumu kāpēc Eiropas Centrālajā banka piešķīra vairāk naudas nekā ASV Centrālā Banka.
Tas ir tādēļ, ka Eiropas Savienības ekonomika pašlaik ir lielākā pasaulē.
Tas mums visiem ir liels izaicinājums.
Fakts, ka OECD (Ekonomiskās sadarbības un attīstības organizācija) un Eiropas Komisija vienā dienā atšķirīgi izvērtēja finanšu tirgus problēmu iespējamos rezultātus, mani pārsteidza un apbēdināja.
Tas nozīmē, ka Eiropas Komisijai iespējams ir jākoriģē tās ekonomikas novērtēšanas modeļi, īpaši tāpēc, ka tie šķiet balstās uz matemātiskām metodēm.
Tas ir satraucoši, jo ekonomiskā politikas prognozēšana ir sarežģīta lieta un izmantotajiem instrumentiem ir jābūt elastīgiem.
Kas mums tagad jādara ja mums ir jauni izaicinājumi?
Es šeit negribētu komentēt problēmas, kādas ir radušās, citi deputāti to ir izdarījuši tik labi.
Es tikai vēlētos uzsvērt vienu punktu.
Pirmkārt, krīze radās agresīvas monetārās politikas Eiropas Savienības teritorijā dēļ, jo bija mēģinājums atrisināt "Interneta burbuļa” problēmas.
Tādējādi mēs nevaram ietekmēt trešo valstu dažādos lēmumus.
Mēs varam pastiprināt dialogu un sadarbību ar uzraudzības iestādēm, bet Eiropas Savienība ir dilemmas priekšā: pašlaik notiek finanšu iestāžu globālā apvienošanās un iespējams, ka mums drīz vairs nebūs vienots tirgus.
Vērtspapīru jomā mums būs transatlantiskais tirgus, un iespējams apdrošināšanas jomā mums būs kāds cits tirgus.
Tas nozīmē, ka mums vajag izlemt vai mēs uzskatām Eiropu par vienotu tirgu un prasām, lai visi nolīgumi būtu sagatavoti Eiropas līmenī.
Vai mēs varam pieņemt pilot projektus, kad viens no mūsu tirgiem patstāvīgi iekaro pasauli?
Mums vajag vienošanos par to, citādi būs ļoti grūti pārvarēt krīzi.
Es vēlētos uzsvērt vēl vienu lietu.
Finanšu tirgi tiek atjaunoti.
Mēs atzīstam nebanku institūcijas SEPA (Eiropas vienotā maksājumu zona) direktīvā.
Mums jāatzīst, ka parādās dažādas islāma bankas un fondi, un beidzot tirdzniecības tīkli iekļaujas finanšu tirgū.
Tādējādi ir nepieciešamas nebanku institūciju regulas, kopējas regulas, kas radītu vienādus spēles noteikumus gan bankām, gan nebanku institūcijām.
Tāda ir šodienas realitāte.
Trešais jautājums, kuru es vēlētos uzsvērt ir tāds, ka es esmu noraizējusies, ka mēs kā pamatu izmantojam tikai riskantos modeļus.
Ir pierādījies, ka riska novērtējuma princips ir ļoti subjektīvs, un man tādēļ ir šaubas par Maksātnespējas II (Solvency II ) un Bāzeles II (Basel II) direktīvu.
Mēs nevaram uzticēties vērtējuma aģentūrām, mēs varam tās kritizēt, bet problēma paliek.
Mums ir jāuzticas tirgus instrumentiem, tas ir, likviditātei.
Ja mēs tirgū nevaram pārdot noteiktus vērtspapīrus vai arī tos reti tirgo, neviena vērtējuma aģentūra nevar tos novērtēt.
Tas ir pareizi jāsaprot, un mums vajag samazināt mūsu likumdošanas atkarību no vērtējuma aģentūru viedokļiem.
Noslēgumā, es noteikti vēlos pateikt, ka nav vajadzība glābt finansu institūcijas.
No savas pieredzes par finanšu krīzi Lietuvā es varu teikt, ka tad, kad baņķieri pavadīs pāris nedēļas cietumā, viņi ātri sapratīs kā vadīt bankas.
(Priekšsēdētājs pārtrauca runātāju)
UEN grupas vārdā. - Priekšsēdētāja kungs, es vēlētos lūgt komisārus sniegt atbildi.
Augusta notikumi paaugstināta riska hipotekāro aizdevumu tirgū mums visiem izvirzīja vairākus jautājumus.
Pirmkārt, finanšu tirgu globālais raksturs, ar kuru pašlaik saskaramies, un jautājums par to, cik ātri regulācija vai pārraudzība var tikt līdzi jaunu produktu izstrādei un jaunu ideju izstrādei.
Taču tas liek atcerēties arī to, ko man reiz teica kāds vecs zemnieks West Cork Īrijas dienvidrietumos: nav tādas eļļiņas, kas varētu likt jūsu matiem augt - atvainojos plenārsēžu zālē klātesošajiem, kam ir problēmas šajā jomā; nav tādu briļļu, kas jums ļautu redzēt cauri apģērbam, un vēl - katru dienu piedzimst kāds muļķis.
Realitāte ir tāda, ka piedāvātie produkti bija ar augstu riska pakāpi, un neskatoties uz to, ko kāds varbūt saka, caveat emptor idejai, ka mēs investēsim šajos augsta riska produktos, bija jābūt visu lēmumu pamatā attiecībā uz bankām vai citiem fondiem.
Tas starp kredītreitinga aģentūrām un to atbildību rada pretrunas ne tikai attiecībā uz to sniegtajām konsultācijām, bet īpaši attiecībā uz mums atklāti sniegto informāciju par to, vai tās pašas pārstāv šos fondus un vai tās patiesi sniedz skaidras un neatkarīgas konsultācijas.
Kolēģi atcerēsies, ka pirms vairākiem gadiem mēs apspriedām direktīvu par patēriņa kredītiem, un toreiz viens no galvenajiem elementiem bija atklātība un patērētājiem pieejamas neatkarīgas konsultācijas.
Ir smieklīgi, ka dažas no lielākajām finanšu institūcijām pasaulē un dažas arī Eiropā, kas pārstāv cilvēkus, kuri tik daudz naudas tērē eksperta slēdziena saņemšanai, un kas mums Eiropā saka, kā mums būtu jāvada savas ekonomikas, tagad var izrādīties tās, kuras tiks pieķertas sliktās investīciju politikas dēļ.
Es apsveicu komisāru Charlie McCreevy ar viņa vēlēšanos uzņemties šī jautājuma risināšanu dažās no šīm jomām.
Es arī uzskatu, ka tas ir būtiski tieši pašlaik ne tikai attiecībā uz kredītreitinga aģentūrām, bet arī attiecībā uz risku, ar ko Eiropas bankas saskaras dažu šādu instrumentu politikas dēļ, un nākamnedēļ...
(Priekšsēdētājs pārtrauca runātāju)
Verts/ALE grupas vārdā. - (FR) Priekšsēdētāja kungs, komisāri, dāmas un kungi, krīze liek man norādīt uz trim galvenajiem punktiem.
Pirmais nāk no smagās krīzes starp Ziemeļamerikas amatpersonu starpā.
Ir jāsaprot, ka visiem ASV ierēdņiem ir ļoti nopietns deficīts, ko apraksta kā ASV dvīņu deficītu.
Mums bija šī krīze, mums būs arī citas, kas nāks vai nu no lielajiem ASV uzņēmumiem, ASV štatiem vai pat iespējams no federālās valdības.
Mums ir jāgaida vēl vairākas ļoti nopietnas krīzes, kas tuvākajos gados nāks no ASV.
Otrais, šī krīze ASV notika martā.
Tā izplatījās pa visu pasauli caur ieguldījumu fondiem, pirmie divi no tiem beidza darbību jūnijā.
Tas ietekmēja bankas tikai jūlija beigās, augusta sākumā.
Mums bija laiks saprast, ka liesmas izplatās.
Merķeles kundze, mūsu pašreizējā priekšsēdētāja G8 sanāksmes laikā mums ieteica rīkoties saistībā ar ieguldījumu fondiem, bet neviens viņā neklausījās.
Vēl sliktāk, Nīderlande ir sākusi attīstīt politiku, lai atbrīvotu no ierobežojumiem ieguldījumu fondu iestādes valsts teritorijā.
Tajā pašā laikā tas ir pretrunā ieguldījumu fondiem, Eiropas Savienība iedrošina to attīstību pati savā teritorijā.
Tas parāda Eiropas Savienības mēģinājumu, pašai sev uzspiest uzraudzības pasākumus un uzraudzības likumus, patiesu izgāšanos.
Kā iepriekšējais referents par labu uzraudzības likumiem un finanšu konglomerātu uzraudzībai, es to uzskatu par personīgu neveiksmi.
Es atgādinu, ka mums vajadzēja vairāk kā vienu parlamenta pilnvaru laiku, lai uzrakstītu vienkāršotu prospektu par vērtspapīru laišanu apgrozībā Eiropā.
Šodien viena banka nespēj lasīt citas bankas izdoto sarežģīto prospektu par fondu, kurus tā pārdod, saturu.
Pie tā esam nonākuši.
Trešā problēma , kā jau teicu Centrālajai bankai pirms gadiem, ir tāda, ka jūs nevarat regulēt monetāro sistēmu vienīgi ar pasākumiem, kas ir vērsti uz aizdevuma likmi.
Es domāju, ka krīzi Eiropā paātrināja Eiropas Centrālās bankas procentu likme pēdējā ceturkšņa beigās.
Es nedomāju , ka pietiek pateikt, ka jums šī likme ir jāsamazina par 0,5% vai jāsaglabā tā pati likme, vai jāpalielina par 0,5%.
Mums ir nopietna problēma atšķirt, kas ir selektīvas politikas aizdošanā atkalieviešana, tā lai procentu likmi visiem vajadzīgajiem ieguldījumiem, piemēram, cīņai ar klimata izmaiņām, noteiktu 0% un var būt stipri augstāka ieguldījumiem, kas virzīti uz spekulēšanu.
IND/DEM Grupas vārdā. - Priekšsēdētāja kungs, es savas piezīmes vēlētos adresēt klausītājiem galerijā, kurā ir daudz vairāk cilvēku nekā šajā pusaplī ir deputātu.
Es ceru, ka esat uzlikuši austiņas, jo šeit šodien lēmumus pieņem cilvēki, kuriem absolūti nav zināšanu par starptautiskajiem finanšu darījumiem.
Es 40 gadus esmu nodarbojies ar finanšu pakalpojumiem; esmu profesionāls ekonomists - mēs runājam par nodrošinājuma fondiem, mēs runājam par starptautisko valūtu.
Ja jūs vēlaties ielūkoties reģistros un redzēt, kādas ir Eiropas Parlamenta deputātu zināšanas, domāju, ka būsiet rūgti vīlušies.
Taču te nu mēs esam un pieņemam lēmumus par globālo finanšu jomu.
Četrdesmit procenti no Lielbritānijas IKP ir Londonā.
Mums te ir cilvēki no Polijas, Čehijas Republikas un Latvijas, kuriem nav absolūti nekādu zināšanu par šādām lietām, un viņi lemj par to, kādā virzienā mēs nākotnē dosimies starptautiskajā finanšu jomā.
(Troksnis zālē)
Viņi šīs lietas nesaprot.
Viņi neko nezina par šīm lietām; ne vairāk kā viņi zina par lauksaimniecības politiku, zivsaimniecības politiku - vairums - taču te nu mēs esam.
Dāmas un kungi galerijā, ja vēlaties redzēt kaut ko no starptautiskās finanšu jomas, dodieties uz Dubaiju, Ņujorku, Losandželosu un Bermudu salām.
Jūs skatāties uz cilvēkiem tur lejā - paskatieties uz viņiem.
Neviens no viņiem savā dzīvē nav darījis reālu darbu.
Šī ir mikipeļu sanāksme, un mēs daudz zaudēsim.
Atļaušos vērst jūsu uzmanību uz faktu, ka tad, kad jūs runājat sēžu zālē, jūs uzrunājat priekšsēdētāju un deputātus, kā arī tos, kuri sesijā piedalās kā klausītāji.
Lūdzu, cieniet tos, kuri izrāda jums cieņu klausoties.
(aplausi)
ITS grupas vārdā. - (IT) Prezidenta kungs, dāmas un kungi, ASV augsta riska aizdevumu tirgus sabrukums ir radījis šļakatas, kas vēl joprojām ir jūtamas akciju tirgos, un kas iegrūda spekulantus un noguldītājus nopietnā krīzē.
Tas ko darīja ASV nekustāmā īpašuma aģenti ir zināms ikvienam: viņi piedāvāja aizdevumus, kuri tad tika noklusēti, augsta riska personībām, tā radot krīzi ne tikai finanšu produktiem, bet arī daudzām bankām.
Šajā gadā liels procents aizdevuma ņēmēju pārstāja maksāt daļas, ko viņi bija parādā, tā radot krīzi visā sistēmā.
Itālijā bez akciju tirgus kustības krīzei bija pavisam neliela ietekme uz nacionālo banku sistēmu, tāpēc, ka Itālijas bankas acīm redzot nav tiešā saistībā ar ķīlu aizdevumiem..
Tā nebija ar daudzām Vācijas, Lielbritānijas un Francijas bankām, tādēļ mums šodien notiek šīs debates.
Tādēļ mēs vismaz varam cerēt uz lielāko kredītvērtējuma aģentūru lomas šajos notikumos izmeklēšanas uzsākšanu, tādējādi iedarbojoties uz finansiālo nestabilitāti un ietekmējot reālo ekonomiku.
Dāmas un kungi, atļaujiet man jums pastāstīt, kas notiek Itālijā, jo aizdevumi un mājokļu pirkšana manā valstī ir ļoti nozīmīgi, un ļaujiet man jums atgādināt, ko nozīmīgais nedēļas laikraksts L'Espresso teica par dažu Itālijas politiķu (kas starp citu ir bijis mūsu kolēģis) ētiku tieši acīs tik daudz cietušajiem noguldītājiem un tiem, kas cenšas maksāt parādus, kad faktiski tik vienkārša institūcija kā sociālais aizdevums varētu padarīt māju par realitāti.
Klausieties, ko L'Espresso atklāj par dažiem Itālijas kreisā spārna politiķiem, fakts, kuru ir vērts uzsvērt, tāpat arī par dažām centristu figūrām, bet pāri visiem kreisie.
Šie kungi, kuru vārdi un uzvāri un adreses ir uzskaitīti, guva labumu no sevišķi labvēlīgiem nosacījumiem īpašuma pirkšanai Romā.
Rekomendācijas, jūs teiksiet, ir prakse, iespējams pieņemama prakse, un iespējams sena prakse, manā valstī, un ne tikai Itālijā, bet iespējams visā pasaulē.
Tomēr, kad rekomendācijas tiek pieprasītas, un no bankas vai apdrošināšanas kompānijas tiek saņemta labvēlība, es varu sev jautāt, ko tie, kas pie varas dod pretim?
Saskaņā ar šo nedēļas laikrakstu R. Prodi sekotājs W. Veltroni, Cossutta viena radikāla un pārliecināta komunista meita, iepriekšējais premjerministrs un pazīstamais cilvēku ētikas šķīrējtiesnesis L. Violante, tāpat arī Marino, Mancino, Mastela, Casini,Proietti un Baccani nopirka Romā mājas ar vismaz 25-30 istabām par ceturtdaļu zemāku cenu no tirgus vērtības, šos īpašos nosacījumu viņi saņēma no īpašniekiem, kas dīvainā kārtā bija bankas un apdrošināšanas kompānijas.
Demokrātijai ir sava cena, jūs teiksiet, un tā kā proletariātam bija sava cena tāpat šodien rīkojas progresīvais sociālisms, kas mantoja no saviem priekšgājējiem spēju būt īpašiem savu interešu aizstāvēšanā.
Ja tevi mēnesi no mēneša žņaudz hipotēka, un līdzīgi man tev ir pietiekams īpašums, pateicoties manai vietai Parlamentā, un tava laulātā drauga darbībai, kas tagad dod savu ieguldījumu, lai no hipotēkas ciestu pēc iespējas mazāk, tev ir jāvaino komunisti, veci un jauni, kas nolēma liberalizēt taksometru licences un frizieru darba stundas, un pārdot zāles lielveikalos, bet atļāva bankām brīvi izlemt, kādus upurus uzspiest jūsu ģimenei ieķīlājot savas nākotnes un savas dzīves.
Jums ir jāvaino tikai sevi, Itālijas un Eiropas pilsoņi, ja jūs būtu izlēmuši darīt kaut ko citu, nevis nodoties karjerai vienā no Itālijas valdošajām partijām vai partijām, kas ir valdījušas pilsētās, rajonos un valstī un kuras pārvalda bankas.
(ES) Priekšsēdētāja kungs, Padomes priekšsēdētāja kungs , komisāri, vispirms es vēlētos izteikt savu pateicību mūsu iestādēm saistībā ar optimistiska viedokļa saglabāšanu redzot krīzi, kuru mēs piedzīvojam.
Tajā pašā laikā, es arī vēlētos ienest šajās debatēs tik daudz reālisma cik iespējams, jo faktu nopietnības noklusēšana tikai novedīs pie apjukuma tad, kad būs jāmeklē risinājumi.
Pirmkārt, mēs piedzīvojam prognozētu krīzi.
Mēs nepiedzīvojam negaidītu krīzi.
To, ka tā būs, zināja jau vismaz gadu iepriekš, un tad trūka atbildības un spējas reaģēt.
Otrkārt, mēs piedzīvojam nopietnu krīzi.
Bundesbakas (Bundesbank) prezidents tika pirms dažām dienām teica: Mēs varam nonākt uz klasisko banku krīzes pie uzticēšanās zaudēšanas sliekšņa.
Treškārt, Eiropu saindēja to valstu finanšu institūcijas, kas nespēj gūt peļņu, jo viņu ekonomika ir samērā lēna un tādēļ tām ir jāmeklē peļņas iespējas vairāk riskējot.
Tāpēc es varu teikt, ka uzraudzības iestādes, Eiropas stingrās uzraudzības iestādes nespēja novērst šo notikumu.
Eiropas Centrālā banka tāpēc ir pirmā, kam jāiejaucas šajā krīzē, tai ir jāiegulda visvairāk naudas, tieši tāpēc, ka tas ir Eiropā, Eiropas sirdī, kura pašlaik ekonomiski atveseļojas, šeit krīze varētu kļūt visnopietnākā.
Tādēļ mums ir vairāk jāpaskaidro kāda ir krīzes patiesā ietekme un cik liela šī krīze patiesībā ir.
Neapšaubāmi ceturtkārt apstākļi kādos mēs esam ir tas, kas raksturo, ko mēs piedzīvojam, īsumā tas ir mūsu monetāro iestāžu reakcija, Eiropas Centrālās bankas reakcija.
Pēc manām domām tā darbojās pareizi, kad veica šīs likviditātes injekcijas tādēļ, ka mēs novērojām likviditātes samazināšanos.
Tomēr ir taisnība, ka ir paradoksāli, ka tam ir jānotiek tieši tad, kad Eiropa palielina procentu likmes, lai ierobežotu sistēmas likviditāti, lai ierobežotu kredītus.
Pats galvenais ir paradokss, kas ir jāizskaidro precīzi, bez neskaidrībām, kas radās pēc augustā sniegtajiem paskaidrojumiem.
Izskaidrošana ir svarīga tāpēc, ka mēs runājam par miljoniem ģimeņu, par miljoniem mazu un vidēju uzņēmumu, kas ir atkarīgi no dažādām Eiropas procentu likmēm, iekļūstot parādos.
Tādēļ ir svarīgi, lai mēs izskaidrotu procentu likmes procesu un palūgtu uzmanīties no procentu likmju pieauguma Eiropā, lai stiprinātu ekonomisko izaugsmi un darba vietu, kuras mums ir ļoti vajadzīgas šajā ES integrācijas pakāpē, radīšanu.
(FR) Priekšsēdētāja kungs, komisāri, dāmas un kungi, mums ir jābūt reālistiem: par spīti tam, ka mēs esam spēcīgs Eiropas likumdevējs, kāds mēs patiesībā esam mēs neko nespējam darīt saistībā ar šīs krīzes izcelšanos.
Mēs esam bezspēcīgi ASV likumdošanas, kura nesaprot patērētāju aizsardzību hipotekāro kredītu izsniegšanā un vai to dara banka, vai kāda cita institūcija, priekšā.
Būsim reālisti: mēs piedzīvojam krīzi tam, ko mums noteikti vajag mainīt, kā arī gūstam mācību ilgam laikam.
Būsim patiesi: Eiropas pilsoņi ir diezgan satraukti par krīzes sekām reālās ekonomikas finansēšanā.
Būsim patiesi: mūsu līdzpilsoņi nesaprot, ka, lai cīnītos ar riska uzņemšanos dažas valsts iestādes, kā Eiropas Centrālā banka, kuras kompensācijas metode neatbilst nekādai ekonomikas loģikai, ir spiestas dienas beigās iejaukties, lai garantētu tirgus likviditāti.
Atrisināsim situāciju.
Būsim tur, kur eiropiešiem jābūt, iegrimuši reālismā un solījumos.
Beigās ECB paveca savu darbu kā galējo līdzekļu aizdevēja.
Tomēr kā uzraudzības iestāde, tā ir bezspēcīga apzināt patieso risku, ko uzņēmušies tirgus dalībnieki.
Mums ir jāuzlabo Eiropas iestāžu uzraudzības vara un, tajā aktīvi piedalīties tas, komisār, ir jūsu darbs.
Atrisināsim situāciju: ilgus gadus mēs runājam par patiesu vērtību, un šodien šī patiesā vērtība ir pasliktinājusi ķīlu novērtēšanas apstākļus.
Atrisināsim situāciju: kā izrādās kredītvērtējuma aģentūras, IOSCO rīcības kodekss, komisār, neatbilst patreizējās situācijas prasībām.
Mums vajag pilnīgi konkurētspējīgu tirgu, kurā nav interešu konfliktu, un kurus raksturo liela pārredzamība.
Beidzot, būsim utopisti un cerēsim, ka šādā veidā radītā finanšu burbuļa izmantošana beidzot sāks atbrīvot finanses ilgtermiņa ieguldījumiem, kurus Eiropai vajadzētu, lai cīnītos ar klimata un enerģijas problēmām.
Dažreiz utopija var būt labākā reālisma forma.
(IT) Prezidenta kungs, dāmas un kungi, mēs esam šeit, Parlamentā, lai vēlreiz aplūkotu problēmu ar kuru mēs sastapāmies jūlijā.
Šajā laikā tika izteiktas dažas neskaidrības saistībā ar krīzi, kas gatavojās skart eiro zonu.
Šī krīze bija paredzēta, jo uz to norādīja no ASV nākošās ziņas.
Jau labu laiku bija skaidrs, ka īpašumu cenas ASV bija pārmērīgi uzpūstas un, ka ASV sistēma deva aizdevumus, kuri pārāk viegli tika izsniegti maksātnespējīgām personām vai tika izsniegti pie ļoti augstām procentu likmēm, tā rezultātā globālā tirgus svārstības bija neizbēgamas.
Kas piedalījās šajā spēlē?
Investori, pilsoņi, galvenokārt no ASV, bet arī eiropieši, izjūt negatīvo ietekmi; pilsoņi un investori, noguldītāji.
Tādējādi rodas jautājums vai šis Parlaments un tā institūcijas kopumā no sirds .domā par noguldītāju aizsardzību.
Aizsargāt noguldītājus nozīmē saprast kādu lomu šajā sistēmā vai situācijā spēlē citi dalībnieki, kredītvērtējuma kompāniju loma, kas bieži parāda nekonsekvenci un tām rodas konflikti, kurus reizēm neizskata..
Es uzskatu, ka tam visam ir jāpiemēro likumi un standarti.
Krīze arī iezīmēja tirgus pretrunu laikā, kad ECB bija spiesta tirgū veikt finanšu apgrozījumus un tajā pašā laikā pacelt procentu likmes, lai cīnītos ar inflāciju.
Cerēsim, ka šī situācija neturpināsies.
Fakts, ka tas notiek, tomēr, nozīmē, ka mums ir jāpajautā pašiem sev kā standartiem, kas regulē personas pasaulē, kopš ir krīze, kas vēlreiz norāda uz globalizācijas jautājumu, var noteikt katra cilvēka uzvedību.
Paldies priekšsēdētājam! Pašreizējā finanšu nestabilitāte nevarēja būt pārsteigums, bet, tai parādoties, visi piedzīvoja šoku.
Augošo pieprasījumu pēc likviditātes noteica nedrošie nekustamā īpašuma un patēriņa aizņēmumi.
Korekcijas tirgū notiek tāpēc, ka nauda ilgu laiku bijusi pārāk lēta, kas erodējis investīciju izvērtēšanas standartus.
Neticība tirgū sodījusi pat pievilcīgus aktīvus, kuriem nevajadzētu būt pakļautiem cenas pazemināšanas korekcijai.
Kārtējo reizi varam pārliecināties, ka viegli pieejama lēta nauda nerada stabilu izaugsmi.
Stabilas izaugsmes pamatā ir proaktīvas sistēmu reformas, efektīvas investīcijas, brīvāk un pārredzamāk funkcionējošs tirgus.
Šobrīd galvenās bažas ir par to, lai likviditātes krīze nepārvērstos maksātnespējas krīzē.
Sākusies kā likviditātes krīze, nestabilitāte var deģenerēties par maksātnespējas krīzi, jo tirgus dalībnieki, pārliecinājušies par savu nepietiekamo informētību, būs negribīgi aizdot viens otram.
Nekustamā īpašuma krīze var radīt nopietnus sarežģījumus vairākās Eiropas Savienības dalībvalstīs, ne tikai ASV.
Investori un noguldītāji neatgūs ticību finanšu tirgum, līdz viņi nebūs droši par to, ka vērtējumi ir atbilstoši.
Tas nozīmē, ka var pieaugt riska prēmijas, kā rezultātā firmas un mājsaimniecības samazinās patēriņu.
Tas varētu samazināt vai atsevišķos gadījumos pat apstādināt investīciju dinamiku.
Eiropas fiskālās un monetārās politikas veidotājiem jābūt tam gataviem.
Lielākā atbildība situācijas stabilizēšanā gulsies uz fiskālās politikas veidotāju pleciem.
Monetārās politikas jomā varam sagaidīt zemākas finansēšanas likmes, pēc kā tā ilgojas daudzi Eiropas politiķi.
Tajā pašā laikā tirgū nedrīkst tikt radīta maldinoša pārliecība, ka tiks glābtas riskantas investīcijas.
Gan aizdevumu likmēm, gan ķīlu prasībām jāmazina morālais kaitējums, ko šāda pārliecība varētu radīt.
Ilgtermiņā centrālajām bankām jāpilnveido finanšu tirgus regulācijas mehānismi, kas nodrošinātu lielāku skaidrību un drošību finanšu tirgos.
Paldies!
(DE) Priekšsēdētāja kungs, komisār, dāmas un kungi, vēl nav skaidrs viss šī globālā finanšu tirgus nestabilitātes lielums.
Globālo finanšu vājais punkts ir zemā aizņēmuma ņēmēju kredītspēja ASV hipotekāro kredītu tirgū un kļūdas, kas pieļautas novērtējot kredītrisku un/vai veicot to auditu.
Mēs varam jautāt, kas notika ar Bāzeli II (Basel II) šajā fāzē ASV; es domāju, ka tas vēl nav ieviests, bet tas būtu noderīgs.
Līdz šim Amerikas Savienotajās Valstīs ir pielāgots hipotēku apjoms 120 miljardi USD.
Šis fakts ir izraisījis likmes zināmo proporciju koriģēšanas šoku.
Apmēram 700 miljardi hipotēku ir jākoriģē nākamajos divos gados.
Pieminētais ieguldītāju jūtīgums ir padarījis nopietnāku dilemmu, ar uzticību un apetīti augsta riska ieguldījumiem.
Pat banku direktoru padomes pašlaik atzīst, ka viņi nezināja, ko dara.
Investoru uzticības zaudēšana un reāla vērtēšana pašlaik nepieļauj atgriešanos pie normāliem līmeņiem, tas noteikti prasīs laiku, un neatturēs pat banku uzraudzības iestāžu profesionāļus.
Uzticību nevar izteikt statistiski ar matemātisku formulu.
Tomēr pārredzamība veido un saglabā uzticību, un dod iespēju kontrolēt risku.
Komisār, jūs minējāt Maksātnespēju II (Solvency II).
Risks no ieguldījumu fondiem un aizdevumu ķīlām apdrošināšanas jomā līdz šim ir bijis zems, un tādam tam būtu jāpaliek.
Tādēļ Maksātnespēja II (Solvency II) ir domāta, lai norādītu pareizos sākuma punktus un pamudinājumus.
Pašreizējo piedāvājumu rezultātā, alternatīvie ieguldījumi tādi, kā ieguldījumu fondi un vērtspapīru nodrošinājums ar aktīviem, kas norāda uz pašreizējo risku, būs pašu kapitāla atbalsta priekšmets no 45% kā Maksātnespējas II standartiznākums.
Sākumā tas var likties augts rādītājs, bet tas dos skaidru pamudinājumu uzņēmumiem, lai atbalstītu paredzētos ieguldījumu fondus, lai atklātu ieguldījumus investoriem Pēc manām domām šeit ir piemērots princips, ka tikai tie, kam vajag zināt, tie zinās, ka viņi paši var veikt augsta riska ieguldījumus.
Eiropas Parlamentā jau sen ir bijuši aicinājumi pēc noteiktu finanšu produktu un mehānismu pārredzamības.
Komisijas atbilde tālāko 9 000 un citu pastāvošo ieguldījumu fondu pārredzamības noteikumu radīšanai ir nokavēta.
Pārredzamības noteikumi kredītvērtējuma aģentūrām arī ir nepieciešami.
No globālā kredītriska patiesā novērtējuma noteikti abi gūs labumu.
Dažu pēdējo gadu laikā Eiropas budžetam un ekonomikai ir radušies dažādi parādi.
Paradums ņemt aizdevumus pie zemām procentu likmēm automātiski rada nelīdzsvarotību starp monetāro un reālās ekonomikas darbību.
Priekšsēdētāja kungs, nav nekā daudz, ko teikt par šo finanšu krīzi, taču es savas īsās divas minūtes izmantošu, lai koncentrētos uz trim jomām, kurās, manuprāt, ir nepieciešama kāda rīcība.
Pirmā ir likumdošanas trūkums.
Vairāki deputāti to jau ir teikuši.
Kompleksi jauni produkti un it īpaši risku dažādošana un nodrošināšana ir šīs krīzes galvenie elementi.
Tā mums tika pārdota kā perfekta metode, kā tikt vaļā no riskiem, taču tagad ir skaidrs, ka dažādošana nozīmēja arī risku un nedrošības vairošanos, kas tagad notiek visur.
Otrs elements attiecībā uz likumdošanu ir tas, ka šīs operācijas lielā mērā notiek ārpus likumdošanas regulētā tirgus: kā jau minēts, tie ir skaidras naudas darījumi kasēs un nodrošinājuma fondi.
Es patiesi domāju, ka mums ir jāizpēta, uz kurieni ved šie nezināmie elementi.
Es zinu, ka Charlie McCreevy tam nepiekrīt, bet es domāju, ka pašlaik patiesi ir pēdējais laiks apsvērt likumdošanas iespējas - neradīt pārāk lielu regulāciju, necelt paniku, bet tiešām veikt nopietnu pētījumu.
Tas ir tas, kas Komisijai būtu jādara.
Vēl viens elements ir informācijas un atklātības trūkums.
Arī to vairāki cilvēki jau ir minējuši.
Es vēlētos minēt arī kredītreitinga aģentūras un grāmatvedības noteikumus, kurus minēja arī Pervenche Beres - godīgi noteiktas vērtības jautājumu.
Tas ir saistīts ar trešo lietu, ko vēlos minēt - ar koordinācijas un sadarbības trūkumu.
Tas ir elements, ko mēs tagad redzējām aktivitātēs, ko veica ECB, kas atbilstoši pārbaudīja likviditāti, taču tai nebija informācijas un tai nav nepieciešamo instrumentu, lai sodīto tos, kas izraisīja krīzi.
Starp ECB un tās zināšanām un pārraudzītājiem ir jābūt daudz ciešākai saiknei.
Ļoti būtisks elements ir sadarbība un Eiropas līmeņa pārraudzības stiprināšana un palielināšana, kam tiešām ir kontrole pār šīm jaunajām parādībām tirgū.
Es vairākas reizes esmu minējusi, ka mums ir nepieciešama šāda Eiropas līmeņa pārraudzība.
Cilvēki, pat ja viņi tam piekrīt, man tad saka, ka ir jāsagaida krīze, jo citādi nav nekādas steidzamības.
Domāju, ka tagad ir pēdējais laiks, un krīze ir, tādēļ tagad mums vajadzētu rīkoties.
(SV) Priekšsēdētāja kungs, šīs vasaras jukas finanšu jomā skaidri parādīja, cik cieši saistīti ir tirgi.
Globālais finanšu tirgus strādā burtiski nepārtraukti, tajā notiek miljoniem darījumu, kas skar mūs visus.
Jaunās tehnoloģijas rada pilnīgi savādākus apstākļus.
Dramatiski ir palielinājusies iespēja radīt labākas izredzes gūt panākumus investīciju jomā.
Šeit būtiska ir pieeja riska kapitālam.
Daudzi jaunie finanšu instrumenti, kurus daži šodien apšaubīja, lielākoties ir bijuši labi un ir palielinājuši likviditāti un investīciju iespējas.
Dažu pēdējo nedēļu laikā, kas finanšu tirgos ir bijušas vētrainas, tika parādīts, ka ir labi, ka Eiropai ir spēcīga centrālā banka.
ECB spēja rīkoties ātrāk nekā tās līdziniece banka Vašingtonā un varēja veikt ātras darbības, lai nomierinātu tirgus.
Par to ECB ir pelnījusi uzslavu.
Mēs vēl arvien nezinām, cik tālu ASV hipotekāro aizdevumu tirgus krīze turpinās izplatīties.
Būtisks laiks būs rudens, kad tiks saņemti jaunie statistikas dati.
Cerams, ka notiks normāla tirgus sakārtošana bez lieliem satricinājumiem, kas varētu ietekmēt reģionālo ekonomiku, kas Eiropas Savienībā pamatā ir spēcīga.
Es, atšķirībā no dažiem saviem šeit esošajiem kolēģiem, noteikti ceru, ka mēs Eiropā nereaģēsim pārspīlēti un nedomāsim, ka risinājumam vienmēr ir nepieciešama lielāka regulācija un lielā steigā pieņemti lēmumi, kā to jau teica Charlie McCreevy.
Neskatoties uz ASV Sarbanes-Oxley likumu ar tā plašo regulāciju, riskantie hipotekārie aizdevumi laicīgi netika atklāti.
Veiksmīgi funkcionējošam finanšu tirgum ir nepieciešama sabalansēta pieeja un vieta jaunām metodēm, kas tiktu apvienotas ar tiesību aktiem, kas stiprina patērētāju intereses.
Es domāju, ka šeit labs piemērs ir direktīva par finanšu instrumentu tirgiem (MiFID).
Man kā liberālim galvenais finanšu tirgos ir atvērtība un atklātība.
Es vēlētos starp ES finanšu iestādēm redzēt lielāku sadarbību krīzes situāciju pārvarēšanā un ātrā reaģēšanā.
Priekšsēdētāja kungs, komisāru kungi, man jāizsaka vēl kāds komentārs: kad pasaulē notiek sprādzieniem līdzīgi notikumi, ir skaidrs, ka maza valūta un tāds mazs tirgus kā Zviedrijā tiek skarts zibens ātrumā.
Vasaras notikumi man deva vēl vienu iemeslu atbalstīt Zviedrijas iestāšanos eirozonā.
- (IT) Priekšsēdētāja kungs, dāmas un kungi, arī Eiropas bankas ir pārņēmušas drūmās priekšnojautas par sabrukumu, kas sekoja krīzei paaugstināta riska hipotekāro aizdevumu tirgū.
Daudzi to vadības fondi bezatbildīgi sevi pārpludināja ar atvasinātajiem produktiem.
Pastāv nopietns risks, ka negatīvu ietekmi var radīt privāto akciju fondi.
Bankas hipotēkas bezatbildīgi ir iesmērējušas institucionālajiem investoriem un tādējādi arī uzkrājumu veidotājiem, sakot, ka tām ir trīskāršs A novērtējums un ka teorētiski tās ir tikpat drošas kā valsts vērtspapīri, tā vietā, lai teiktu, ka to riska līmenis ir ļoti augsts tāpat kā pašu kapitāla aizdevumiem.
Spekulācijas, kam globālajā finanšu tirgū ir ļauta pilnīga brīvība, ir novedušas pie tā, ka mazie uzkrājumu veidotāji uzskata, ka atvasinātie finanšu instrumenti ir trešās tūkstošgades filozofa akmens.
Tas ir ļoti tālu no patiesības.
Šī pakalpojumu ķēde noteikti vēl nav beigusies, un tie, kas patiesi ir par to atbildīgi, paliek nesodīti - tie ir lielo finanšu darījumu slepenie plānotāji.
Runātāji šeit aprobežojās ar norādīšanu, ka vainīgas ir kredītreitingu aģentūras, taču kādēļ mēs esam atļāvuši finanšu produktu riska novērtēšanu un kontroli uzticēt kompānijām, kas ir cieši iesaistītas un kam ir savas intereses tāda tirgus izaugsmē, ko negatīvā veidā ietekmē spekulācijas?
Lūdzu, esiet tik drosmīgi, lai to skaidri atzītu: kaitīga ir ne tikai nepareiza atvasināto finanšu instrumentu izmantošana, kaitīgi ir arī paši atvasinātie finanšu instrumenti.
Atvasinātie finanšu instrumenti reālajai ekonomikai ir kā augļošana ietaupījumiem un produktīvai ekonomikai, kā to savā dziesmā mums māca lieliskais amerikāņu dzejnieks Ezra Pound: "Nav vīram mājai stingru pamatu un sienu un pajumtes virs galvas, ja pirkstu pielicis augļotājs; un nenāk pie cilvēkiem mūks Gondzaga, ja vārdu teicis augļotājs, jo netiek gleznota bilde, kas palīdzētu panest ciešanas vai dzīvot, bet gan bilde, kuru var pārdot un pārdot ātri, apkaunojot dabu.
Augļošana nebija ne Pjetro Lombardo, ne Dučo, ne Pjēra de la Franceska, ne Bellina un ne arī Rosīnī mūza.
Ne jau augļošanas māksla deva iedvesmu Andželiko.
Augļošana liek rūsēt kaltam, tā sapūdē amatu un amatnieku.
Augļošana nogalē bērnu, kurš vēl mātes miesās, tā liek puisim pamest jaunavu, tā pavardu apslāpē un ceļ mūri starp jaunlaulātajiem”.
Augļošana nav veids kā valdīt pār pasauli, kā aizstāvēt plašās godīgo cilvēku intereses, kuri strādā, ražo un veido uzkrājumus.
(Priekšsēdētājs pārtrauca runātāju)
Priekšsēdētāja kungs, šī finanšu krīze ir kā modinātāja zvans mums visiem un arī komisāram Charlie McCreevy.
Tikai pirms dažiem mēnešiem Charlie McCreevy mums apgalvoja, ka runas par finanšu riskiem un krīzi ir tikai teorētiskas, un mums nevajadzētu šo jautājumu uzpūst.
Tagad mēs esam saskārušies ar krīzi, kurai saskaņā ar šodienas Financial Times izdevuma, Ekonomiskās attīstības un sadarbības organizācijas (ESAO) un citu atbilstošu organizāciju teikto ir nopietnas sekas.
Man ir četri jautājumi Charlie McCreevy.
Pirmkārt, ja skatāmies uz atvasinātiem instrumentiem - atvasinātiem kredītinstrumentiem kredītu tirgū - jūs vainojat aģentūras un sakāt, ka tās nav pietiekami labas; es saku, ka mēs par notiekošo neko nezinām.
Vai jūs tagad esat gatavi likt priekšā publisku komplekso atvasināto instrumentu klasifikāciju tādā veidā, ka valsts un privātās aģentūras var mums sniegt norādes par ar tām saistīto risku?
Šodien tas nav iespējams.
Mans otrais jautājums ir par interešu konfliktu.
Ja ņemam brokerus, nodrošinājuma fondus un privātos akciju fondus, tad redzam, ka tie ir iesaistīti sarežģītā interešu kopumā: tie gūst peļņu viens no otra, tirgojas viens ar otru, un mēs nezinām, kas īsti notiek.
Vai esat tagad gatavi ieviest atklātības, informācijas izpaušanas un atbildības noteikumus, kas mums dotu reālu iespēju regulēt tirgu?
Mans trešais jautājums attiecas uz pensiju fondiem.
Mēs zinām, ka algotie darbinieki un strādnieki cieš zaudējumus, kas saistīti ar naudas ieguldīšanu nodrošinājuma fondu spekulācijās šajā atvasinātajā tirgū.
Vai esat gatavi ieviest noteikumus, kas varētu aizsargāt pensiju fondus un apdrošināšanas kompānijas, kas cenšas administrēt algoto darbinieku naudu tā, lai tie gūtu procentus no ietaupījumiem un zinātu, ka zaudējumi ir ierobežoti?
Mans pēdējais jautājums ir šāds: kā jūs varat aizstāvēt faktu, ka nodrošinājuma fondi, privāto akciju fondi un investīciju bankas ir pēdējie starptautisko un finanšu tirgu dalībnieki, kas nekādā veidā netiek regulēti?
Mēs esam pieraduši regulēt bankas un kopfondus, tad kādēļ gan nodrošinājuma fondi, privātie akciju fondi un investīciju bankas būtu pēdējais izņēmums?
Es to nevaru izskaidrot un arī jūs to nevarat izskaidrot.
Ir laiks kopējās intereses izvirzīt pirmajā vietā, un tādēļ mums ir nepieciešama likumdošana.
(Aplausi)
(ES) Priekšsēdētāja kungs, debesis pēc vētras vēl nav noskaidrojušās, un pa vidu visai nedrošībai ir prasība pēc ekonomiskās stabilitātes, finansiālas drošības, izaugsmes un darba vietu radīšanas.
Šī krīze ir lieliska iespēja veikt pasākumus četrās svarīgās jomās.
Pirmkārt, mums ir jārīkojas, lai ierobežotu tās ietekmi uz ekonomiku kopumā.
Tirgus reakcija ir izpaudusies svārstīgās akciju cenās un stingrākos finanšu nosacījumos.
Eiropas Centrālās bankas veiktā likviditātes nodrošināšana bija pozitīvs faktors.
Finanšu institūcijas jau ir palielinājušas savas klientiem piedāvātās procentu likmes, sagaidot prognozēto pieaugumu dažu nākamo mēnešu laikā un ņemot vērā ekonomikas izaugsmi un Eiropas Centrālās bankas izdarītos paziņojumus.
Es ceru, ka Eiropas Centrālā banka rīkosies sabalansēti un apdomīgi, pozitīvi ietekmējot mūsu ekonomiku.
Otrkārt, mums ir jārīkojas, lai uzlabotu riska vadību un ekonomikas pārvaldību.
Starp globālo finanšu pakalpojumu tirgu un valstu likumdošanas un uzraudzības sistēmu pastāv simetrija.
Ja mēs Eiropas Savienībā integrētā veidā neveicināsim šos mērķus, mēs nespēsim tos izvirzīt globālā mērogā, un tādējādi mēs neaizsargāsim savus pilsoņus vai to intereses.
Treškārt, mums ir jārīkojas, lai tirgu padarītu atklātāku.
Riska dažādošana un izkliedēšana var būt pozitīva, ja tā nenoved pie tā, ka riski tirgū vairs netiek kontrolēti.
Mums ir jāpieņem pasākumi finanšu risku plānošanai.
Visbeidzot, mums ir jārīkojas, lai uzņēmējiem uzliktu lielāku atbildību.
Cilvēku ar ierobežotiem līdzekļiem ievilkšana parādos ar ļoti dārgu hipotekāro aizdevumu palīdzību, kurus varētu aprakstīt pat kā laupīšanu, laikā, kad procentu likmes pieaug, palielinās, un ir paredzams, ka izaugsmes tendences nekustamā īpašuma tirgū radīs problēmas.
Bankas, kas hipotekāro aizdevumu pārvietošanas iespējas dēļ atviegloja to izsniegšanas nosacījumus, kredītreitingu aģentūras, kas nebrīdināja par vērtspapīru kvalitāti, investori, kas neapdomīgi pirka vērtspapīrus un institūcijas, kas tos finansēja bez papildu garantijām, visi kopā ir atbildīgi par notikušo, un mums ir jāpārliecinās, ka nekas tāds vairs nenotiks.
Priekšsēdētāja kungs, paaugstināta riska hipotekārās kreditēšanas process noteikti ir bijusi milzīga problēma, kas radīja finanšu svārstības, ko piedzīvojām šajā vasarā.
Tas ir skaidrs, taču mazāk skaidra ir to investoru un citu pušu identitāte, kas atrodas vai varētu atrasties saspīlētā situācijā, taču šie dati mums ir absolūti nepieciešami, lai šo jomu sakārtotu.
Kā mēs šodien dzirdējām, tas lielā mērā ir finanšu instrumentu, ko daži uzskata par radniecīgiem alķīmijai, sarežģītības dēļ.
Tomēr mums vajadzētu rūpīgi un uzmanīgi skatīties, kas būtu darāms attiecībā uz šiem instrumentiem un sekām, ko radījušas šīs svārstības.
Pārmērīga reakcija būtu tikpat kaitīga kā jau notikušais situācijā, kad kredītu cenas pieaug.
Mums būtu jāatgādina, ka tas nav labi Lisabonas procesam.
Kas tad īsti ASV ir noticis, ka ļāva pārtraukt runas par dažiem no šiem jautājumiem?
Varētu teikt, ka staļļa durvis tika aizvērtas tikai tad, kad zirgs jau ir laukā, un tā būtu patiesība.
Tomēr, vispārīgi runājot, paaugstināta riska hipotekārās kreditēšanas joma netika regulēta.
Tas ir fakts, kas tiek ļoti tieši risināts tagad, kad, kā man tika teikts, tiek izstrādātas industriālās likumdošanas iniciatīvas.
Tajā pašā laikā, Baltā Nama aizbildnībā ir izveidota augsta līmeņa darba grupa, kas strādās ar kredītreitinga aģentūrām un sarežģītām finanšu instrumentsabiedrībām.
Tas, ko mēs no tā visa varam secināt, ir, ka ir svarīgi strādāt ciešā sadarbībā ar Amerikas Savienotajām Valstīm un citiem globālajiem tirgiem, jo mums ir vienādi secinājumi par atklātību šajos tirgos.
Ja mēs to nedarīsim, tad tādēļ, ka globālie tirgi ir tik cieši savijušies savā starpā, mums būs jāzaudē daudzi labumi, ko varētu dot dalīšanās šajos secinājumos.
Kas ir noticis ES un kas ir noticis ASV?
Arī es attiecībā uz to paveikto uzticos Komisijai un, protams, ECB, kā arī Amerikas Savienoto Valstu federālajai rezervju sistēmai.
Šīs institūcijas ir palīdzējušas nomierināt tirgus, kas ir tieši tas, kas mums bija jādara.
Tomēr, es varu piekrist dažiem šodienas runātājiem attiecībā uz aicinājumu atbilstoši reaģēt, un es to varu apgalvot ar pārliecību.
Es uzskatu, ka kredītu pārvēršana vērtspapīros un īpašās finansēšanas iestādes, kuras kopā ar kredītreitinga aģentūrām tiks pārbaudītas, ir jāatver plašākām pārbaudēm un atklātībai - tas ir skaidrs, kā to jau teica Pervenche Beres.
Taču atzīsim, ka daudziem no mums ir grūti saprast finanšu instrumentu sarežģītību un to, ka kredītreitinga aģentūru loma ir atklāta.
(Priekšsēdētājs pārtrauca runātāju)
(DE) Priekšsēdētāja kungs, mūsu kā eiropiešu šodien apspriestajā tirgū veikto investīciju daļa ir gandrīz 10% jeb apmēram 300 miljardi eiro.
Mēs nezinām, tieši cik liela daļa no šiem 300 miljardiem eiro ir saistīti ar paaugstinātu risku, taču 300 miljardi eiro nav nekādi nieka graši: tas ir gandrīz trīskāršs ES gada budžets, un pašreizējās krīzes ietekmi jau var sajust.
Manā valstī, Vācijā, kas ir Eiropas Savienības lielākā ekonomika, mūsu prognozes attiecībā uz uzņēmējdarbības apstākļiem nākotnē ir grozītas uz negatīvo pusi.
Uz trim mēnešiem piešķirtie līdzekļi ir kļuvuši būtiski dārgāki, kas nozīmē, ka veselīgiem uzņēmumiem, kam ir nepieciešams pagaidu finansējums, ir gaidāmas grūtības.
Es vēlētos zināt, ko mēs no tā visa esam mācījušies.
Gandrīz visi runātāji šajās debatēs ir pieminējuši kredītreitinga aģentūras.
Būdams pilsonis, kas ir ieinteresēts šajā diskusijā, es internetā atradu sekojošo, kas attiecas uz komisāra Charlie McCreevy runu, ko viņš teica 2005. gada 5. aprīlī Dublinā:
""Kredītreitinga aģentūras pagaidām nebūs pakļautas ES likumdošanai”, savā runā Dublinā 2005. gada 5. aprīlī teica Iekšējā tirgus komisārs Charlie McCreevy.
Komisārs Charlie McCreevy sacīja, ka viņš nedomā izdot īpašu regulu attiecībā uz kredītreitinga aģentūrām, taču šo iespēju vajadzētu "regulāri pārskatīt”.
Viņš brīdināja, ka viņš šo jomu "novēros”.”
ENUdo Bullmann (PSE). - (DE) Komisāra kungs, kad beigsies novērošanas fāze?
Kad mēs būsim gatavi rīkoties? Kad mēs spēsim ieviest kādu skaidrību attiecībā uz kredītreitingu aģentūrām, lai mēs varētu izstrādāt salīdzinošo ziņojumu par to darbību un kļūdām?
Mūsu sistēma ir saistīta tikai pati ar sevi, neefektīva un acīmredzams pagātnes mantojums.
Es vēlētos saņemt godīgu atbildi.
Mēs nevaram pirms nākamajām vēlēšanām 2009. gadā iznākt cilvēku priekšā un teikt: mums tiešām bija Komisija; tā pavadīja piecus gadus, smagi strādājot pie tā, lai noskaidrotu, kur slēpjas problēma.
(DE) Priekšsēdētāja kungs, tas bija pietiekami skaidrs vēstījums Komisijai.
Mēs jau varam paredzēt, ka ASV krīze hipotekāro aizdevumu tirgū arī šeit radīs ievērojamas negatīvas sekas.
Nenomaksāto hipotekāro aizdevumu apjoms jau pārsniedz ASV valsts parāda apmērus.
Pat tās spekulācijas, kas balstījās uz nākotnes nekustamā īpašuma amortizāciju un zemajām hipotekāro aizdevumu procentu likmēm, ir izrādījušās ziepju burbulis.
Tagad bailes par lejupslīdi Amerikas Savienotajās Valstīs tiek izteiktas aizvien skaļāk.
Galu galā, astoņas no desmit lejupslīdēm sākas tieši ar krīzi nekustamo īpašumu jomā.
Tagad mēs zinām, ka krīze bija prognozējama, taču kredītreitinga aģentūras neizpildīja savu sargsuņa funkciju.
Augsta riska kapitāla formas spēj mums visiem un ekonomikai nodarīt ļoti lielu kaitējumu, tādēļ tās nedrīkst atstāt likteņa vai spekulantu ziņā.
Ir jāgarantē atklātības un informācijas izpaušanas pienākuma princips, kā arī kontrole.
Komisijai tagad ir jāiesniedz priekšlikumi par šo jautājumu.
(FR) Priekšsēdētāja kungs, šī ir trešā lielā krīze 10 gadu laikā.
Vai to bija iespējams novērst?
Charlie McCreevy mums saka, ka bija.
Lai to izdarītu, mums vajadzētu nabadzīgajiem cilvēkiem mācīt neaizņemties naudu situācijā, kad viņiem tās nav.
Kāda tad ir realitāte?
ASV paaugstināta riska hipotekāro aizdevumu sniedzēji ir galvenie šīs krīzes vaininieki un spēlētāji.
Lai palielinātu savu peļņu, viņi griezās mājsaimniecībās, kas bija lielās finansiālās grūtībās.
2006. gadā puse no piešķirtajiem aizdevumiem tika piešķirti, nepārbaudot ienākumus.
Šie kreditori ir nopelnījuši naudu ar aizdevumiem, kurus nemaz nevajadzēja piešķirt.
Viņus atbalstīja bankas; taču tās kontrolē to direktoru valdes, revidenti un regulējošās iestādes.
Tas tomēr nav liedzis bankām šīs hipotekāro aizdevumu izsniegšanas ietvaros aizdot naudu kredītu aģentūrām vai pārdot saviem klientiem ienesīgus, taču riskantus finanšu produktus.
Šos vērtspapīrus, ko atbalstīja paaugstināta riska hipotekāro aizdevumu tirgus, masveidā pirka nodrošinājuma fondi, kuri galvenokārt atradās nodokļu paradīzēs un nebija pakļauti nekādai regulācijai.
Tātad izgāzusies ir visa kontroles un uzraudzības ķēde kopumā.
Mans jautājums ir vienkāršs.
Kādas nopietnas iniciatīvas Komisija tagad ierosinās, lai novērstu to, ka finanšu tirgi jau rīt neseko Amerikas nekustamā īpašuma tirgus piemēram, nonākot pie tādiem pašiem rezultātiem: akciju tirgus krīze, kam seko izaugsmes samazināšanās?
(PT) Priekšsēdētāja kungs, komisāra kungs, dāmas un kungi, finanšu krīzes vienmēr pārkāpj finanšu sfēras robežas.
Pašreizējā krīze radīs turpmākus kredītu izsniegšanas ierobežojumus un, to paredzot, cenas jau ir sākušas paaugstināties, neskatoties uz to, kādu lēmumu rīt pieņems Centrālā banka.
Būtiski ir samazinājusies arī uzņēmēju pašapziņa un, neskatoties uz komisāra Joaquin Almunia optimismu, ekonomikas izaugsme nav ne vispārināta, ne garantēta.
Ir daudzi reģioni, kuros ir nopietnas ekonomikas grūtības.
Šodien to ir grūti pateikt, taču es vēlētos zināt, kā paskaidrot pilsoņiem, ka satraucošais mājsaimniecību parādu pieaugums, valsts investīciju bremzēšana, procentu likmju politikas dēļ pārāk augsti novērtētais Eiropā ražoto preču eksports, kā arī citi faktori, ir upuri, no kuriem nevar izvairīties.
Tāds bija tradicionālais līdzeklis neesošas inflācijas kontrolēšanai.
Mūsdienās iespējas reaģēt uz perfekti paredzamajiem rezultātiem, ko rada pārmērīgi liela riska uzņemšanās no finanšu operatoru puses, ir ierobežotākas, un mēs tās laicīgi nevarējām vai nedrīkstējām regulēt.
Es domāju, ka ir jāizdara divi secinājumi.
Pirmkārt, ir nepieciešama uzlabota likumdošana, atklātība un sadarbība finanšu tirgos, kā tas jau tika minēts.
Otrkārt, steidzami ir nepieciešams pārskatīt attiecības starp monetāro politiku un tās ietekmi uz reālo ekonomiku, ģimenēm, investīcijām un nodarbinātību.
Padomes pašreizējais priekšsēdētājs. - (PT) Priekšsēdētāja kungs, dāmas un kungi, es runāšu īsi, īpaši tādēļ, ka jau savā pirmajā runā es norādīju Padomes pamatnostāju šajā jautājumā.
Tagad es vēlētos visiem pateikties par runām un izteiktajiem ieteikumiem un pateikt, ka es šos ieteikumus un jūsu bažas esmu pierakstījis, it īpaši tos, kurus es sauktu par sociāla rakstura jautājumiem, t.i. iespējamās sekas, ko pašreizējās finansiālās svārstības varētu atstāt uz pilsoņiem.
Mēs šo jautājumu paturēsim prātā, jo vairāki deputāti par to izteica savas bažas.
Es vēlētos vēlreiz apliecināt, ka mēs kā Prezidentūra un Padome turpināsim darbu pie uzraudzības prakses konverģences un arī pie shēmām un mehānismiem, kas dos iespēju nepārtraukti uzlabot sistēmu.
Gan Padome, gan Komisija šeit minēja, ka visi pašreiz pieejamie dati rāda, ka mēs esam sasnieguši mūsu ekonomiskos un finanšu mērķus: pieaug arī deficīti, ekonomiskā izaugsme un nodarbinātība.
Mēs vēl arvien esam reālistiski attiecībā uz šo jautājumu, un, tā kā šeit tika pieminēts reālisms, es vēlētos teikt, ka Prezidentūra un Padome būs reālistiska.
Mēs pievērsīsim uzmanību visiem šiem jautājumiem, notikumiem, kurus varētu nest nākotne, un Prezidentūra un Padome nepieciešamības gadījumā noteikti veiks nepieciešamos pasākumus un ierosinās iniciatīvas, lai reaģētu uz jebkurām problēmām, kas varētu rasties.
Komisijas loceklis. - (ES) Priekšsēdētāja kungs, kas attiecas uz pēdējās nedēļās finanšu tirgos radušās nestabilitātes vai krīzes, ja jūs to tā vēlaties saukt, ietekmi uz reālo ekonomiku, es atkārtoju, ka saskaņā ar mūsu sākotnējām prognozēm, kas tiks publicētas otrdien, un arī saskaņā ar viedokļiem, ko publiski ir izteikušas citas iestādes un valsts un privātās institūcijas, šīs nestabilitātes ietekme uz ekonomiskajām aktivitātēm, ekonomikas izaugsmi un nodarbinātību Eiropas ekonomikās 2007. gadā būs jūtama, taču tā būs nenozīmīga.
Lielu daļu 2007. gada rezultātu jau garantē pirmajos divos ceturkšņos sasniegtie rezultāti, informācija, kas ir pieejama par to, kas mūsu ekonomikās notiek šajā trešajā ceturksnī, un pozitīvā inerce ekonomikas atveseļošanās jomā, kas balstās uz labajiem un stabilajiem pamatiem, kas tika radīti 2006. gadā.
Riski būs redzamāki, tuvojoties 2008. gadam.
Mūsu prognozēs maijā 2008. gada izaugsmes rādītājus jau ietekmēja ekonomikas cikla nobriešana un centrālo banku pieņemtie lēmumi par monetāro politiku.
Eiropā un ārpus tās šī finanšu krīze, šī finanšu nestabilitāte un tai sekojošie stingrākie kredītu izsniegšanas nosacījumi palielinās vai jau palielina risku, ka 2008. gada rezultāti pasliktināsies, tomēr es vēl arvien domāju, ka ir par agru veikt noteiktu analīzi, no kuras izdarīt gala secinājumus par šo tēmu.
Mums ir jācer, ka ciktāl daudzi faktori, kas veicināja pēdējās nedēļās piedzīvoto nestabilitāti, ir saistīti ar pašapziņu, ja mēs atgūstam pašapziņu un ja mēs visi palīdzam panākt rūpīgu skatījumu uz situāciju un tās diagnosticēšanu, lai šo pašapziņu veicinātu vai konsolidētu, tad 2008. gada rezultāti būs labāki vai vismaz ne tik satraucoši kā daži to ir iedomājušies.
Es domāju, ka lielākā daļa no tiem, kas ir izteikušies, vispārīgi piekrīt tam, kas noveda pie šo svārstību palielināšanās un nestabilitātes finanšu tirgos, un es arī domāju, ka visi piekrīt, ka ir nepieciešams rast risinājumus.
Tomēr, risinājumi nav vienkārši, un mums nevajadzētu pārspīlēt.
Tieši tāpat kā labiem aktieriem teātrī, arī labiem politiķiem nestabilitātes laikā nevajadzētu pārspīlēt.
Mums vajag veikt detalizētāku analīzi un pilnīgāk izprast faktus, mums ir jāmēģina atrast efektīvus risinājumus pastāvošajām, acīmredzamajām un vēl nekonstatētajām problēmām.
Ja mēs atskatāmies uz debatēm Parlamentā vai Monetārā fonda vai Centrālās bankas ziņojumiem par finanšu stabilitāti, uz Eiropas Komisijas veiktajām analīzēm un uz nesenā pagātnē mūsu teiktajām runām, tad mēs nezinājām, kur un kad, taču zinājām, ka šāda veida nestabilitāte varētu rasties, ņemot vērā finanšu tirgu attīstību, instrumentu sarežģītību un finanšu iestāžu izmantotās darba metodes.
Es vēlreiz atkārtoju sākumā teikto: Eiropas ekonomika vēl arvien atrodas uz stabiliem pamatiem.
Eiro mūs aizsargā.
Jau atkal tas ir apliecinājis savu spēju aizsargāt un absorbēt triecienus, kas citos apstākļos, pirms eiro ieviešanas, mums reālajā ekonomikā būtu radījuši lielākas grūtības gan no monetārā, gan finansiālā viedokļa; un nobeigumā, es domāju, ka Eiropas Centrālā banka augustā, pildot savus pienākumus, rīkojās saprātīgi un pareizi.
Komisijas loceklis. - Priekšsēdētāja kungs, es runāšu īsi.
Es pilnībā piekrītu, ka mēs nevaram būt pašapmierināti attiecībā uz pārraudzības izaicinājumiem, ko rada aizvien sarežģītākie finanšu produkti un ārpusbilances darījumi.
Tāpat mēs nedrīkstam būt naivi un uzskatīt, ka dokumenti Bāzele I, Bāzele II un Solvency II atrisinās radušās problēmas.
Ir jāgūst svarīgas mācības, un es tuvākajā laikā tajā iesaistīšu visas puses, uz ko tas attiecas.
Kā es jau sākumā minēju, es uzskatu, ka vieglas ietekmes, uz principiem balstīta likumdošana ir vislabākā pieeja.
Esmu pārliecināts, ka lielāka regulācija pašlaik būtu vissliktākais, ko mēs varētu darīt attiecībā uz finanšu tirgiem.
Jebkurā gadījumā, es uzskatu, ka ir nepieciešama plašāka regulācija.
Poul Nyrup Rasmussen varētu būt pārsteigts, uzzinot, ka es piekrītu kaut kam, ko viņš aizstāv, t.i. lielākai atklātībai.
Tomēr, pastāv arī citi veidi, kā to sasniegt, ne tikai ar likumdošanas palīdzību.
Debates ir slēgtas.
Rakstisks paziņojums (142. pants)
rakstiski. - (PT) Šīs debates bija paredzētas, lai noskaidrotu šī brīža svarīgāko jautājumu, t.i. šīs finansiālās nestabilitātes iemeslu.
Nepietiek tikai konstatēt problēmu, kad tā jau ir kļuvusi acīmredzama.
Vēl mazāk jēgas ir ierosināt līdzekļus, kas praksē kalpo tikai noteiktu seku mazināšanai uz brīdi, taču īstermiņa un vidējā termiņā neko nemaina.
Mēs visi zinām, ka reālā ekonomika balstās uz preču ražošanu, izplatīšanu un patēriņu atbilstoši cilvēku vajadzībām, neskatoties uz to, vai šīs vajadzības ir reālas, iedomātas vai reklāmas radītas.
Tas nozīmē, ka apgrozībā esošajai naudai būtu jāatbilst šai reālajai ekonomikai; un tomēr to cilvēku mantkārība, kuri vēlas aizvien lielākus ienākumus, ir novedusi pie biržu izveides un spekulatīviem ienākumiem kazino tipa ekonomikā, atstājot ražošanas sektoru otrajā vietā un veicinot sistēmas finansializēšanu.
Tāds ir pašreizējās problēmas iemesls, kuru centrālās bankas cenšas mazināt, laižot apgrozībā vēl vairāk naudas vai arī palielinot procentu likmes.
Šie procesi ir ierobežoti un ietver risku, ka radīsies jauni spekulāciju burbuļi vai vēl tālāka reālās ekonomikas graušana, tādējādi radot izmaksas ģimenēm.
Konvencija par cīņu pret pārtuksnešošanos (debates)
Nākamais punkts ir debates par
Miroslav Ouzký mutisko jautājumu Vides, sabiedrības veselības un pārtikas nekaitīguma komitejas vārdā Padomei par Konvencijas par cīņu pret pārtuksnešošanos dalībvalstu konferences, kas notiks Madridē 2007. gada 3.-14. septembrī, mērķiem - B6-0140/2007) un
Miroslav Ouzký mutisko jautājumu Vides, sabiedrības veselības un pārtikas nekaitīguma komitejas vārdā Komisijai par Konvencijas par cīņu pret pārtuksnešošanos dalībvalstu konferences, kas notiks Madridē 2007. gada 3.-14. septembrī, mērķiem - B6-0312/2007).
PPE-DE grupas vārdā, autors. - (CS) Priekšsēdētāja kungs, vispirms es vēlos atvainoties tulkiem par to, ka neesmu sagatavojis neko rakstiski un tādēļ nevarēju viņiem iesniegt savas runas tekstu.
Tomēr es centīšos runāt lēni un īsi, jo jautājums, par kuru es runāšu, pats par sevi ir saprotams.
Kā Vides, sabiedrības veselības un pārtikas nekaitīguma komitejas priekšsēdētājs es vēlos paust atzinību Portugāles prezidentūrai par to, ka tā par savas programmas galvenajiem mērķiem ir noteikusi pārtuksnešošanās un ūdens trūkuma jautājumus.
Tieši šā iemesla dēļ es īpaši atzinīgi vērtēju tuvojošos konferenci, kas tika pieminēta iepriekš.
Jūs labi zināt, ka šis Parlaments un Eiropas Savienība kopumā ir noteikusi klimata pārmaiņas par vienu no būtiskākajām problēmām, kas risināma tuvākajā laikā, un ir labi zināms, ka ūdens trūkums un progresējošā pārtuksnešošanās neapšaubāmi ir klimata pārmaiņu sekas.
Es esmu viens no tiem, kuri uzskata, ka mums ir jāgatavojas klimata pārmaiņu sekām, nevis izmisīgi jācenšas tās apturēt, jo mūsu centieni šajā virzienā visticamāk nebūs veiksmīgi.
Šodien mēs pilnīgi droši zinām, ka Eiropai, jo īpaši tās dienvidu reģioniem būs jācīnās pret ūdens trūkumu un augsnes stāvokļa pasliktināšanos.
No debatēm par klimata jautājumiem mēs uzzinām, ka ūdens zudums atmosfērā veicina turpmāku pārtuksnešošanos, kas savukārt ir iemesls turpmākai klimata sasilšanai.
Pārtraukt šo burvju loku būs ļoti sarežģīti.
Savas komitejas vārdā vēlos uzdot Komisijai un Padomei šādu jautājumu: kādus praktiskus soļus Komisija un Padome gatavojas spert?
Vai pašlaik ir skaidrs, ko var panākt dalībvalstu līmenī un ko var panākt Eiropas līmenī?
Padomes priekšsēdētājs. - (PT) Priekšsēdētāja kungs, dāmas un kungi, Miroslav Ouzký, vispirms es vēlos pateikties par to, ka pieminējāt Portugāles prezidentūras vides programmu, kas jo īpaši vērsta uz tādiem jautājumiem kā sausums un pārtuksnešošanās.
Šie jautājumi patiesībā ir viena no Portugāles prezidentūras prioritātēm, un es vēlos vērst uzmanību uz rezultātiem, ko izdevās panākt attiecībā uz šiem jautājumiem neformālā Vides ministru padomes sanāksmē, kas nesen notika Portugālē.
Es nelasīšu visus prezidentūras secinājumus attiecībā uz šiem jautājumiem.
Tomēr es uzskatu, ka tie ir ļoti interesanti un nozīmīgi un tādēļ vēršu jūsu uzmanību uz šiem secinājumiem, jo īpaši tiem, kas attiecas uz cīņu ar sausumu un saistību starp sausumu un vidi, un pasākumiem, ko mēs varētu un ko mums vajadzētu veikt, lai cīnītos pret šīm arvien pieaugošajām problēmām.
Es vēlos pieminēt arī Apvienoto Nāciju Organizācijas Konvencijas par cīņu pret pārtuksnešošanos dalībvalstu konferenci, kas arī ir būtisks šīs sesijas jautājums; šī konference, kā jau jūs zināt, notiek pašlaik - no 3. līdz 14. septembrim - Madridē.
23. jūlijā Padome apstiprināja secinājumus, ar kuriem ir noteiktas Eiropas Savienības prioritātes, kuras Eiropas Savienībai ir jāatbalsta Konvencijas dalībvalstu konferencē, kura tiek organizēta jau astoto reizi kopš Konvencijas apstiprināšanas.
Jūs uzzināsiet, ka Padome sniegs atbalstu, lai šajā astotajā Konvencijas dalībvalstu konferencē tiktu pieņemts desmitgades stratēģiskais plāns un pamata noteikumi Apvienoto Nāciju Organizācijas Konvencijas īstenošanas veicināšanai, ko izstrādāja Starpsesiju starpvaldību darba grupa un ko mēs vēlamies redzēt īstenotu.
Mēs apzināmies, ka pilsoniskajai sabiedrībai ir ļoti būtiska loma šajā saistībā, jo īpaši vietējā līmenī, un mēs to atbalstām; tādēļ mums ir jāveicina lielāka pilsoniskās sabiedrības līdzdalība Apvienoto Nāciju Organizācijas Konvencijas par cīņu pret pārtuksnešošanos īstenošanā.
Jūs uzzināsiet arī to, ka Konvencijas dalībvalstu konferencē tiks likts uzsvars uz saikni starp nabadzību un pārtuksnešošanos, lai noteiktu, kā Konvencijas dalībvalstis var palīdzēt cīnīties pret nabadzību, cieši sadarbojoties ar citām nozīmīgām pasaules un reģionālajām struktūrām.
Padome uzskata, ka ir būtiski panākt vienošanos attiecībā uz uzlabotu Konvencijas īstenošanas uzraudzības sistēmu, pamatojoties uz sauso teritoriju saglabāšanas, pārvaldības un ilgtspējīgas izmantošanas standartiem.
Šāda sistēma ļautu izvērtēt iepriekš un pašlaik sasniegtos rezultātus.
Zinātnes un tehnoloģiju komitejai ir ļoti būtiska loma Konvencijas zināšanu bāzes uzlabošanā, kā arī tā nodrošina noteikumu un lēmumu pieņemšanu, pamatojoties uz pārdomātiem apsvērumiem.
Eiropas Savienības Padome uzskata, ka pārtuksnešošanās, klimata pārmaiņu un bioloģiskās daudzveidības izzušanas problēmas ir savstarpēji saistītas, un tādēļ tās ir jārisina saskaņotā veidā, izstrādājot atbilstošas politikas, lai veicinātu sadarbību un padarītu tās efektīvākas.
Padome uzskata arī, ka citi būtiski svarīgi faktori ir atbilstošu finanšu resursu pieejamība, efektīva pārvaldība un iniciatīvu finansēšana cīņai pret pārtuksnešošanos, kā arī aktīva un efektīva Konvencijas sekretariāta darbība.
Arī sausums tāpat kā pārtuksnešošanās ir nopietna problēma.
Padome ir pilnīgi pārliecināta par to, ka šīs problēmas - sausums un pārtuksnešošanās - efektīvi var risināt, tikai īstenojot ciešu starptautisku sadarbību.
Tādēļ Eiropas Savienība virzās uz saviem mērķiem šajā jomā, sadarbojoties ar trešajām valstīm.
Šai saistībā es vēlos jums atgādināt, ka ĀKK-EK Ministru padome savā ikgadējā sanāksmē, kura notika šā gada 25. maijā, pieņēma kopīgu paziņojumu par cīņu pret sausumu un pārtuksnešošanos.
Šajā ĀKK un Eiropas Savienības kopīgajā paziņojumā ir atzīta Apvienoto Nāciju Organizācijas Konvencijas par cīņu pret pārtuksnešošanos nozīme nabadzības samazināšanā un Apvienoto Nāciju Organizācijas noteikto tūkstošgades attīstības mērķu sasniegšanā.
Paziņojumā ir pausts atbalsts Konvencijas dalībvalstu konferencei attiecībā uz desmitgades stratēģiskā plāna pieņemšanu, un visas dalībvalstis ir aicinātas sadarboties, lai uzlabotu Apvienoto Nāciju Organizācijas Konvencijas efektivitāti.
Tādēļ mēs uzskatām, ka ir ļoti būtiski noteikt konkrētas prioritātes attiecībā uz Konvencijas īstenošanu, kas identificētas, pamatojoties uz zinātniskiem datiem, un izmantot rādītājus, lai izvērtētu panākto progresu.
No otras puses, lielāka pilsoniskās sabiedrības līdzdalība un uzlabota komunikācija, un plašāks dialogs starp visām struktūrām, pēc mūsu domā, arī uzlabos - turklāt ievērojami - Apvienoto Nāciju Organizācijas Konvencijas par cīņu pret pārtuksnešošanos efektivitāti.
Komisijas loceklis. - (ES) Priekšsēdētāja kungs, dāmas un kungi, Eiropas Kopiena uzskata, ka jau kopš Apvienoto Nāciju Organizācijas Konvencijas par cīņu pret pārtuksnešošanos parakstīšanas 1994. gadā šai Konvencijai ir ļoti būtiska loma nabadzības mazināšanā.
Konvenciju izstrādāja kā būtisku instrumentu, kas palīdzētu sasniegt mērķi attiecībā uz augsnes ilgtspējīgu izmantošanu, lai cīnītos pret badu un nabadzību.
Komisija vēl joprojām uzskata, ka šī konvencija ir ļoti būtiska cīņas pret nabadzību un pārtuksnešošanos komponente; Konvencijas dalībvalstis vēl joprojām veido unikālu forumu, kurš ir pietiekami kompetents un zinošs, lai apgūtu jaunu informāciju un izstrādātu jaunas pieejas cīņai pret augsnes noplicināšanu, un tas ir sasniedzis lieliskus rezultātus, bet, kā jau mēs visi zinām, vēl joprojām darāmā ir daudz.
Konvencijas dalībvalstu pašreizējais darbs ir vērsts uz galvenajiem jautājumiem saistībā ar darbību īstenošanu, piemēram, integrāciju un vienotību, pamatojoties uz tādu būtisku aspektu kā sadarbība.
Iesaistītajām valstīm, kā arī devējām valstīm ir jānodrošina, lai Konvencijas izstrāde būtu cieši saistīta ar citām galvenajām attīstības iniciatīvām, un jo īpaši tām ir jānodrošina, lai iesaistītās valstis būtu informētas par procesu un līdzdarbotos tajā.
Attiecībā uz Eiropas Savienības mērķiem saistībā ar konferenci, kas notiks Madridē, pirmkārt, Komisija īpaši atzinīgi vērtē to, ka četri Eiropas Parlamenta deputāti ir kopienas delegācijas sastāvā, kas dosies uz konferenci.
Darbs pie Konvencijas notiek jau otro gadu desmitu, un tā ir jāpielāgo, lai atbilstu jaunajiem izaicinājumiem un tiktu izmantotas jaunās iespējas.
Tas nozīmē arī noteikumu pārskatīšanu, kas pieņemti, pamatojoties uz Konvenciju, lai uzlabotu mūsu darba efektivitāti cīņā pret augsnes noplicināšanu un nabadzību.
Paturot prātā iepriekš minēto, galvenais Eiropas Savienības mērķis attiecībā uz Madrides Konferenci ir desmitgades stratēģiskā plāna pieņemšana nolūkā uzlabot Konvencijas piemērošanu, ko izstrādāja darba grupa atbilstoši 2005. gadā notikušajā pēdējā Konvencijas dalībvalstu konferencē pieņemtajiem secinājumiem.
Šis plāns, ko stingri atbalsta Eiropas Savienība, atspoguļo dalībvalstu kopīgo, aktualizēto redzējumu attiecībā uz stratēģisko virzību turpmākajos desmit gados.
Ja, kā mēs ceram, šo kopīgo redzējumu pieņems, mums būs jāizstrādā efektīvi noteikumi tā piemērošanas nodrošināšanai, lai pēc iespējas uzlabotu Konvencijas sekretariāta un citu tās iestāžu darba efektivitāti.
Visbeidzot šī reformu pakete būs pamatota uz izpildāmu budžetu, kas ir pieņemams visām pusēm, nodrošinot plānotajām darbībām atbilstošu izdevumu segšanu saskaņā ar ļoti stingriem pārskatāmības un saprotamības standartiem.
Jūlijā, kā jau Padomes priekšsēdētājs minēja, ar Vispārējo lietu un ārējo sakaru padomes secinājumiem pieņēma vispārējo pieeju, par kuru es runāju.
PPE-DE grupas vārdā. - (ES) Priekšsēdētāja kungs, es lepojos ar to, ka mēs šeit Parlamentā varējām izstrādāt rezolūciju iesniegšanai konferencē, ko organizē Apvienoto Nāciju Organizācija un kas jau notiek Madridē.
Es lepojos arī ar to, ka - saskaņā ar man tikko sniegto informāciju - Spānijas Parlaments mums ir devis atļauju, kas ir ārkārtīgi būtiski un par ko es pateicos Spānijas Deputātu kongresa priekšsēdētājam M. M. Gonzalez; mums ir tiesības izteikties uz mēs tās izmantosim Spānijas Parlamenta plenārsēdē.
Tomēr es esmu diezgan skeptiski noskaņots attiecībā uz pārtuksnešošanās jautājumu.
Eiropas Komisijas dokumenti rāda, ka pēdējos gados sniegtā palīdzība un īstenotā politika nav nodrošinājusi vēlamos rezultātus.
Kādēļ?
Tādēļ, ka, lai īstenotu pārtuksnešošanās novēršanas politiku, ir nepieciešamas integrētas sistēmas un visu viedokļu apkopošana, bet diemžēl iestādes strādā katra par sevi: lauksaimniecība nav saistīta ar vides jautājumiem, ūdens politika tiek īstenota atsevišķi, bet patiesībā pārtuksnešošanās problēmas, piemēram, lielu zemes platību pamešana, kur netiek veikta nekāda darbība kā tas ir Vidusjūras reģionā, ir ārkārtīgi būtiskas.
Tās pašas Eiropas lauksaimniecības politikas dēļ tiek pamesta zeme dienvidos un arī citās vietās Eiropā, un arī kopējās lauksaimniecības politikas ietekme uz pārtuksnešošanos būs būtiska.
Es pat nevēlos pieminēt klimata pārmaiņas un to, ka nekas netiek darīts saistībā ar ūdens trūkumu un ledāju kušanu, kas jau ir novērojama un kam būt ārkārtīgi būtiska ietekme uz augsnes stāvokli.
Tādēļ es vēlos vērst jūsu uzmanību uz valstīm, kurām tā vietā, lai veiktu novērojumus, būtu jāizstrādā īpaša politika un jāīsteno programmas, jo nozīme patiešām ir integrētiem projektiem, kurus īstenojot valstīm ir jāizstrādā integrēti un aktīvi darbības plāni.
Es domāju, ka mēs zinām visu par pārtuksnešošanos, bet ļoti maz kas tiek darīts šajā saistībā.
Šī ir ziņa, ko mēs vēlamies paust Eiropai ar šo kopējo politiku.
PSE grupas vārdā. - (ES) Priekšsēdētāja kungs, komisāra kungs, dāmas un kungi, saskaņā ar Apvienoto Nāciju Organizācijas Vides programmu pārtuksnešošanās apdraud vienu ceturto daļu no zemes virsmas, kā arī 250 miljonus iedzīvotāju un iztikas līdzekļus vairāk kā vienam miljardam iedzīvotāju 100 valstīs samazinātas lauksaimniecības un mājlopu audzēšanas produktivitātes dēļ.
Nabadzība, politiskā nestabilitāte, atmežošana, intensīva ganību ierīkošana un slikta prakse ir faktori, kas samazina zemes ražīgumu.
Tādēļ es ceru, ka Madridē - vairāk kā 13 gadus pēc Apvienoto Nāciju Organizācijas Konvencijas par cīņu pret pārtuksnešošanos stāšanās spēkā - starptautiskā sabiedrība runās par Konvencijas reformu, lai tajā iekļautu noteikumus, kas padarītu cīņu pret šo parādību efektīvāku, un jo īpaši par desmitgades stratēģiskā plāna projektu, par kuru notiek debates.
Augsnes erozija, nekontrolēta pilsētu attīstība, auglīgās augsnes zudums, ugunsgrēki, atmežošana un pārlieku intensīva ūdens resursu izmantošana ir tikai daži no arīdas, semiarīdas un sausas augsnes noplicināšanas iemesliem, un šie iemesli nenovēršami ved mūs pretī pieaugošai planētas pārtuksnešošanās problēmai, kuru mums jāmēģina apturēt ar visiem iespējamiem līdzekļiem.
Kā jau minēja deputāti, kuri runāja iepriekš, mums ir arī jāatceras, ka pārtuksnešošanās veicina klimata pārmaiņas, jo tā rada augsnes eroziju un veģetācijas zudumu, kas, savukārt, ir saistīts ar emisiju pieaugumu, tādēļ būtu lietderīgi atbalstīt meža atjaunošanas politikas, lai atjaunotu un mainītu vidi arīdās teritorijās.
Attiecībā uz Eiropas Savienību es domāju, ka ir svarīgi, lai pēc iespējas drīzāk tiktu izveidots Eiropas sausuma novērošanas centrs, par ko mēs esam vairākkārt runājuši šajā Parlamentā, centrs, kurš uzkrātu zināšanas par šo draudīgo parādību, kā arī veiktu tās novēršanas un uzraudzības funkcijas, jo īpaši attiecībā uz Eiropas dienvidiem.
Diemžēl Spānijas dienvidrietumos mēs jau esam sastapušies ar šo problēmu, tādēļ mans priekšlikums ir izvietot šo centru Eiropas Vides aģentūras Zemes izmantošanas tematiskajā centrā Barselonā kā to ierosināja vides ministre Cristina Narbona vai Vidusjūras Vides pētījumu centrā, vai Pārtuksnešošanās pētījumu centrā, kuri atrodas Valensijā un kuri koncentrē savu daudznozaru darbu uz jomām, kas ir saistītas ar pārtuksnešošanos, un ir ieguvuši plašu starptautisku pieredzi.
Es domāju, ka pēc iespējas drīzāk pārtuksnešošanās jautājumu risināšanā ir jāiesaistās Kopienas iestādēm, lai Eiropas Savienība varētu rādīt ceļu šajā jomā tāpat, kā tā to dara, cīnoties pret klimata pārmaiņām.
Noslēgumā es vēlos teikt, ka cīņa pret šo problēmu ir nopietns izaicinājums ne tikai saistībā ar vides jautājumiem, bet arī saistībā ar cilvēkiem un cilvēktiesībām: daudzi cilvēki atstāj savu zemi bada un nabadzības dēļ, kas lielākoties ir pārtuksnešošanās sekas.
Verts/ALE grupas vārdā. - (FI) Priekšsēdētāja kungs, dāmas un kungi, es vēlos pateikties M. Ouzký un citiem par izcilo rezolūcijas priekšlikumu.
Saskaņā ar Apvienoto Nāciju Organizācijas sniegto informāciju pārtuksnešošanās pašlaik tieši ietekmē 100-200 miljonus cilvēku.
Tā ir potenciāls apdraudējums vairāk kā miljardam un iespējams pat diviem miljardiem cilvēku.
Tas nav tikai jautājums par Sahāras tuksneša izplešanos vai līdzīgām parādībām.
Pārtuksnešošanās - auglīgo augsnes slāņu un veģetācijas izzušana - ir vērojama visā pasaulē - no Spānijas krastiem līdz Ķīnas līdzenumiem.
Gandrīz viena trešā daļa no zemes sauszemes teritorijas ir pakļauta pārtuksnešošanās riskam.
40 % no aramzemes pašlaik ir ļoti sliktā stāvoklī.
Situācija ir vissliktākā Vidusāzijas reģionā, kur trīs ceturtdaļas augsnes ir neauglīga.
Pārtuksnešošanos veicina klimata pārmaiņas, lai gan līdz šim to lielākā mērā ietekmēja tādas vietēja mēroga darbības kā meža izstrādāšana un nepiemērotas lauksaimniecības, apūdeņošanas un liellopu audzēšanas metodes.
Klimata pārmaiņas veicina pārtuksnešošanos, bet pārtuksnešošanās, savukārt, ietekmē klimata pārmaiņas, jo samazinās augsnes piesaistītais oglekļa daudzums kā rezultātā ogleklis nonāk atmosfērā.
Ja vien mēs nerīkosimies gudri, neatlaidīgi un nekavējoties, mēs varam radīt burvju loku.
Cīņa pret pārtuksnešošanos ir saistīta ar bada novēršanu un tādējādi arī ar konfliktu novēršanu.
Pagājušajā jūnijā Apvienoto Nāciju Organizācija brīdināja, ka nākamajos desmit gados pārtuksnešošanās dēļ savas mājas atstās 50 miljoni cilvēku galvenokārt no Āfrikas reģiona uz dienvidiem no Sahāras un Vidusāzijas reģiona.
Tas nozīmē arī to, ka arvien vairāk cilvēku mēģinās iekļūt Eiropā nelegāli.
Darfūras krīze tiek uzskatīta par pirmo konfliktu, kas izcēlies klimata pārmaiņu dēļ.
Ūdens trūkums ir tikai viens no šīs krīzes iemesliem.
Tiek uzskatīts, ka ieilgušais ūdens trūkums un augsnes ražīguma mazināšanās ir veicinājusi arī degvielas krīzi.
Saskaņā ar rezolūcijā noteikto ir nepieciešams investēt līdzekļus ilgtspējīgā zemes izmantošanā.
Pārtuksnešošanās novēršanas pasākumi izmaksās daudz mazāk, nekā tās sekas.
Spilgts piemērs mazākā mērogā ir Lieldienu salas.
Kādreiz tur bija plaukstoša kultūra, bet pēc tam, kad izcirta mežus, augsne pasliktinājās, salas pārklāja sausas pļavas, un plaukstošā kultūra īsā laikā sabruka.
Ja mēs rīkosimies gudri, neatlaidīgi un noteikti, mēs varam novērst to, ka šāds liktenis piemeklē visu cilvēci.
GUE/NGL grupas vārdā. - (IT) Priekšsēdētāja kungs, dāmas un kungi, šī astotā konference par pārtuksnešošanās jautājumiem ir ārkārtīgi nozīmīga iespēja tādai nopietnai organizācijai kā Apvienoto Nāciju Organizācija, bet tās saistībā ir arī jāveic īpaši pasākumi, reaģējot uz dramatisko situāciju.
Klimata pārmaiņas ir process, kurš kļūst arvien straujāks, un jau ietekmē tādas ļoti jutīgas teritorijas kā Āfrika un nežēlo arī mūsu kontinentu.
Bads, slimības un migrācija tādos apmēros, par kuriem rakstīts Bībelē, un ugunsgrēki ir mūsu nākotne un arī mūsu tagadne.
Tādēļ mums ir jāizdara stingra un skaidra izvēle.
Pirmā, protams, ir Kioto protokola ieviešana un beidzot arī pēc Kioto protokola izstrādātā nolīguma parakstīšana, kas ir daudzpusējs nolīgums, kurš radīs citādas nākotnes modeli.
Ir jāizdara arī citas izvēles, lai mēs varētu pielāgoties un aizsargāt dzīvības.
Ir notikusi īsta traģēdija, un tās nosaukums ir ūdens trūkums.
Tiesības piekļūt ūdenim tiek liegtas un tiks liegtas arvien biežāk miljoniem cilvēku.
Šā iemesla dēļ mums ir jāiebilst pret šā dzīvībai būtiskā resursa privatizāciju.
Ir jāgarantē tiesības piekļūt ūdenim, un tam ir jākļūst par visas cilvēces kopīpašumu, ko svinīgi apliecina Apvienoto Nāciju Organizācijai, tādējādi ļaujot izstrādāt valstu politikas, kas garantētu šādas tiesības.
Cīnoties pret pārtuksnešošanos, ir nepieciešams arī finanšu politiku vērst uz klimata jautājumiem.
Piemēram, ir jāatbalsta un jāveicina labi praktiskie risinājumi lauksaimniecībā un mežsaimniecībā, kas nodrošinātu CO2 absorbciju.
Šajā saistībā būtu jāpārskata izvēles iespējas, ko piedāvā kopējā lauksaimniecības politika, kas ir veicinājusi produktīvu darbību atsaistīšanu, tādējādi radot pārtuksnešošanās un ugunsgrēku draudus.
Ir jāpārskata arī izvēles iespējas attiecībā uz intensīvu biomasas ražošanu enerģijas ieguvei.
Arī Eiropā ir nepieciešama īpaša, efektīva politika attiecībā uz augsni - tāda pati, kā attiecībā uz ūdeni un gaisu.
Šā iemesla dēļ mums nevajadzētu radīt šķēršļus, kā to šajā Parlamentā dara Eiropas Tautas partijas pārstāvji, bet tā vietā būtu atzinīgi jānovērtē augsnes aizsardzības pamatdirektīva, ko ierosinājusi Komisija.
Tā pierāda, ka augsnes jautājumiem būtu jākļūst par klimata politikas neatņemamu sastāvdaļu.
Viens no pārtuksnešošanās iemesliem ir arī politikas trūkums.
Mums pret to ir jācīnās ar efektīvu politiku.
IND/DEM grupas vārdā. - (NL) Priekšsēdētāja kungs, Eiropas Savienībā ir teritorijas, kuras cieš no ilglaicīgiem sausuma periodiem un to postošās ietekmes katru gadu vai retāk; tādēļ pozitīvi vērtējams ir tas, ka šis aspekts tiek ņemts vērā, izstrādājot politiku.
Patiesībā ir divi pārtuksnešošanās iemesli - viens no tiem ir dabīgs, bet otrs - cilvēka izraisīts.
Sausums ir dabīgs iemesls, kas var pasliktināt augsnes stāvokli, jo īpaši kopā ar tādiem cilvēka izraisītiem iemesliem kā neefektīva lauksaimniecības zemes, mežu un ūdens pārvaldība.
Šādos apstākļos strauji palielinās pārtuksnešošanās risks, jo īpaši Eiropas Vidusjūras reģionos.
Tagad, kad daudzi klimata pētnieki paredz temperatūras paaugstināšanos, tādējādi radot pārmērīga sausuma risku, ir vēlams veikt preventīvus pasākumus, lai ierobežotu sausuma, tostarp pārtuksnešošanās ietekmi.
Pēc manām domām, politiku būtu jāvērš kā pret dabīgajiem, tā arī pret cilvēka izraisītajiem pārtuksnešošanās iemesliem.
Attiecībā uz dabīgajiem iemesliem ir svarīgi pēc iespējas efektīvāk izmantot pieejamos ūdens resursus.
Kad vien iespējams, ūdens ir jātaupa, un ir jānovērš augsnes izžūšana.
Viens no veidiem kā to panākt ir efektīva mežu apsaimniekošana.
Arī efektīvai ūdens apsaimniekošanai ir liela nozīme.
Šai saistībā var izmantot arī tiesību aktus.
Manā dzimtenē Nīderlandē ir izveidots valsts koordinācijas centrs, kurš sāk darbu, ja rodas sausuma draudi, un veic pasākumus reģionālā līmenī.
Pamata tiesību aktus var pieņemt Eiropas vai Apvienotās Nāciju Organizācijas līmenī, bet to piemērošana ir vispirms ir jānodrošina valstu un reģionālā līmenī.
Brīvprātīga sadarbība starp reģioniem, kuri saskaras ar šīm problēmām, nolūkā apgūt zināšanas to risināšanai, manuprāt, arī ir efektīvs risinājums.
To var organizēt "zināšanu platformu” veidā, risinot gan politiskus, gan arī zinātniskus jautājumus.
Šādas iniciatīvas tiek īstenotas arī saistībā ar direktīvu par plūdu draudu novērtēšanu un samazināšanu un tām ir pozitīvi rezultāti.
(RO) Priekšsēdētāja kungs, dāmas un kungi, globālā sasilšana ir apdraudējums, kura ilgtermiņa sekas ir ārkārtīgi postošas.
Šovasar mēs vērojām karstuma viļņa sekas Grieķijā un citās Eiropas valstīs, plūdus Apvienotajā Karalistē un stipro sausumu Rumānijā.
Globālās sasilšanas sekas kļuva arvien pamanāmākas Rumānijā, Dobrogea reģionā, vietā, kas pazīstamas ar nosaukumu Dienvidu lauks vai Rietumu tuksnesis.
Turpinoties globālajai sasilšanai Rumānija tāpat kā Spānija, Grieķija un Itālija būs starp tām valstīm, kuras izjutīs klimata pārmaiņas vēl pirms 2015. gada.
Gandrīz vienā ceturtdaļā Rumānijas teritorijas nākamo divdesmit gadu laikā augsne kļūs arīda, un izzudīs daudzu augu sugas.
Pārtuksnešošanās sekas jau ir redzamas.
Rumānija nav vienīgā valsts Eiropas Savienībā, kurai ir šādas problēmas, un tieši tādēļ mums ir jārīkojas kopā, pamatojoties uz solidaritātes principu, uz kura ir balstīts arī Eiropas projekts.
Izvērtējot rezultātus 10 gadus pēc Apvienoto Nāciju Organizācijas Konvencijas par cīņu pret pārtuksnešošanos stāšanās spēkā, ir redzams, ka pārtuksnešošanās tendences pastiprinās, bet valstis savā rīcībā ir pasīvas.
Ja netiks veikti pasākumi, lai novērstu negatīvos faktorus, pārtuksnešošanās būs neizbēgama vai vides atveseļošanas izmaksas būs nesamērīgi augstas.
Cienījamie kolēģi, pārtuksnešošanās novēršana ir vieglāk paveicama, nekā tās seku likvidēšana.
Efektīva kultūru apsaimniekošana, pastiprinātas uzmanības pievēršana apūdeņošanas sistēmām un stratēģiju izstrāde darba vietu radīšanai sauso reģionu iedzīvotājiem citās jomās, nevis lauksaimniecībā varētu būt pārtuksnešošanās novēršanas risinājumi.
Lai nodrošinātu cīņas pret pārtuksnešošanos efektivitāti, mums ir nepieciešamas integrētas attīstības sistēmas valstu, reģionālā un starptautiskā līmenī.
Tajā pašā laikā Konvencijas īstenošanai ir jābūt cieši saistītai ar centieniem ierobežot klimata pārmaiņas.
Ņemot vērā iepriekš minēto, es vēlos uzdot jautājumu Komisijai: vai Madridē notiekošajā konferencē Komisija paziņos par stratēģijas maiņu vai uzlabošanu un uzņemsies jaunas saistības Eiropas Savienības vārdā attiecībā uz Konvenciju, ņemot vērā jauno dalībvalstu intereses?
(PT) Zaļā grāmata par klimata pārmaiņām vērš uzmanību uz dabas parādībām, ko pastiprinājušas klimata pārmaiņas.
Sagaidāms, ka klimata pārmaiņu rezultātā samazināsies nokrišņi, paaugstināsies temperatūra un biežāk būs vērojami karstuma viļņi un sausuma periodi, kas veicina pārtuksnešošanos.
Atšķirībā no citām dabas katastrofām sausums neietekmē infrastruktūras, bet gan ražošanu un vidi, kā arī vietējo iedzīvotāju dzīves apstākļus.
Viena no būtiskākajām sausuma sekām ir problēmas saistībā ar iedzīvotāju nodrošināšanu ar dzeramo ūdeni.
Pētījumu rezultāti rāda, ka sausuma un plūdu dēļ iet bojā vairāk cilvēku, nekā jebkuras citas dabas katastrofas dēļ.
Turklāt katru gadu iet bojā 8 miljoni cilvēku no slimībām, kuras ir saistītas ar nekvalitatīva ūdens patēriņu, piemēram, dizentērijas, holēras un vēdertīfa.
Dzeramā ūdens trūkums ir iemesls 80 % slimību un nāves gadījumu jaunattīstības valstīs.
Katru dienu iet bojā vairāk kā 4 500 bērnu no slimībām, ko izraisa ūdens trūkums.
Tā nav sagadīšanās, ka vides ministru neformālā sanāksme, kas notika dažas dienas atpakaļ Lisabonā, bija veltīta ūdens trūkuma un sausuma problēmām, kuras turklāt, kā jau ministrs minēja, rada lielākās bažas un ir Portugāles prezidentūras vides programmas prioritāte.
Cerams, ka Konvencijas dalībvalstu konferencē tiks pieņemti atbilstoši lēmumi attiecībā uz cīņu pret sausumu un pārtuksnešošanos un ka arī Eiropas iestādes iesaistīsies šajā cīņā.
Noslēgumā es vēlos rezumēt priekšlikumus, kurus izvirzīju ziņojumā par dabas katastrofām, jo īpaši tos, kurus pieņēma Eiropas Parlaments: Eiropas sausuma novērošanas centra izveide, lai apkopotu informāciju un nodrošinātu efektīvākus risinājumus; preventīvu pasākumu īstenošana attiecībā uz sausuma riska pārvaldību, tostarp arī seku mazināšanas stratēģiju īstenošana un iestrāde upju baseinu pārvaldības stratēģijās.
(EL) Priekšsēdētāja kungs, tā ir viena no dzīves mazajām ironijām, ka šī diskusija notiek pēc vasaras traģiskajiem notikumiem Eiropas dienvidos.
Diemžēl šīs katastrofas ievērojami mainīs ainavas un radīs vides problēmas nākotnē.
Pārtuksnešošanās nav jauna problēma; mēs par to zinām jau vairākus desmitus gadu.
Kādreiz auglīgās augsnes pakāpeniska noplicināšanās bija sarežģīts process.
Tam ir vairāki iemesli, un tas attīstās dažādos ātrumos, atkarībā no klimatiskajiem apstākļiem.
Piemēram, pārtuksnešošanās var pastiprināt pastāvošās klimatisko apstākļu tendences, veicinot lielāku sausumu, vai arī tās sākotnējais iemesls var būt klimata pārmaiņas reģionā.
Ir svarīgi uzsvērt to, ka tuksneša tuvums neveicina pārtuksnešošanos.
Diemžēl reģions, kur notiek pārtuksnešošanās, nonāk sabiedrības uzmanības lokā tikai tad, kad process jau ir labi pamanāms.
Ļoti bieži pieejamā informācija par iepriekšējo ekosistēmas stāvokli vai degradācijas līmeni ir nepietiekama.
Tādēļ mums jo īpaši piesardzīgi ir jāapsver, ko darīt ar izdegušo zemi Eiropas dienvidos - tuvākajā nākotnē ir sagaidāmas klimata pārmaiņas, kuras var veicināt skarto reģionu pārtuksnešošanos.
Zinātnieki turpina pētīt, vai pārtuksnešošanās ir pastāvīgs faktors globālo pārmaiņu procesā, un kā, un kad pārtuksnešošanos ir iespējams apturēt vai ietekmēt.
Tā būs viena no diskusiju tēmām Apvienoto Nāciju Organizācijas starptautiskajā konferencē.
Efektīvāka esošo ūdens resursu izmantošana un augsnes sasāļošanās kontrole ir atbilstoši pasākumi reģionos ar sausu augsni.
Pastāv arī iespējas izmantot virszemes ūdeņu resursus, piemēram, lietus ūdeņus.
Papildus zinātnei arī politiku var uzskatīt par efektīvu līdzekli cīņā pret pārtuksnešošanos.
Ja mēs vēlamies apturēt un novērst sausas un daļēji neauglīgas augsnes degradāciju, mums ir jāsaprot, kā un kādēļ klimata pārmaiņu ātrums, iedzīvotāju skaita pieaugums un pārtikas produktu ražošana ietekmē šīs vides.
Visefektīvākā intervence ir pamatota tikai uz apdomīgu informācijas izmantošanu.
Noslēdzot šo diskusiju, rezolūcija, kurā noteikti Eiropas Savienības mērķi, tika iesniegta Apvienoto Nāciju Organizācijas konferencei.
Es vēlos uzsvērt divus aspektus, kurus es uzskatu par ļoti būtiskiem.
Pirmkārt, ir pienācis laiks Eiropas Savienībai izlemt, vai tā vēlas būt "Eiropas Savienība”; tai ir jāpiešķir tiesiski saistošs finansējums pasākumu īstenošanai, lai cīnītos pret pārtuksnešošanos.
Otrkārt, Eiropas Savienībai nevajadzētu apzagt Pēteri, lai samaksātu Paulam: tā nevar dēvēt sevi par vides aizstāvi, ja tā nav spējusi piemērot obligātos vispārīgos noteikumus, kuri aizliedz importēt Eiropas Savienībā nelikumīgus kokmateriālus, kuri nav iegūti ilgtspējīgā veidā.
Pārtuksnešošanās patiešām skar ne tikai Eiropas Savienību, bet visu planētu.
Ja Eiropas Savienība vēlas, lai tās klātbūtne tiktu sajusta, tai ir jāsper attiecīgi soļi, nevis jādodas uz Madridi tikai kā novērotājai.
Padomes priekšsēdētājs. - (PT) Man šķiet, ka šajās debatēs es esmu saklausījis skumjas, zināmā mērā izbailes un, iespējams, arī skepticismu no dažu deputātu puses attiecībā uz to, ko mēs varam darīt, sākot no šā brīža, lai cīnītos pret sausumu un pārtuksnešošanos, ņemot vērā to, ko mēs jau esam paveikuši šajā jomā.
Tomēr es domāju, ka kopš 1994. gada, jo īpaši pēdējā laikā, ievērojami ir mainījušies noteicošie faktori un apstākļi.
Es uzskatu, ka valdību, politiķu un pilsoniskās sabiedrības pieaugošā informētība un sabiedrības uzskati par klimata pārmaiņu jautājumiem, vides problēmām, kuras mums jārisina, jo īpaši cīņu pret pārtuksnešošanos, klimata pārmaiņām un ūdens trūkumu palīdzēs mums pārliecināti, optimistiski un ar jaunu sparu virzīties uz priekšu, risinot nopietnas vides problēmas, ar kurām mums arvien biežāk būs jāsastopas.
Mums ir iemesls būt pārliecinātiem un optimistiskiem, kad mēs redzam, kādas nopietnas saistības uzņemas Eiropas Savienības Padome, es pat teiktu ārkārtīgi nozīmīgas saistības, kā arī kad mēs redzam, kā tā uzņemas vadību starptautiskā līmenī, pieņemot pasākumus cīņai pret klimata pārmaiņām un ierosinot tos noteikt par standartiem, mērķiem, uz kuriem jātiecas visai starptautiskajai sabiedrībai.
Portugālei kā Eiropas Savienības prezidējošai valstij pilnīgi noteikti būs ļoti būtiska loma šajā saistībā, jo mēs virzīsim Eiropas Savienību uz Bali konferenci, kurā, kā jau jūs zināt, tiks gatavoti lēmumi, kuri būs jāpieņem attiecībā uz šiem jautājumiem līdz Kioto saistību perioda beigām, t. i., līdz 2012. gadam.
Mēs domājam, ka Konvencijas par cīņu pret pārtuksnešošanos dalībvalstu konference Madridē patiesībā varētu sniegt iespēju pārskatīt un aktualizēt 1994. gadā uzņemtās saistības.
Mēs tā ceram.
Mēs esam noteikuši trīs vai četras prioritātes, kuras, pēc mūsu domām, vajadzētu sasniegt.
Pirmkārt, mēs uzskatām, ka Konvencijas dalībvalstīm vajadzētu uzlabot savstarpējo koordinēšanu attiecībā uz cīņu pret pārtuksnešošanos, piemērojot integrētāku pieeju šim jautājumam kopumā.
Kā jau cienījamais Parlamenta deputāts minēja, dažādu nozaru ministri bieži vien pieņem pasākumus valsts līmenī, nesaskaņojot sasniedzamos mērķus, tādējādi pieņemtie lēmumi drīzāk ir ad hoc un nejauši.
Tādēļ valstu līmenī koordinācijas pasākumiem starp dažādām iestādēm, kuras ir kompetentas šajā jomā, ir jābūt efektīvākiem.
Šajā Parlamentā tika pieminēts, un arī es savā pirmajā runā teicu, ka ir ļoti būtiski, lai pilsoniskā sabiedrība justos vairāk iesaistīta pārtuksnešošanās novēršanas pasākumu īstenošanā.
Daudzas no problēmām ir specifiskas un lokalizētas, un lielā mērā ietekmē vietējos iedzīvotājus, un tādēļ ir svarīgi, piedaloties šajā cīņā vai izstrādājot politiku cīņai pret pārtuksnešošanos, sajust "piederības” sajūtu.
Mums ir arī jāatbalsta institucionālie mehānismi Konvencijas piemērošanas nodrošināšanai.
Mēs arī uzskatām, ka ir svarīgi reģionālā un starptautiskā līmenī uzlabot šāda veida sadarbību, kā arī sadarbību attiecībā uz cīņu pret pārtuksnešošanos.
Konvencijas dalībvalstis bieži redz savas problēmas, ņemot vērā tikai sev būtiskos aspektus.
Tieši tādēļ mēs uzskatām, ka, ņemot vērā iesaistīto problēmu raksturu, reģionāla un starptautiska sadarbība ir īpaši vēlama.
Noslēgumā vēlos piebilst, ka tika pieminēts budžeta jautājums - budžeta apropriācijas.
Tas ir ļoti būtisks jautājums; protams, ka mums ir jāpiešķir pietiekami finanšu resursi, lai nodrošinātu šo procesu atbilstību vajadzībām.
Tika pieminēta Eiropas sausuma novērošanas centra izveide.
Patiesībā tas bija viens no jautājumiem, par ko diskutēja un runāja vides ministru neformālajā sanāksmē Portugālē, un no šīm debatēm varēja secināt, ka sanāksmes dalībnieki uzskata Eiropas sausuma novērošanas centra izveidi par svarīgu pasākumu gan tādēļ, lai pievērstu uzmanību ar sausumu saistītām problēmām, kā arī, lai izstrādātu pasākumu plānu, kuri jāīsteno vai kurus varētu īstenot, lai cīnītos pret sausumu.
Tādēļ, kā jau es minēju, tas ir pasākumus, kuru vides ministri uzņēma ar interesi un entuziasmu.
Cerēsim, ka Madrides konferencē tiks sasniegti rezultāti, kas attaisnos mūsu cerības.
Dāmas un kungi, tās bija ļoti interesantas debates, attiecībā uz kurām es vēlos norādīt, ka uzstājās piecas sievietes un trīs vīrieši.
Es domāju, ka tas ir ļoti svarīgi un ka tas parāda, ka mūsu deputātes-sievietes ir īpaši jūtīgas attiecībā uz šādiem būtiskiem jautājumiem.
Noslēdzot debates, es esmu saņēmis vairākus rezolūciju priekšlikumus saskaņā ar Reglamenta 108. panta 5. punktu.
Debates ir slēgtas.
Balsošana notiks rīt pulksten 12.00.
(Sēdi pārtrauca pulksten 17.15 līdz jautājumu izskatīšanas laikam un atsāka pulksten 17.30.)
Jautājumu laiks (jautājumi Padomei)
Nākamais punkts ir jautājumu laiks (B6-0138/2007).
Padomei ir iesniegti šādi jautājumi:
Temats: globāla pieeja imigrācijai.
Ņemot vērā Vispārējo lietu padomes 2007. gada 17. un 18. jūnijā Luksemburgā notikušās sanāksmes secinājumus attiecībā uz globālās pieejas imigrācijai paplašināšanu un nostiprināšanu, kā arī uz problēmām, kas identificētas, īstenojot pastāvīgos starpvalstu sadarbības pasākumus šajā jomā, kādus pasākumus Padome paredz, lai veicinātu efektīvāku Eiropas Savienības politiku izstrādi, tostarp, reālu lēmējvaru Komisijai vai Frontex attiecībā uz tādiem jautājumiem kā pilotprojektu izstrāde?
Padomes priekšsēdētājs. - (PT) Eiropas Savienības iestādes īsteno virkni pasākumu, kas noteikti Padomes 2007. gada 18. jūnija sanāksmes secinājumos un kas ir to kompetencē saskaņā ar EK līgumu, sadarbojoties ar dalībvalstīm un, kad vien tas ir iespējams, arī ar iesaistītajām trešajām valstīm.
Atbildība par ārējo robežu kontroli un uzraudzību ir dalībvalstu kompetencē.
Tomēr ne tikai to valstu, kas atrodas pie ārējām robežām, bet visu Šengenas zonā esošo valstu interesēs ir nodrošināt efektīvu ārējo robežu kontroli; tādēļ ir jāveic noteikti pasākumi, lai sekmētu vienotību un sadarbību starp dalībvalstīm šajā reģionā.
Eiropas Aģentūras operatīvās sadarbības vadībai pie Eiropas Savienības dalībvalstu ārējām robežām, kuru pazīst ar nosaukumu Frontex, izveidošana ar Regulu (EK) Nr. 2007/2004 bija ļoti nozīmīgs solis attiecībā uz šādas sadarbības veicināšanu.
Tādā pašā veidā tika nostiprināta aģentūras Frontex kapacitāte, šā gada 12. jūnijā pieņemot priekšlikumu Eiropas Parlamenta un Padomes regulai, ar kuru nosaka ātrās reaģēšanas robežapsardzes vienību izveides kārtību, kā arī pienākumu 2007. gadā sagatavot centralizētu pārskatu, kurš zināms ar nosaukumu "toolbox”, par dalībvalstu rīcībā esošo aprīkojumu, ko tās var piedāvāt citām dalībvalstīm.
Kopīgi pasākumi un pilotprojekti tiek īstenoti, saskaņojot tos ar iesaistītajām dalībvalstīm.
Ātrās reaģēšanas robežapsardzes vienības izveido pēc vienas vai vairāku dalībvalstu iesniegta pieprasījuma.
Šos pasākumus koordinē Frontex.
Pašlaik nav nodomu paplašināt Komisijas vai Frontex lēmumu pieņemšanas kompetenci.
Turklāt Eiropas Parlamenta un Padomes Lēmums Nr. 574/2007/EK, ar ko laikposmam no 2007. gada līdz 2013. gadam izveido Eiropas Ārējo robežu fondu kā daļu no Vispārīgās programmas "Solidaritāte un migrācijas plūsmu pārvaldība”, ir vēl viens nozīmīgs solis attiecībā uz solidaritātes veicināšanu, un nodrošinās jaunas iespējas sniegt finansiālo atbalstu dalībvalstīm, kuras piemēro Šengenas Nolīguma noteikumus uz to ārējām robežām.
(ES) Priekšsēdētāja kungs, paldies jums par sniegto informāciju.
Man ir zināmi konstitucionālie ierobežojumi attiecībā uz šo sadarbības pasākumu īstenošanu, kā arī daudzu dalībvalstu nevēlēšanās uzņemties lielākas saistības, bet vienmēr pastāv risks, ka Eiropas Savienības teiktais netiks apstiprināts ar faktiem, jo īpaši attiecībā uz Frontex mehānisma funkcionēšanu.
Tā iemesla dēļ, ka sadarbība tiek īstenota starp valstīm un, pamatojoties uz brīvprātības principu, bieži vien Eiropas Savienības teiktais ir tikai vārdi, vai, citiem vārdiem sakot, pēc tam, kad ir uzsākta programmas darbība, tā tiek pārtraukta, jo valstis nav nodrošinājušas materiālos resursus vai ir piedāvājušas, bet tomēr nav sniegušas, kas nozīmē, ka mums atkārtoti ir jāsniedz paziņojumi par finansējuma atsaukšanu, kas patiešām sarūgtina sabiedrību, tūlīt pēc programmas īstenošanas uzsākšanas vai ļoti drīz pēc tam.
Es ceru, ka prezidentūra veicinās sistēmas nostiprināšanu, kas nodrošinās šādā veida pasākumu ilglaicību.
Padomes priekšsēdētājs. - (PT) Es saprotu jūsu bažas.
Jebkurā gadījumā mums, pēc manām domā, ir pozitīvi jānovērtē panāktais progress.
Ja mēs atceramies, kur mēs sākām un kur mēs bijām, es uzskatu, ka aģentūras Frontex izveide jau ir progress un solis pretī sadarbībai ar Eiropas Savienību jautājumos, kas attiecas uz ārējo robežu pārvaldību.
Kā jau jūs minējāt, mēs varam paplašināt Frontex kapacitāti un kompetenci, ja dalībvalstis to vēlas.
Tomēr arī šai saistībā ir jāpiemin kāds vārds, un tas nav vārds starpvalstu līmenī, bet būtisks vārds, es pat teiktu vārds, uz kura ir pamatota Eiropas Savienība, un tas ir - solidaritāte.
Arī šajā saistībā mums ir jāpaļaujas uz solidaritāti, solidaritāti ar dalībvalstīm, kurām kādā konkrētā brīdi tā var būt nepieciešama.
Šis vārds, kuru nevar aizstāt ar citu, ir vārds, kurš nevis apzīmē starpvalstu situāciju, bet drīzāk gan savienību.
(DE) Priekšsēdētāja kungs, es būšu precīzāks.
Ideja par Frontex ir lieliska, bet tās īstenošana ir neefektīva.
Viens no šādas neefektivitātes iemesliem ir tas, ka dalībvalstis nenodrošina darbiniekus vai aprīkojumu, ko tās solīja.
F. Frattini secināja, ka ir nodrošināti tikai 10 % no solītā.
Es vēlos, lai jūs informētu mani un Parlamentu par to, cik darbinieki un kāds tehniskais aprīkojums no tā, ko solīja dalībvalstis, patiesībā uz šodienu ir nodrošināts un cik darbinieku un kāds aprīkojums vēl trūkst, kā arī kādus pasākumus jūs plānojat veikt, lai nodrošinātu, ka dalībvalstis pilda savus solījumus, lai nodrošinātu Frontex darbību visu gadu.
Padomes priekšsēdētājs. - (PT) Es arī saprotu cienījamā Parlamenta deputāta jautājumu.
Mums ir jāpatur prātā saistības, ko esam uzņēmušies saistībā ar Frontex gan attiecībā uz aprīkojumu, gan arī finansējumu un personālu, un mums ir jāpilda savas saistības, un es vēlos norādīt, ka prezidentūra nav aizmirsusi pievērst uzmanību šiem aspektiem.
Ja mēs nespējam pildīt savas saistības, tas ir klasificējams kā steidzams jautājums.
Tas ir vienīgais veids, kā nodrošināt, lai aģentūra Frontex varētu efektīvi veikt tai uzticētos pienākumus un īstenot kompetenci.
(DE) Es vēlos dzirdēt, vai ir apsvērta iespēja iesaistīt mazos un vidējos uzņēmumus, galu galā tiem ir būtiska loma nodarbinātības nodrošināšanā Eiropā.
Es vēlos arī zināt, kādā mērā - pamatojoties uz Amerikas Savienotajās Valstīs notiekošo - Lisabonas darba kārtība ir papildināta ar jautājumiem par sieviešu nodarbinātību.
Vai Padome ir veikusi būtiskus pasākumus, lai atbilstīgi integrētu strādājošos?
Padomes priekšsēdētājs. - (PT) Es vēlos teikt, ka attiecībā uz aģentūras Frontex pārvaldību un vispārīgo imigrācijas jautājumu galvenie Portugāles prezidentūras mērķi ir efektīvāk cīnīties pret nelegālo imigrāciju un uzlabot to cilvēku pielāgošanos, integrāciju un dzīves kvalitāti, kas strādā mums līdzās, un likumīgi veicina mūsu ekonomisko un sociālo attīstību.
Portugāles prezidentūrai ir apsvērusi vairākas iniciatīvas šai saistībā.
Mēs paturēsim prātā pasākumus, kas ir nozīmīgi un būtiski attiecībā uz šo jomu saistībā ar mūsu attiecībām ar trešajām valstīm.
Imigrācijas jautājums vienmēr būs prezidentūras un Padomes dienas kārtībā, risinot dialogu ar trešajām valstīm.
Temats: darba tiesību aktu atjauninājums attiecībā uz dzimumu līdztiesību
Kādas atšķirības attieksmē pret vīriešiem un sievietēm, kas strādā algotu darbu, Padome ir novērojusi?
Kāds ir šo atšķirību ģeogrāfiskais sadalījums dalībvalstīs?
Kāda būs Padomes nostāja diskusijās par darba tiesību aktu atjauninājumu, lai cīnītos pret diskrimināciju, un sievietēm un vīriešiem būtu pieejams kvalificēts darbs ar dažādām iespējām un drošību?
Vai iespējams pieņemt drošības klauzulas par maternitātes aizsardzību un darba un ģimenes dzīves sabalansēšanu privātajā sektorā?
Padomes priekšsēdētājs. - (PT) Tā kā pastāv atšķirīga attieksme pret vīriešiem un sievietēm, kas strādā algotu darbu, galvenie tiesību akti jau ir pieņemti, ieskaitot tādas direktīvas, kas nodrošina vienlīdzīgu algu, piekļuvi darbam, profesionālo izglītību, izaugsmes iespējas un darba apstākļus.
Turklāt Komisija un EUROSTAT ir atbildīgas par situācijas pārraudzību šajā jomā visos Eiropas Savienības reģionos.
Ir skaidrs, ka šīs politikas izstrādāšanai nepieciešams iegūt precīzus datus no visas Eiropas Savienības.
Es esmu ļoti apmierināts ar nesen panākto vienošanos starp Padomi un Parlamentu par Eiropas Dzimumu līdztiesības institūta izveidošanu, kas darbosies tieši šajā jomā.
Darba tiesību aktu atjauninājuma jautājumā Padome var rīkoties tikai pamatojoties uz Komisijas likumdošanas priekšlikumiem.
Tomēr Padome arī izmanto atklātākas metodes, lai saskaņotu Eiropas nodarbinātības stratēģiju.
Šajā politikas jomā mūsu uzmanība pašlaik ir pievērsta nesenajam Komisijas paziņojumam par elastdrošību, kurā dzimumu līdztiesība īpaši pieminēta kā viens no iespējamajiem kopējiem pamatprincipiem, kas jāsaskaņo Eiropas Savienības līmenī.
Mēs apsveicam arī faktu, ka Eiropadomes 2007. gada pavasara sanāksmē nolēma izveidot ģimenes savienību, kas kalpotu par platformu domu un zināšanu apmaiņai pozitīvas pieredzes un ģimeņu politikas jomā.
Attiecībā uz jautājumu par drošības klauzulu ieviešanu maternitātes aizsardzībai un darba un ģimenes dzīves sabalansēšanai privātajā sektorā, es ar prieku varu atzīmēt, ka ir jau pieņemtas nozīmīgas direktīvas par bērna kopšnas atvaļinājumu mātēm un maternitātes un jaundzimušo aizsardzību darba vietā.
(EL) Priekšsēdētāja kungs, es gribētu pateikties Padomes priekšsēdētājam par atkārtotajiem pasākumiem, kas, kā mēs zinām, ir veikti vienlīdzības interesēs.
Es jautāju par pozitīvo diskrimināciju dažu dalībvalstu tiesību aktos.
Piemēram, mātēm ir paredzēta zemāka pensijas vecuma robeža, vai to tagad nosodīs Eiropas Komisija, kas šīs dalībvalstis iesūdz Eiropas Tiesā?
Vai Padome atbalstīs šādu pozitīvu diskrimināciju?
Padomes priekšsēdētājs. - (PT) Uzmanīgi izlasot Vācijas, Slovēnijas un Portugāles prezidentūras programmas, var redzēt, ka sociālie jautājumi, sevišķi dzimumu vienlīdzības un ģimenes aizsardzības jautājumi, atrodas mūsu prioritāšu saraksta pašā augšā.
Sadarbojoties ar Komisiju un katram savā atbildības jomā, mums, protams, jāizstrādā daudz piemērotāki pasākumi, kas patiesi atspoguļotu to, cik nozīmīgi mums ir sociālie jautājumi.
Šie jautājumi ir vissvarīgākie mūsdienu sabiedrībai ES, ņemot vērā ES un dalībvalstu attiecīgās pilnvaras.
Es gribētu apliecināt cienītajai deputātei, ka sociālie jautājumi, īpaši tie, kas attiecas uz ģimenes aizsardzību, ir visu trīs prezidentūru, sevišķi Portugāles, prioritāte, Es ceru, ka decembrī mēs viņai nesagādāsim vilšanos šajā jomā.
(LT) Jau 1975. gadā Eiropas Savienība pieņēma tiesību aktus, kas aizliedza diskrimināciju attiecībā uz darba algas noteikumiem, pieprasot vīriešiem un sievietēm vienlīdzīgu samaksu par vienlīdzīgu darbu.
Ir pagājuši jau 30 gadi, bet vēl aizvien šie tiesību akti nav īstenoti.
Es gribētu dzirdēt Padomes viedokli šajā jautājumā.
Vai dalībvalstis pašas var izlemt, kurus tiesību aktus tās ieviesīs un, kurus neieviesīs?
Kāda ir situācija Portugālē?
Padomes priekšsēdētājs. - (PT) Man vēlreiz jāuzsver, kas ir ES kompetencē, proti, politika un likumdošana, un, kāda ir dalībvalstu atbildība - tas jāņem vērā - un man jāsaka, ka dzimumu līdztiesība ir Portugāles būtiskākā problēma.
Man arī jāsaka, ka šajā lietā ES un jaunajā Reformas līgumā, kā jau tas ietverts Konstitucionālajā līgumā, līdztiesību mēs uzskatām par Eiropas integrācijas galveno un fundamentālo jautājumu un tas ir daļa no to pamatprincipu acquis, kuri vienmēr noteikti būs mūsu prioritāšu priekšplānā.
Temats: Palestīna
Kāda ir Padomes pašreizējā nostāja attiecībā uz tiešo saziņu ar Palestīnas tautas ievēlētajiem pārstāvjiem, kas kalpo Gazas pārvaldē?
Padomes priekšsēdētājs. - (PT) Es gribētu atgādināt Parlamentam, ka Padome savos 2007. gada 23. un 24. jūlija lēmumos atkārtoti uzsvēra, ka tā pilnībā atbalsta prezidentu M.Abbas un premjerministra S.Fayyad vadīto valdību.
Padome apstiprināja savu nostāju pret notikumiem Gazā: vienīgais veids, kā sasniegt Palestīnas valsts mērķus ar mierīgiem, tiesiskiem un demokrātiskiem līdzekļiem, ir izlīgums un valstiskā vienotība, kuras pamats ir prezidenta M.Abbas izstrādātā miera programma.
Padome arī paziņo, ka ES ir pret jebkādu Palestīnas teritorijas sadalīšanu un apliecina, ka ES ir gatava sadarboties ar visām Palestīnas partijām, kuru politika un darbības atbilst Kvarteta principiem.
ES apkopojusi attiecības ar Palestīnas varas iestādēm.
Mēs sākām sniegt tiešu finanšu un tehnisko palīdzību Palestīnas valdībai.
Padome savos 2007. gada 23. un 24. jūlija lēmumos atkārtoti apstiprināja savu apņemšanos palīdzēt izveidot topošās Palestīnas valsts iestādes un ekonomiku un uzsvēra nepieciešamību attīstīt ekonomiku visās Palestīnas okupētajās teritorijās, veicinot arī sadarbību ar Palestīnas privāto sektoru.
Padome apliecināja savu atbalstu Palestīnas civilajai policijai EUROPOL COPPS misijas izveidošanā.
Komisija arī aicina Izraēlu nodrošināt šādai misijai nepieciešamos apstākļus.
Eiropas Savienības politika kopš Palestīnas vēlēšanām ir bijusi tāda, ka tā atsakās runāt ar ievēlētajiem pārstāvjiem, kas tiek saistīti ar Hamas militāro grupējumu.
Ik reizi, kad Hamas grupējums ir spēris mazu solīti, ko varētu iztulkot kā pretimnākošu, mēs esam aizcirtuši durvis tā priekšā.
No sarunām, kas man ir bijušas ar dažiem pašreizējā priekšsēdētāja kolēģiem Lisabonā, es zinu, ka šajā valdībā ir cilvēki, kas uzskata, ka šī politika ir milzīga kļūda.
Taču šajā gadījumā, viņa uzdevums ir runāt Padomes vārdā un aizsargāt neattaisnojamo.
Vai viņš varētu Parlamentam pateikt, kādos veidos pēc Padomes domām šī politika ir izrādījusies veiksmīga?
Padomes priekšsēdētājs. - (PT) Es gribētu uzsvērt, ka Vidējo Austrumu miera kvartets nesen tikās Lisabonā.
Mēs esam pārliecināti un ticam, ka būsim spējīgi izstrādāt tādus pasākumus saskaņā ar Kvarteta un arī Eiropas Savienības mērķiem, kas palīdzēs veicināt Vidējo Austrumu miera procesa attīstību.
Situācija šeit daudzu gadu laikā ir saglabājusies nemainīga, un mēs zinām, ka šo sarežģīto un smago situāciju nevar atrisināt vienas nakts laikā.
Tomēr mēs domājam, ka pašlaik politiskie apstākļi ir tādi, kas dod mums iespēju sekmēt pozitīvu attīstību.
Portugāles prezidentūra vēlas rīkoties tāpat kā Eiropas Savienības Padome.
Mums vajag izmantot šo brīdi un tvert šo iespēju.
Mums jāizmanto politiskā situācija un jāsaprot, kas ir neatliekami jāveic, lai atrisinātu šo problēmu, kas, kā es domāju, mēs uzskatām, pašlaik ir saistīta ar Vidējo Austrumu miera procesu.
Neskatoties uz pārliecību, mums jābūt reāliem un mums nav jāpadodas.
Ļaujiet man pārfrazēt Chris Davies ļoti labo jautājumu.
Vai Padome uzskata, ka mēs Tuvajos Austrumos varam panākt progresu bez Hamas grupējuma pie sarunu galda?
Ja Hamas grupējums sarunās nav iesaistīts, Kvartets var tikties, ar ko vien vēlas, bet nekāda risinājuma nebūs.
Vai Padome pieņem to, ka kādu dienu tai nāksies sēdēt aci pret aci ar Hamas grupējumu, lai šo situāciju atrisinātu?
Padomes priekšsēdētājs. - (PT) Kā jūs zināt, Padome vienojās par Vidējo Austrumu miera principiem un politiskajām nostādnēm un ir nolēmusi tos atbalstīt, tā uzticas šiem principiem un politiskajām nostādnēm, kas veido tās politisko rīcību, un ir nolēmusi pie tiem turēties.
Jautājums Nr. 4 tiek izlaists, jo tā iesniedzējs neatrodas šeit.
Temats: tirdzniecības atbalsts
Somijas un Vācijas prezidentūras apsveic ar to, ka tās ir piešķīrušas prioritāti tirdzniecības atbalstam.
Kādus soļus spers Portugāles prezidentūra, lai nodrošinātu, ka Komisijas izdevumi tirdzniecības atbalstam un atsevišķās dalībvalstīs turpinātos pareizajā trajektorijā uz mērķi 1 miljards eiro gadā, sākot no 2010. gada?
Prezidentūra vēlas patiesi noskaidrot attiecīgo valstu finanšu saistības 1 miljarda eiro mērķa sasniegšanai?
Kā Portugāles prezidentūra panāks, lai dalībvalstis un Komisija ieguldītu atbilstošu atbalstu tajos tirdzniecības palīdzības aspektos, ko PTO tirdzniecības darba grupa izstrādājusi 2006. gadā, kā ar tirdzniecību saistīta pielāgošana un ar tirdzniecību saistīta infrastruktūra, kas atrodas ārpus tirdzniecības atbalsta definīcijas un tātad arī ārpus 2 miljardu eiro mērķa?
Padomes priekšsēdētājs. - (PT) Portugāles prezidentūra noteikti apņemas turpināt veiksmīgi uzsākto Somijas un Vācijas prezidentūru darbu un īstenot tos lēmumus, ko attiecībā uz tirdzniecības atbalstu Padome pieņēma 2007. gada 15. maijā, īpaši attiecībā uz ES tirdzniecības atbalsta stratēģijas galīgo izveidošanu, lai iekļautu to PTO nākamajā tirdzniecības atbalsta vispārējā vērtējumā, kas paredzēts 2007. gada novembrī.
Viens no prezidentūras pašreizējiem mērķiem ir panākt vienošanos par ES tirdzniecības atbalsta stratēģiju Vispārējo lietu un ārējo attiecību padomē oktobrī, iezīmējot arī tos īpašos soļus, kas paredzēti tirdzniecības atbalsta 2 miljardu eiro mērķa sasniegšanai 2010. gadā, un 1 miljardu eiro no dalībvalstīm, lai nodrošinātu attīstības valstīm paredzēto palīdzību.
Prezidentūra ir pārliecināta, ka šis mērķis tiks sasniegts.
Šī stratēģija paredz arī sniegt ieguldījumu tirdzniecības atbalstam plašākā mērogā un īstenojamo pasākumu definēšanā.
Tātad, 2007. gada 5. jūlijā Portugāles prezidentūra iesniedza ES tirdzniecības atbalsta stratēģijas projektu, kas tiek apspriests attiecīgajās Padomes struktūrās.
Stratēģijas projekts ir jāizskata sekojot ieteikumiem, ko izstrādājusi PTO tirdzniecības atbalsta darba grupa 2006. gadā.
Mani ļoti iedrošināja pašreizējā priekšsēdētāja atbilde, un es viņam vēlu visu labāko oktobra sanāksmē.
Ceru, ka viņa darba pakete būs veiksmīga.
Ja tā būs, vai viņš apsvērs iespēju gada beigās publicēt informāciju par to, cik daudz katra atsevišķā dalībvalsts ir ieguldījusi palīdzībā tirdzniecībai?
Mēs zinām, ka Komisijas 1 miljards eiro ir ļoti atklāti redzams, un tāpat ir redzams, kā tas tiek tērēts.
Mazāk skaidrs ir tas, no kurienes ir paredzēts saņemt dalībvalstu ieguldīto 1 miljardu eiro, vai tas patiesi notiek un no kā tas tiek saņemts.
Vai Padome varētu apsvērt šīs informācijas publicēšanu novembrī vai decembrī?
Padomes priekšsēdētājs. - (PT) Es pateicos godājamajam deputātam par atbalstu un uzticēšanos.
Priekšsēdētājs un Padome veiks atbilstīgas darbības šajā jomā saskaņā ar parasto kārtību, noteikumiem un tiesību aktiem.
Temats: Ziemeļu dimensijas politika
Portugāles prezidentūra ir paziņojusi, ka tā centīsies veicināt ES sadarbību ar Vidusjūras reģiona valstīm.
Tā kā ES arī ir ziemeļu dimensijā, kā Padomes prezidentūra vienlaicīgi varēs veicināt ES Ziemeļu dimensijas politiku un tās īstenošanu?
Padomes priekšsēdētājs. - (PT) Kopš šī gada sākuma mēs esam īstenojuši Ziemeļu dimensijas politiku, pamatojoties uz diviem dokumentiem, kurus pieņēma Ziemeļu dimensijas augstākā līmeņa sanāksmē Helsinkos 2006. gada novembrī.
Šīs politikas pamatnostādņu dokuments un politiskais paziņojums, ko pieņēma Helsinkos, iezīmē pavērsienu ziemeļu dimensijā tādējādi, ka tie padara šo politiku par visu Ziemeļu dimensijas partneru: ES, Krievijas, Norvēģijas un Īslandes kopējo politiku.
Jaunās politikas vienota pieņemšana ir svarīgākais mērķis, tas ietver arī Krievijas pilnīgu iesaistīšanu visās Ziemeļu dimensijas struktūrās un darbībās.
Citi Ziemeļu dimensijas vadošie dalībnieki un līderi, sevišķi četras Ziemeļvalstu reģiona padomes un starptautiskās finanšu institūcijas, arī tiks iesaistīti šajā procesā.
Ziemļu dimensija tagad pārstāv pastāvīgu platformu diskusijām par ziemeļu jautājumiem un interesēm.
Portugāles prezidentūra noteikti turpinās darbu šajā jomā.
Septembra beigās, oktobra sākumā Reikjavīkā ir paredzēta koordinācijas grupas sanāksme.
Koordinācijas grupas mērķis ir nodrošināt ministru sanāksmju un augstāko vadītāju sanāksmju nepārtrauktību.
Portugāles prezidentūras laikā paredzēta augstāko vadītāju sanāksme, kas notiks 21. novembrī Krievijā.
Portugāle, kā Vidusjūras valsts, vēlētos intensīvākas un plašākas politiskās diskusijas ar mūsu Vidusjūras dienvidu piekrastes partneriem saistībā ar EUROMED.
ES un EUROMED valstīm ir kopīgas intereses un līdzīgi uzdevumi.
Mēs esam ieinteresēti paplašināt ES sadarbību ar šīm valstīm, īpaši attiecībā uz migrācijas plūsmas apturēšanu un sociālo attīstību.
Tajā pašā laikā mums jāturpina strādāt pie jaunās Ziemeļu dimensijas politikas īstenošanas.
Tāpat kā EUROMED lietā, ievērojamus panākumus var gūt ar praktisku sadarbību, kas balstās uz labām kaimiņattiecībām, līdztiesīgu partnerību, kopēju atbildību un pārredzamību.
(FI) Priekšsēdētāja kungs, Padomes priekšsēdētāja kungs, Krievijas loma ir izšķiroša Ziemeļu dimensijas attīstībā.
Šajā ziņā Eiropas Savienības attiecības ar Krieviju ir svarīgas.
Vai priekšsēdētājs šoruden ir paredzējis veicināt sarunas ar Krieviju par Partnerības un sadarbības līgumu?
Padomes priekšsēdētājs. - (PT) Kā jums zināms, šī Portugāles prezidentūras termiņa laikā ir jāorganizē augstākā līmeņa sanāksme ar Krieviju, kas notiks Mafras pilsētā mūsu galvaspilsētas Lisabonas tuvumā.
Šī samita laikā mēs ceram izskatīt visus sadarbības un ES un Krievijas attiecību jautājumus ekonomikas, zinātņu un kultūras jomās, kā arī jomās, kas tieši skar personu pārvietošanās brīvību Eiropas Savienības robežās.
Mēs uzskatām, ka ir stratēģiski svarīgi izveidot abpusēji izdevīgas un labvēlīgas attiecības ar Krieviju, balstītas uz vienotiem principiem un kopīgām vērtībām.
Temats: FRONTEX
Kāda pēdējo mēnešu laikā ir bijusi Padomes pieredze ar FRONTEX, ko tā domā par tās darbības izvēršanu pie Eiropas valstu robežām, balstoties uz Vācijas robežpolicijas paraugu?
Padomes priekšsēdētājs. - (PT) Eiropas aģentūra operatīvās sadarbības vadībai pie Eiropas Savienības dalībvalstu ārējām robežām, pazīstama kā FRONTEX, ir izveidota saskaņā ar regulu (EK) Nr. 2007/2004 un, kā jau es iepriekš minēju, ir paredzēta integrētas vadības ieviešanai pie Eiropas Savienības ārējām robežām.
FRONTEX aģentūras loma un funkcijas ir noteiktas minētajā Regulā, ņemot vērā to, ka dalībvalstis saglabā savu atbildību par kontroli un uzraudzību pie ārējām robežām.
Nesen, 2007. gada 12. jūnijā, FRONTEX aģentūras pilnvaras tika pastiprinātas, kad ņemot vērā Eiropas Parlamenta un Padomes priekšlikumu, pieņēma regulu, ar ko izveido mehānismu ātrās robežapsardzes vienību izveidei.
Eiropadome savos 2007. gada jūnija lēmumos apsveica panākto vienošanos par Eiropas ātrās robežapsardzes vienības izveidi un Eiropas patruļu tīkla darbības uzsākšanu, kā arī par centralizēta bruņojuma tehniskā aprīkojuma izveidošanu, kas būtu pieejams visām dalībvalstīm.
Pašlaik nav citu ierosinājumu FRONTEX regulas grozījumiem.
Hāgas programma brīvības, drošības un tiesiskuma stiprināšanai aicina Komisiju iesniegt Padomei aģentūras darbības vērtējumu par 2007. gadu.
Šajā vērtējumā jāanalizē aģentūras funkcijas un jānosaka, kādā veidā tai jāuzņemas citas atbildības robežu pārvaldības jomā.
(DE) Es vairāk raizējos par vīziju, nekā par regulu.
1998. gadā es šeit Parlamentā iesniedzu ziņojumu ar ierosinājumu par Eiropas valstu robežu paplašināšanu un iekšējo drošību.
Tamperes samits šo ideju saistīja ar Eiropas Policijas koledžu.
FRONTEX izveidošana bija pirmais solis šajā virzienā.
Vai Padomes prezidentūra arī atbalsta šo vīziju par FRONTEX tālāku attīstību un kaujas vienībām pie Eiropas robežām mūsu ārējo robežu vienotai aizsardzībai?
Es domāju, ka FRONTEX aģentūra attīstīs un paplašinās savas atbildības saskaņā ar vajadzībām un, protams, ar dalībvalstu gribu.
Temats: policijas sadarbības uzlabošana
Kā Portugāles prezidentūra nodomājusi virzīt divus svarīgus Komisijas priekšlikumus ES pilsoņu drošības pret noziedzību un terorismu palielināšanai, proti, par dalībvalstu policiju sadarbības pilnveidošanu pie iekšējām robežām un par informācijas apmaiņu, ievērojot pieejamības principu?
Prīmes līgumā netika iekļautas visas šo abu priekšlikumu daļas. Vai prezidentūra nepiekrīt, ka tas, ka dalībvalstis tos neatbalsta, rada iespaidu, ka uzdevumi pārrobežu sadarbībai tiesu aizsardzības jomā nav sevišķi svarīgi un neatliekami?
Padomes priekšsēdētājs. - (PT) Prezidentūra piekrīt, ka pārrobežu sadarbības pilnveidošana tiesu aizsardzības nolūkā ir ne tikai svarīgs un neatliekams jautājums, bet arī uzdevums.
Padomes lēmuma projekts par pārrobežu sadarbības pastiprināšanu, sevišķi terorisma apkarošanas un starptautiskās noziedzības jomā, pazīstamais Prīmes līgums, par ko Padome panāca politisku vienošanos 2007. gada jūnijā, uzrāda ievērojamu progresu pieejamības principu ieviešanā un pārrobežu policijas sadarbības nostiprināšanā, sevišķi attiecībā uz vienotas rīcības līdzekļiem un klātbūtnes nodrošināšanu masu pasākumos, katastrofās un ārkārtējos notikumos.
Prezidentūra uzskata, ka, lai sasniegtu taustāmus rezultātus, Prīmes līgums ir jāīsteno iespējami ātrāk.
Prezidentūra arī turpmāk centīsies novērot, kā tuvāko mēnešu laikā virzās Padomes lēmuma projekta attīstība īstenojot Prīmes līgumu.
Prezidentūra piekrīt godājamajam deputātam, ka ne visi šo divu Komisijas priekšlikumu punkti, par policijas sadarbības uzlabošanu un par pieejamības principu, ir iekļauti Prīmes līgumā.
Tomēr ievērojama daļa no Komisijas priekšlikumiem par policijas sadarbību ir ietverta Prīmes līgumā un prezidentūrai nav iemesla domāt, ka diskusiju uzsākšana par citām daļām novestu pie citāda rezultāta, kā jau sasniegtais 2006. gada aprīlī.
Toties Komisijas priekšlikums par pieejamības principu formulē pamatnostādnes un attiecas uz sešiem datu tipiem, taču Prīmes līgums faktiski attiecas tikai uz DNS datiem, pirkstu nospiedumiem un transportlīdzekļu reģistrācijas datiem.
Prezidentūra uzskata, ka pieejamības principu pakāpeniska ieviešana ir visreālākais un praktiskākais veids, un arī no vairākām metodēm tas ir vispiemērotākais, lai īsā laika periodā iegūtu praktiskus rezultātus policijas sadarbībai ikdienā un ES pilsoņu drošības uzlabošanai.
Prezidentūra uzskata, ka šādi praktiskie rezultāti būs nozīmīgs signāls, ka pārrobežu sadarbība mums ir svarīga un neatliekama, tā parādot, ka praktiskā sadarbība ir iespējama un tiek īstenota, kaut arī tikai daļēji.
Tas nenozīmē to, ka mums nav jāturpina censties sasniegt vēl ciešāku sadarbību tiesību aizsardzības jomā, īpaši tas attiecas uz līdzekļiem, kas bija ietverti Komisijas priekšlikumā.
Cerams, ka to tomēr var izdarīt, balstoties uz tiem rezultātiem, kas sasniegti īstenojot Prīmes līgumu.
Priekšsēdētāja kungs, vai Padome tādēļ varētu apstiprināt, ka Padomē notiekošās diskusijas par pieejamības principu un policijas sadarbības pasākumiem ir atliktas?
Jūs esat atzinuši, ka Prīmas līgums ir mazāk ambiciozs nekā abi iepriekš minētie, un tādēļ esat diskusijas atlikuši?
Kādēļ Padome var izdot tiesību aktus par lietām, kas aizskar cilvēku privātumu, bet nevar ķerties pie jautājuma par policijas sadarbību?
Viens no kavēkļiem, protams, ir vispārējas datu aizsardzības sistēmas trūkums.
Vācijas prezidentūra mums solīja, ka šāds instruments šogad tiks izveidots.
Vai Portugāles prezidentūra aktīvi turpina šo darbu, un kādi ir galvenie šķēršļi?
Padomei un dalībvalstīm jāturpina sadarbības izveide kārtības nodrošināšanā stingras datu aizsardzības sistēmas jomā.
Padomes priekšsēdētājs. - (PT) Portugāles prezidentūra enerģiski, bet saprātīgi darbojas šajā jomā.
Pārdomājot jau veiktos vai iecerētos pasākumus, mēs vienmēr atskatāmies uz sākumu un raugāmies uz iecerēto mērķi un, patiesībā, šajā policijas sadarbības jautājumā, es domāju, mēs esam sasnieguši nozīmīgu un ievērojamu progresu attiecībā pret sākumu.
Varbūt tas nav tāds progress, kādu visi vēlētos redzēt, bet kaut kas ir paveikts un tiek darīts, ja dalībvalstis tā nolemj.
Portugāles prezidentūra arī turpmāk atbalstīs, veicinās un īstenos pasākumus, par kuriem vienojās un kuri pēc mūsu domām demonstrē policijas sadarbības pozitīvu attīstību salīdzinājumā ar sākotnējo situāciju.
Temats: Konstantinopoles Patriarhijas ekumēniskā būtība
Daudzi notikumi saistībā ar Turcijas iestāžu darbību ir pamudinājuši uzdot jautājumu par Konstantinopoles Patriarhijas ekumēnisko būtību.
Piemēram, ārlietu ministrs skaidri ir norādījis, ka Turcijas valdība neatzīst Konstantinopoles Patriarhijas ekumēnisko būtību.
Turklāt Turcijas amatpersonām ir aizliegts piedalīties pieņemšanā, ko rīko Konstantinopoles Patriarhija, jo ielūdz ekumēniskā Patriarhija.
Turklāt Turcijas jaunā valsts drošības politika nosaka, ka jebkurš mēģinājums pārkāpt Patriarhāta esošo statusu ir jānovērš un, visbeidzot, 2007. gada 26. jūnijā Turcijas Augstākā tiesa nolēma, ka Konstantinopoles Patriarhāts nav ekumēnisks un Patriarhs ir Stambulas grieķu pareizticīgo kopienas vadītājs.
Vai Padome izteiksies par to, vai Turcijas valsts iestāžu nostāja attiecībā pret Konstantinopoles Patriarhiju ir atbilstīga Kopenhāgenas politiskajiem kritērijiem un Turcijas saistībām pirmspievienošanās procesā?
Vai tiks izteikts protests Turcijas valsts iestādēm?
Padomes priekšsēdētājs. - (PT) Padome vairākkārt ir uzsvērusi, ka tā piešķir lielu nozīmi reliģijas brīvības jautājumam Turcijā.
Reliģiskās minoritātes un kopienas vēl aizvien saskaras ar grūtībām attiecībā uz juridiskām personām, īpašuma tiesībām, skolām, iekšējo pārvaldību un izglītību, uzturēšanās atļaujām un darba atļaujām, attiecībā uz turku un neturku garīdzniecību, kā arī ārzemju garīdznieku iespēju tikt ievēlētiem par reliģisko kopienu vadītājiem.
Šajā kontekstā arī jāaplūko īpašās problēmas, ar ko saskaras pareizticīgais Patriarhāts, sevišķi atļauju lietot Ekumēniskā Patriarhāta baznīcas nosaukumu.
Šī situācija nedrīkst aizskart tiesības, ko garantē Eiropas Cilvēktiesību konvencija.
Reliģijas brīvība ir būtiska joma, kurā steidzami nepieciešams reāls progress; šeit arī nepieciešams veikt īpašas darbības atbilstošu tiesību aktu piemērošanai un īstenošanai saskaņā ar Eiropas Cilvēktiesību konvenciju un Eiropas Cilvēktiesību tiesas precedenta tiesībām.
Sevišķi viena no steidzmākajām prioritātēm ES un Turcijas attiecībās ir tādu tiesību aktu pieņemšana, kas atbilst attiecīgajām Eiropas normām un reaģē uz visām grūtībām, ar ko sastopas minoritātes un nemusulmaņu reliģiskās kopienas, ir nepieciešams attīstīt sociālo toleranci.
Šajā saistībā es varu nomierināt godājamo deputātu, ka mēs turpināsim uzmanīgi pārraudzīt reliģiskās brīvības jautājumus kā iestāšanās sarunu sastāvdaļu saistībā ar 23. nodaļu Tiesu iestādes un pamattiesības, kā arī Turcijā notiekošos reformu procesus, virzīsim tos visos attiecīgajos līmeņos.
Par šo Eiropas Savienības un Turcijas lietu runāja arī trijotnes ministru līmeņa sanāksmē 4. jūnijā Ankarā.
(EL) Priekšsēdētāja kungs, Padomes priekšsēdētāja kungs, šajās divarpus minūtēs, kamēr jūs runājāt, jūs apstiprinājāt problēmu, par ko es runāju savā jautājumā, bet jūs nenoformulējāt skaidru nostāju.
Komisārs Rehn, 22. August, runājot Komisijas vārdā, sacīja, ka Patriarham un Patriarhijai bija tiesības lietot "Ekumēniskās” baznīcas nosaukumu un piebilda, ka Turcijai jānodrošina, lai nemusulmaņu kopienas varētu iegūt tiesisku statusu.
Vai padome piekrīt šai Komisijas nepārprotamajai nostājai?
Ja tā, tad kādēļ jūs to skaidri neapsakāt?
Ja nē, tad kādi tam ir iemesli?
Kādēļ jūs esat tik atturīgs?
Padomes priekšsēdētājs. - (PT) Papadimoulis kungs, es domāju, ka ņemot vērā cilvēktiesību jautājumus mūsu attiecībās ar Turciju, Priekšsēdētājs un Padome ir bijuši pārliecināti savās prasībās un stingrībā kā pagātnē, tā arī tas būs nākotnē.
Tāpēc es domāju, ka varbūt ir nevietā izteikt šaubas, iebildumus vai neticību par šo jautājumu.
Mums jāsaglabā mūsu nostāja sarunās ar Turciju, sievišķi sarunās par Turcijas iestāšanos ES.
(DE) Mēs par to jau vairākas reizes esam diskutējuši pirms jautājumu laika, un es gribētu jautāt, kad beidzot tiks pieņemti Turcijas tiesību akti attiecībā uz reliģiju.
Mums to apgalvoja jau pirms gada, bet nekas nav izdarīts.
Tas ir īpašs jautājums, kas attiecas ne tikai uz šīs valsts sarunām par iestāšanos ES, bet arī uz tās piekāpšanos Kopenhāgenas politiskajiem kritērijiem.
Valstij nav tiesības iejaukties baznīcu iekšējās lietās un patvaļīgi atņemt tām tiesisko statusu.
Kā godājamajam deputāta kungam zināms, Turcijas pievienošanās procesā ES svarīga loma ir gada pārskatam.
Šis pārskats, jeb procesa novērtējums, tiek veikts katra gada otrajā pusē un ietver analīzi un diskusijas par visiem Komisijas ziņojumu jautājumiem.
Arī šogad, Portugāles prezidentūras laikā, tiks veikts šis pārskats un tas radīs atbilstošu iespēju, turklāt taisnīgu iespēju, diskutēt par šiem jautājumiem, un tas notiks Padomē.
Jautājums Nr. 10.tiek izlaists, jo tā iesniedzējs neatrodas šeit.
Temats: ES un Brazīlijas augstākā līmeņa sanāksmes rezultāti
Vai Padome varētu sniegt 2007. gada 4. jūlijā notikušās ES un Brazīlijas augstākā līmeņa sanāksmes novērtējumu, sevišķi ekonomikas un tirdzniecības attiecību jomā?
Padomes priekšsēdētājs. - (PT) Kā jums zināms, ES un Brazīlijas augstākā līmeņa sanāksme notika 4. jūlijā Lisabonā. Tās mērķis bija abpusējas stratēģiskas partnerības uzsākšana, lai uzlabotu sadarbību starp abām pusēm plaša mēroga kopējo interešu jomās.
Tika pieņemta vienota deklarācija par dažādām jomām, kurās jāstiprina mūsu savstarpējās attiecības, un vienojās par to, ka šai partnerībai ar Brazīliju jābūt operatīvai un perspektīvai.
ES un Brazīlija sadarbojās, lai izstrādātu rīcības plānu ar praktiskiem, vienotiem, saskaņotiem priekšlikumiem jautājumos, kas palīdzēs izstrādāt kopīgo programmu.
Norisinājās interesantas debates par ES un Brazīlijas divpusējām attiecībām, reģionālajiem jautājumiem, sevišķi par Eiropas un Latīņamerikas attīstību, kā arī par tādām pasaules problēmām kā Dohas Attīstības programma, efektīva daudzpusējība, klimata izmaiņas, nabadzība un sociālā atstumtība un enerģijas jautājumi.
Par tirdzniecības attiecībām notika interesanta domu apmaiņa, kaut arī Lisabonas samits nebija piemērotākā vieta tehniskām sarunām.
Tirdzniecības komisārs Peter Mandelson atkārtoja, ka pozitīvu rezultātu sasniegšana Dohas attīstības ciklā bija un arī turpmāk būs ES prioritāte.
Neraugoties uz G4 grupas Potsdamas sanāksmes neiepriecinošajiem rezultātiem, sarunas turpinājās Ženēvā, un neviens negribēja palaist garām izdevību panākt daudzsološu, sabalansētu un vispusīgu vienošanos.
Brazīlijā uzskatīja, ka abas sarunu puses nebija nemaz tik tālu viena no otras.
Diskusiju turpināšana un ciešāka sadarbība padarītu iespējamu panākt vienošanos.
Abas puses piekrita, ja panāktu vienošanos Dohā, tas varētu palīdzēt noslēgt līgumu starp ES un Merkosulu.
Klimata izmaiņu un enerģijas jautājumos abas puses atsaucās uz Starptautisko konferenci par biodegvielām, kas notika Briselē 5. un 6. jūlijā, kā soli pareizajā virzienā, lai mazinātu kritisko attieksmi, ka biodegvielas izmantošana ir kaitīga.
Šajā kontekstā Komisijas priekšsēdētājs José Manuel Barroso pieminēja trīs nozīmīgas jomas: vienotu tehnisko normu noteikšana ilgtspējīgam biodegvielas starptautiskajam tirgum, biodegviela kā līdzeklis siltumnīcas gāzu izplūdes samazināšanai un drošības panākšana pārtikas piegādē.
Presidents Lula debatēs par klimata izmaiņām pievērsās piesārņojumu samazināšanai, paziņojot, ka kombinētās enerģijas lietošana Brazīlijā pēdējo 20 gadu laikā ir pierādījusi, ka tā ir videi draudzīgāka un nekaitīgāka, nekā ES augsto tehnoloģiju dzinēji.
Turklāt viņš atspēkoja iebildumus attiecībā uz Amazones mežu līgumiem un pārtikas piegādes drošību.
Liels paldies par visaptverošo apspriesto interešu izklāstījumu.
Skaidrs, ka arī lauksaimniecība bija to starpā, bet vai es varētu jautāt, vai tika ierosināts pretrunīgais jautājums par liellopu gaļas eksportu no Brazīlijas uz Eiropas Savienību, kā arī vai tika izteiktas bažas par ar to saistītajiem standartiem, un vai abām pusēm ir vienots viedoklis par PTO Dohas sarunu kārtu?
Vai sarunās tika ierosināts jautājums par dubultajiem standartiem - augstākiem standartiem Eiropas Savienībā salīdzinājumā ar valstīm ārpus Eiropas Savienības un it īpaši ar Brazīliju, kā tas ir šajā gadījumā?
Padomes priekšsēdētājs. - (PT) Kā jau minēju, šis samits bija Portugāles prezidentūras iniciatīva; tā bija pirmā augsta līmeņa sanāksme, kas notika Brazīlijā un, es ceru, tā novedīs pie stratēģisko attiecību attīstības ar šo valsti.
Tā bija pirmā ierosme.
Tā bija iecerēta, lai noteiktu tās jomas un nozares, kurās mēs vēlēsimies veidot tuvākas attiecības ar Brazīliju.
Bija izvirzīti ekonomiskie jautājumi, bet jūs sapratīsiet, ka tie tika izvirzīti vispārējā un stratēģiskā kontekstā, koncentrējoties uz tiem jautājumiem, kas ir programmā saistībā ar sarunām Dohas pārrunu procesā.
Ir skaidrs, ka specifiskākiem jautājumiem jāatrod tehniskāki atbilstošāks līmenis.
Tajā pašā laikā vispārīgie tirdzniecības jautājumi un tā interese, ko abas puses, ES un Brazīlija, ir veltījušas šiem jautājumiem, tika uzņemta ar lielu atvērtību un atklātību, abām pusēm izsakot savu viedokli un cerību, ka Dohas sarunu process var nonākt līdz veiksmīgam noslēgumam.
Es šo atbildi uz Mairead McGuinness jautājumu uztveru kā "nē” - ka jūs nepapūlējāties izdarīt spiedienu uz Brazīlijas varas iestādēm par nožēlojamajiem veselības drošības standartiem, kas attiecas uz liellopu gaļas eksportu , un par vispārējo izsekojamības trūkumu attiecībā uz viņu mājlopu ganāmpulkiem.
Zemkopības un patērētāju pārstāvjiem visā Eiropā tā būs smaga vilšanās, ka brīdī, kad jums bija dota iespēja, jūs neizdarījāt spiedienu attiecībā uz šo visiem būtisko jautājumu.
Kad Padome apzināsies situācijas nopietnību Eiropas pilsoņu veselības drošības jomā un piespiedīs Brazīliju izveidot reālu savu mājlopu izsekojamības sistēmu?
Padomes priekšsēdētājs. - (PT) Es domāju, ka Portugāles prezidentūrai uzsākot šo iniciatīvu, pastāv visi apstākļi atklātai un vaļsirdīgai diskusijai ar Brazīliju par visiem jautājumiem, kas varētu sagraut mūsu divpusējās attiecības, kā arī par visu to, kas varētu attīstīt un stiprināt šīs attiecības.
Es domāju arī, ka jautājumos, kuros ES un Brazīlija varētu palikt pie atšķirīgiem uzskatiem, samits un Portugāles prezidentūras iniciatīva ir ārkārtīgi lietderīgs līdzeklis vaļsirdīgas diskusijas sākšanai un turpināšanai par jautājumiem, kuros abu pušu nostāja, iespējams, pilnībā nesakrīt.
Temats: ES palīdzība Igaunijai saistībā ar līgumiem ar Krieviju par zivsaimniecību Peipusa ezerā
Padome, bez šaubām, ir informēta par 126 kilometrus garo ES-Krievijas robežu gar Peipusa ezeru.
Igaunijas-Krievijas savstarpējie līgumi ir regulējuši Peipusa ezera jutīgās ekosistēmas un zivju krājumu aizsardzību, tomēr ir apkopoti pierādījumi par Krievijas radīto apdraudējumu zivju krājumiem, ignorējot līgumus.
Konkrēti, gandrīz visa gada garumā Krievija izmanto dāņu zvejas vadu, kaut tas ir atļauts tikai noteiktā periodā.
Krievijas tirgus sniedz drošus pierādījumus tam, ka Krievijas oficiālie pasākumi ir nepiemēroti, lai aizsargātu dažādu sugu mazimēra zivis Peipusa ezerā.
Krievijas puse ir vilcinājusies ar pārrunām 2007. gada rudens sesijā, dažādi aizbildinoties.
Ko Padome ir iecerējusi darīt, lai palīdzētu ES dalībvalstij Igaunijai jautājumā par kvotām un to vadību nākotnē, kas ir patiesais pārrunu temats starp ES un Krieviju?
Padomes priekšsēdētājs. - (PT) Atbildot uz cienījamās Komisijas locekles jautājumu par pārrunām starp ES un Krieviju par kvotām un to vadību nākotnē, Padome vēlas uzsvērt, ka, lai arī kopējā zivsaimniecības politika aptver ūdeņu dzīvo resursu saglabāšanu, pārvaldīšanu un izmantošanu, Padomes Regula (EK) Nr. 2371/2002 (2002. gada 20. decembris) par zivsaimniecības resursu saglabāšanu un ilgtspējīgu izmantošanu saskaņā ar kopējo zivsaimniecības politiku definē "ūdeņu dzīvos resursus” kā "jūras ūdeņos esošo un pieejamo dzīvības formu sugas, ieskaitot anadromās un katadromās sugas laika periodā, ko tās pavada jūrā”.
Turklāt 2006. gada 28. jūlijā Eiropas Kopiena un Krievijas Federācijas valdība ierosināja noslēgt savstarpēju līgumu par sadarbību zivsaimniecības jomā un ūdeņu dzīvo resursu saglabāšanu Baltijas jūrā.
Šis līgums tiks noslēgt un stāsies spēkā tuvākajā nākotnē, tiklīdz Krievijas Federācija pabeigs savas iekšzemes parakstīšanas procedūras.
Līgums aptver visus Baltijas jūras ūdeņus un jūras šaurumus, izņemot iekšējos ūdeņus.
Neskatoties uz šī līguma ģeogrāfisko piemērošanu, 13. pantā ir noteikts, ka Puses var vienoties paplašināt sadarbību anadromo un katadromo sugu pārvaldībā, izņemot sugas, kas visu dzīvi dzīvo iekšējos ūdeņos.
Tādējādi, kā to nosaka Kopienas likums, Padome var tikai ieteikt cienījamajai Komisijas loceklei vērsties ar savu jautājumu Eiropas Komisijā, kur tas tiktu izskatīts Eiropas Kopienas un Krievijas Federācijas valdības savstarpējā līguma kontekstā, tiklīdz tas stāsies spēkā.
(ET) Taču atbilde saistībā ar Peipusa ezeru mani pilnībā neapmierina: tas ir trešais lielākais ezers Eiropas Savienībā un vienīgais, kurā profesionāli darbojas zivsaimniecības nozare.
Tā nav Igaunijas iekšējā ūdens krātuve, bet gan ezers, ar kuru robežojas trīs valstis, arī Krievija.
Eiropas Savienības dalībvalsts Igaunija ir norūpējusies par apdomīgu zivju krājumu izmantošanu Peipusa ezerā un dara visu iespējamo, lai nodrošinātu šo krājumu saglabāšanu.
Tomēr to pašu nevar teikt par Krieviju.
Tāpēc es tomēr gribētu dzirdēt no Padomes pašreizējā priekšsēdētāja, kā Padome piedāvā ietekmēt Krieviju, lai tā saglabātu Peipusa ezera zivju krājumus tāpat, kā to dara Igaunija?
Kādas īpašas saistības jūs kā pašreizējais Eiropas Savienības priekšsēdētājs varat piedāvāt?
Jūs minējāt Komisiju, taču atbilde, kuru jūs sniedzāt, vairāk attiecas uz jūru.
Peipusa ezera gadījums ir ļoti specifisks, jo tas ir robežezers, nevis iekšējā ūdens krātuve.
Padomes priekšsēdētājs. - (PT) Cienījamā Komisijas locekle vēlas, lai viņas jautājums paliktu spēkā, un arī man diemžēl ir jāsaka, ka mana atbilde paliek spēkā.
Es ieteiktu, kā es to izdarīju savas pēdējās runas beigās, cienījamajai Komisijas loceklei vērsties ar savu jautājumu Eiropas Komisijā.
Temats: ES-Bosnijas attiecības
Vai Padome varētu sniegt jaunākajai informācijai atbilstošu novērtējumu pašreizējām ES-Bosnijas attiecībām?
Padomes priekšsēdētājs. - (PT) Politiskā situācija Bosnijā-Hercegovinā atrodas ļoti delikātā fāzē.
Spriedums, ko Starptautiskā Tiesa pasludināja februāra beigās Bosnijas-Hercegovinas ierosinātajā lietā pret Serbiju un Melnkalni par Genocīda konvencijas piemērošanu, uzjundīja naidu, kas uz kādu laiku likās pierimis pēc Ministru padomes izveides 9. februārī.
ES teica Bosnijai, ka tā baidījās, ka politiskā klimata pasliktināšanās valstī, nacionālistiskās retorikas atgriešanās un politiskā gribasspēka trūkums apdraudēja reformas procesu.
Bosnijai-Hercegovinai ir jārīkojas efektīvi kā vienotam ekonomiskajam un administratīvajam veselumam, lai nodrošinātu progresu iedzīvotājiem un ceļu dalībai ES.
Kas attiecas uz attiecībām ar ES un stabilizācijas un apvienošanās procesu, tehniskās pārrunas par Stabilizācijas un apvienošanās līgumu tika pabeigtas decembrī. Visas dalībvalstis piekrita tehnisko pārrunu rezultātam par šo līgumu 3. maijā.
Pārrunu noslēgšana par Stabilizācijas un apvienošanās līgumu kavējas dēļ tā, ka nenotiek redzams policijas reformas process.
Nesen ieceltais augstais pārstāvis/ES speciālais pārstāvis Miroslav Lajčak, kas stājās amatā jūlijā beigās, par savām sākotnējām un neatliekamām prioritātēm ir noteicis ne tikai jautājumu par Miera uzturēšanas padomes un Eiropas Savienības Padomes Vadības valdi, bet arī konstruktīva politiskā klimata izveidi un policijas spēku pārstrukturēšanu.
Augstais pārstāvis/ES speciālais pārstāvis ir pārliecināts, ka progresu ir iespējams panākt līdz šī mēneša beigām.
Es vēlētos pateikties pašreizējam priekšsēdētājam par atbildi.
Tā vietā, lai runātu par katru atsevišķo jautājumu, es koncentrēšos uz policijas reformas jautājumu, jo tas pašlaik ir vissteidzamākais jautājums.
Vai Padomei ir kādi priekšlikumi attiecībā uz koordinatoru grupas izveidi, kas ļautu dažādo Bosnijas-Hercegovinas tradīciju pārstāvjiem sanākt kopā, lai vienotos par kopēju standartu vai kodeksu, pēc kā būtu jāstrādā policijai?
Tādi jau pastāv robežkontroles jomā, bet attiecībā uz policiju gan vēl nē.
Padomes priekšsēdētājs. - (PT) Paldies par jūsu jautājumu, ieteikumu un viedokli!
Mēs, protams, ar lielu interesi gaidām , ko ierosinās jaunais speciālais pārstāvis jautājumā par policijas spēku reformu Bosnijā-Hercegovinā šīs policijas sadarbības sadaļas kontekstā.
Ja tiks atbalstīta speciālā pārstāvja Padomē ierosinātā jautājuma forma un augstā pārstāvja - kurš strādā tieši pie šī jautājuma un, kā jau jūs pareizi teicāt, tas ir svarīgi Bosnijas-Hercegovinas stabilitātei - ieteiktais risinājums vai ieteikums, ja šāds priekšlikums tiks izteikts un iesniegts mums, Padome, protams, to izskatīs.
Mēs uzskatām, ka ikviens ieteikums, doma vai priekšlikums ir jāņem vērā, jo tas var izrādīties noderīgs, lai nodrošinātu stabilitāti un progresu Bosnijā-Hercegovinā.
Jautājumi Nr. 14, 15 un 16 tika atlikti.
Tā kā jautājuma autors nav klāt, jautājums Nr. 17 tiek izlaists.
Temats: Eiropas Revīzijas palāta
1992. gadā noslēgtais Māstrihtas Līgums ievērojami mainīja ES institucionālo regulējumu, iekļaujot tajā Eiropas Revīzijas palātu (līguma 7. pants).
Izveidojot Revīzijas palātu par vienu no tās pamata iestādēm, Savienība parāda, cik nopietni tā attiecas pret sava darba pārskatāmību un nepieciešamajiem uzlabojumiem.
Līgums par Konstitūciju Eiropai arī mainīja institucionālo regulējumu, izslēdzot no tā Revīzijas palātu, kas atbilstīgi šī līguma IV sadaļas II nodaļai tika iekļauta "citās savienības iestādēs un padomdevējas struktūrās”.
Darbs pie jaunā līguma neietver plānus mainīt "institucionālo regulējumu”, kas pasliktina Eiropas institūcijām piesaistīto ārējo revidentu statusu.
Pieņemot, ka Savienībai ir jāuzlabo atbildīgums iedzīvotāju priekšā, vai Padome var izskaidrot savu lēmumu mazināt Revīzijas palātas statusu?
Padomes priekšsēdētājs. - (PT) Iespējams, ka uz šo jautājumu tiks sniegta ātrākā atbilde šajā sesijā, jo Padomes pilnvarās neietilpst komentāru sniegšana par Starpvaldību konferences darbu pie līguma reformas, kas, kā mēs zinām, sākās 2007. gada 23. jūlijā.
(PL) Priekšsēdētāja kungs, man patiešām liekas, ka šis lielā mērā ir Padomes jautājums, jo īpaši tāpēc, ka mēs pašreiz runājam par jaunu līgumu, kas paredz radikālās pārmaiņas Eiropas Savienībā, bet Revīzijas palātas iekļaušana sadaļā "citas savienības iestādes un padomdevējas struktūras” ir skaidri redzama šīs institūcijas statusa mazināšana, runājot par to, kā šo iestādi uztver iedzīvotāji.
Revīzijas palātas kontroles funkcija nebalstās tikai uz izdevumu uzraudzību un kopējo līdzekļu - Eiropas Savienības kopējo līdzekļu - pareizas sadales pārbaudīšanu, tā ir "sargsuns” budžeta disciplīnai visā Eiropas Savienībā, tajā skaitā Padomē, Parlamentā un Eiropas Komisijā.
Tās ieteikumi un lēmumi palīdz mums visiem mūsu darbā.
Revīzijas palātas stingrajai nostājai ir jābūt skaidrai un acīmredzamai visiem ES iedzīvotājiem, jo tā ir arī iestāde, kas vieš iedzīvotājos pārliecību par ES kopumā.
Ja jūs neuzskatāt, ka šis ir Padomes jautājums, tad es gribētu zināt, kā jautājums tas ir, jo Padomes uzdevums - un pašreiz veiktā darba uzdevums - ietver arī Revīzijas palātas novietošanu pareizajā vietā, un manā skatījumā pareizā vieta ir tur, kur atrodas visas svarīgākās ES institūcijas (es runāju par jauno līgumu, kura projekts pašreiz tiek izstrādāts).
Padomes priekšsēdētājs. - (PT) Es, protams, saprotu jūsu bažas un komentārus, bet šeit es pārstāvu Padomi.
Padome pēc būtības nav tiesīga sniegt komentārus par Starpvaldību konferenci, kur dalībvalstis sēž pie apaļā galda un diskutē par noteiktiem jautājumiem dalībvalstu pilnvaru ietvaros, tas ir neatkarīgi no atsevišķām suverēnām valstīm, kas darbojas neatkarīgi no dalībvalstīm.
Tāpēc Padomes kompetencē neietilpst komentāru sniegšana par šo jautājumu.
Turklāt Starpvaldību konferencei ir savas iestādes, struktūras un vadība, un, protams, ja jūs vēlaties jūsu ieteikumi, kritika un padomi par Starpvaldību konferences darba paplašināšanu tiks ņemti vērā.
Tomēr Eiropas Savienības Padome kā tāda, kā jau es teicu, nav tiesīga komentēt Starpvaldību konferences darbu no Konferences tiesvedības rakstura viedokļa.
Tā kā jautājumu autori nav klāt, jautājumi Nr. 19 un 20 tiek izlaisti.
Temats: Demarkācija starp Šengenas un ne Šengenas dalībvalstīm
Ņemot vērā Īrijas premjerministra Bertie Ahern un Lielbritānijas premjerministra Gordon BrownŠengenas un ne Šengenas dalībvalstīm, kā arī prezidentvalsts Portugāles prioritātes attiecībā uz Šengenu, vai Padome var sniegt komentāru par to, kādā veidā tā paredz atvērt nākamos robežkontroles punktus un veicināt sadarbību starp Šengenas un ne Šengenas dalībvalstīm līdz prezidentūras beigām?
2007. gada 12. un 13. jūnija sēdē Padome lūdza Portugālei stingri ievērot Šengenas Informācijas sistēmas novērtēšanas vizīšu laika grafiku ar nolūku līdz 2007. gada novembrim pieņemt lēmumus, kas minēti 2003. gadā noslēgtā Pievienošanās akta 3. panta 2. punktā, attiecībā uz tām dalībvalstīm, kas pievienojās Eiropas Savienībai līdz 2004. gadam un kurām tika uzdots līdz 2007. gada decembra beigām slēgt visus iekšzemes un jūras kontrolpunktus, bet līdz 2008. gada martam - gaida robežpunktus, tiklīdz tās izpildīs visus nosacījumus.
Attiecībā uz Īriju un Lielbritāniju Amsterdamas Līguma 2. protokola 4. pants, kas ietver Šengenas acquis Eiropas Savienības ietvaros, nosaka, ka Īrija un Lielbritānijas un Ziemeļīrijas Apvienotā Karaliste, kuras nesaista Šengenas acquis, var jebkurā laikā piedalīties vienā vai visos acquis nosacījumos.
Šīm dalībvalstīm nav jādatē dalība Šengenas acquis nosacījumos attiecībā uz personu kontroles atcelšanu uz iekšējām robežām.
Tā kā Īrija un Apvienotā Karaliste nav iesniegušas pieprasījumu, Padomes vadība var maz ko darīt šajā jautājumā.
Paldies par atbildi.
Lielbritānijas premjerministrs Gordon Brown un Īrijas premjerministrs Bertie Ahern ir izteikuši paziņojumus, ka abām šīm valstīm vajadzētu pārtraukt demarkāciju starp Šengenas zonu un pārējām teritorijām.
Tomēr, savā atbildē jūs sakāt, ka ne no vienas no šīm valstīm nav saņemts oficiāls pieprasījums.
Vai no Apvienotās Karalistes vai Īrijas ir bijis kāds neformāls pieprasījums vai sarunu uzsākšanas mēģinājums par šo jautājumu, un vai jūs man varētu, ja iespējams, plašāk izklāstīt, kā būtu iespējams piemērot tikai daļu Šengenas tiesību aktu, nevis tos visus?
Padomes pašreizējais priekšsēdētājs. - (PT) Es nevaru vairs neko vairāk piebilst par šo jautājumu.
Protams, Šengenas Līgumā ir savi noteikumi un panti par līguma piemērošanu un piemērošanas apmēru, un mums ir jāpakļaujas šiem noteikumiem.
Temats: ES-Izraēlas Cilvēktiesību apakškomitejas dibināšana
2005. gada novembrī ES-Izraēlas Politiskā dialoga un sadarbības apakškomiteja izveidoja ES-Izraēlas cilvēktiesību darba grupu.
Vai Padome plāno pārveidot ES-Izraēlas cilvēktiesību darba grupu par apakškomiteju cilvēktiesību jautājumos, kas sanāktu kopā biežāk nekā darba grupa (kas līdz 2007. gada februārim tikās tikai divas reizes) un regulāri un sistemātiski sniegtu konsultācijas civilajiem iedzīvotājiem Izraēlā, Palestīnā un ES, lai novērtētu situāciju cilvēktiesību jomā Izraēlā un okupētajā Palestīnas teritorijā?
Padomes priekšsēdētājs (PT). - ES-Izraēlas cilvēktiesību darba grupa, kas tika izveidota ES-Izraēlas Politiskā dialoga un sadarbības apakškomitejas tikšanās laikā 2005. gada 21. novembrī, ir platforma, kas ļauj veikt regulāras, sistemātiskas un padziļinātas analīzes, kā arī sniedz iespēju abām pusēm debatēt par cilvēktiesību jautājumiem, kā to vēlas cienījamais Komitejas loceklis un kā to vēlas pati Padome.
Turklāt cilvēktiesības ir nemainīgs temats visos līmeņos politiskajā sadarbībā starp ES un Izraēlu.
Civilās sabiedriskās organizācijas, kā jau minēja cienījamais Komitejas loceklis savā jautājumā, ir gatavas iesaistīties šādus izmaiņu izdarīšanā.
Ja godīgi, tad tā nav atbilde.
Es jautāju, vai darba grupa, kas kopš 2005. gada ir sanākusi tikai divas reizes, tiks pārveidota par cilvēktiesību apakškomiteju.
Pēc 40 gadus ilgas Palestīnas teritorijas okupācijas, tā iemesla dēļ, ka izraēlieši ir okupējuši Palestīnas teritoriju, notiek nepārtraukti palestīniešu cilvēktiesību pārkāpumi.
Es lūdzu Padomi norādīt, kāda ir tās attieksme pret iespēju pārveidot cilvēktiesību darba grupu par apakškomiteju, kas regulāri tiktos un izdarītu spiedienu uz Izraēlas varas iestādēm, lai tās ievērotu cilvēktiesību normas, kuras ir jāievēro visām civilizētām sabiedrībām un demokrātijām.
Cienījamais Komitejas locekli, kā jau es minēju, cilvēktiesību ievērošana un aizsardzība ir nemainīgs temats dialogā starp ES un trešajām valstīm.
Tas ir viens no Padomi satraucošajiem jautājumiem, kā arī jautājums, kuru risina ikviena veiksmīga Padomes vadība, arī Portugāle.
Portugāle īpašu uzmanību pievērš cilvēktiesībām savu vēsturisko notikumu dēļ.
Tikai vakar man bija iespēja šeit dažiem cienījamiem Parlamenta locekļiem norādīt, ka kopš diktatūras Portugālē līdz 1974. gadam mēs esam īpaši jutīgi attiecībā uz demokrātiju, likuma varu un cilvēktiesībām.
Šie jautājumi ir īpaši tuvi mūsu sirdīm, un tāpēc arī mūsu turpmākajā dialogā ar trešajām valstīm, tajā skaitā Izraēlu, mums vienmēr būtu jāietver daži no šiem punktiem, kurus mēs apspriedām ar Izraēlas iestādēm.
Temats: Situācija Zimbabvē
Kā tiek ziņots, politiskā un ekonomiskā situācija Zimbabvē ir uzskatāma par "dzīvību apdraudošu”.
Policija ir arestējusi vairāk nekā 1300 veikalu īpašniekus un vadītājus, kuri atteicās uz pusi samazināt produktu cenas, kā to bija noteikusi prezidenta Mugabe valdība.
Cenu samazināšana uz pusi izraisīja iepirkšanās paniku veikalu ķēdēs.
Tādas pirmās nepieciešamības preces kā cukurs, cepamā eļļa un maize tagad tiek pirktas tikai melnajā tirgū.
Degvielas uzpildes stacijās nav degvielas.
Pēc aculiecinieku teiktā daudzus veikalus izlaupa valdības partijas atbalstītāji.
Inflācija, kas ir augstākā pasaulē, ir nebeidzās naudas drukāšanas rezultāts. Ar šo naudu valdība maksā ierēdņiem, policistiem un karavīriem.
Pēc opozīcijas partijas MDC teiktā valdība deviņus mēnešus pirms prezidenta vēlēšanām mēģina nodrošināt nabadzīgo iedzīvotāju balsis.
Tiek ziņots, ka Zanu-PF valdības partijas pārstāvji ir noraidījuši Dienvidāfrikas prezidenta Mbeki lūgumu doties uz Pretoriju.
Kāda ir Padomes nostāja?
Vai tā aicinās valdību uzņemiet lielāku atbildību par krīzi?
Padome rūpīgi uzrauga kritisko politisko un ekonomisko situāciju Zimbabvē.
Padome apsprieda šo jautājumu 2007. gada 23. aprīļa sēdē un saņēma papildu informāciju par šo problēmu 22. jūlija sēdē, kas bija pavisam nesen.
Padomes stratēģija ir zināma kopš tika veikti pirmie ierobežojošie pasākumi.
2002. gadā Padome nolēma ieviest ierobežojošus pasākumus attiecībā uz Zimbabves vadītājiem, kas nosaka, ka gadījumā, ja cilvēktiesības netiks ievērotas arī turpmāk, Padome uzskatīs par nepieciešamu uzturēt ierobežojošus pasākumus attiecībā uz Zimbabves valdību un tiem, kas atbildīgi par šādiem pārkāpumiem, kā arī par pārkāpumiem attiecībā uz uzskatu brīvību, biedrībām un mierīgām sapulcēm.
Turklāt Padome noteica, ka šie pasākumi tiks atcelti tikai tad, ja tiks īstenoti pasākumi cilvēktiesību, demokrātijas un likuma varas ievērošanai.
Atbildē uz nesenajiem vardarbības aktiem un cilvēktiesību pārkāpumiem 23. aprīlī Padome nolēma paplašināt savu vīzu aizliegumu sarakstu.
Kopš ierobežojošo pasākumu ieviešanas Padome ir mēģinājusi iesaistīt Āfrikas daudzpusējās institūcijas.
Padome ir sistemātiski iekļāvusi Zimbabves jautājumu dienas kārtībā visās ministriju sēdēs, kas tika organizētas kopā ar Dienvidāfrikas Attīstības kopienu, kopš šie pasākumi tika ieviesti.
ES izskatīja Zimbabves jautājumu arī sarunās ar Apvienoto Nāciju Cilvēktiesību komisiju.
Padome īpaši uzslavēja Dienvidāfrikas Attīstības kopienas iniciatīvu un prezidenta Mbeki doto pilnvarojumu veicināt dialogu starp opozīciju un valdību, kā arī Kikwete kunga iecelšanu par Dienvidāfrikas Attīstības kopienas vadītāju.
Padome cer sagaidīt pirmos Āfrikas iniciatīvas rezultātus un attiecīgi pārskatīs savu nostāju.
(NL) Priekšsēdētāja kungs, situācija Zimbabvē, maigi izsakoties, pakāpeniski kļūst bezcerīga.
Diemžēl starptautiskā kopiena, tajā skaitā ES, bezpalīdzīgi uz to noraugās.
Vēlos Padomei uzdot vēl vienu papildu jautājumu, jo Portugāle 8. un 9. decembrī gatavojas organizē ES-Āfrikas samitu Lisabonā.
Pēdējos gados tas nav bijis iespējams, jo netika panākta vienošanās par to, vai ielūgt prezidentu Mugabe.
Mans jautājums ir ļoti konkrēts un es sagaidu arī tik pat konkrētu atbildi: vai prezidentvalsts plāno ielūgt prezidentu Mugabe uz Lisabonu decembrī?
Otrkārt, kādā veidā Padome cer runāt par situāciju Zimbabvē samita laikā?
Kā jau teicu, ES rūpīgi uzrauga situāciju Zimbabvē un ir veikusi atbilstīgus pasākumus šajā jautājumā.
Savukārt Eiropadome vienmēr savos secinājumos pēc sēdēm ir skaidri paudusi savu nostāju, ka Eiropas Savienībai ir stratēģiski svarīgi uzturēt globālu, visaptverošu un detalizētu dialogu ar Āfriku kopumā.
Tas ir pilnvarojums, ko noteikusi Eiropadome, kurā atspoguļotas intereses un uzdevums šajā globālajā dialogā, kas mums jāuztur ar Āfrikas valstīm, jo mums ir jāpārrunā daudz jautājumu, kā arī ir daudzas jomas, kurās mums jāsadarbojas ar Āfriku.
Ar šādu mērķi Portugāle ir apņēmusies organizēt otro ES-Āfrikas samitu Lisabonā decembrī.
Mēs esam pārliecināti, ka samits ietilpst mūsu interesēs, kā arī dalībvalstu, ES un Āfrikas interesēs.
Ar Āfriku mums ir jāpārrunā imigrācijas, ekonomikas, tirdzniecības, enerģētikas, klimata un, protams, arī cilvēktiesību un labas pārvaldības jautājumus, par kuriem mēs jau runājām pirmā samita laikā Kairā 2000. gadā Portugāles iepriekšējās prezidentūras laikā.
Tas ir uzdevums, kuru mēs noteicām mūsu prezidentūrai, un tas ir uzdevums, kuru mēs plānojam turpināt pildīt arī turpmāk ciešā sadarbībā ar mūsu partneriem gan ES, gan Āfrikā.
Temats: Ziemeļeiropas gāzes cauruļvads
Vācijas prezidentūras laikā šīs valsts pārstāvis apgalvoja, ka "Ziemeļu straume” (Nord Stream) bija projekts, kurā tika iesaistīti privāti uzņēmumi un uz kuru ES nebija nekādas ietekmes.
2007. gada 15. jūlija intervijā Lietuvas televīzijai Vācijas ārlietu ministrs Frank-Walter Steinmeier apgalvoja, ka "Ziemeļu straume” nebija Vācijas un Krievijas projekts, bet gan Eiropas projekts.
ES pretotos šim projektam, ja Lietuvas enerģētiskās un ekoloģiskās intereses tiktu pārkāptas.
Kāds ir prezidentvalsts Portugāles viedoklis šajā jautājumā?
Vai "Ziemeļu straume” ir privāts vai ES projekts?
Kāda ir tā nozīme ES enerģētikas politikā nākotnē?
Runājot par cienījamās Komisijas locekles ierosinātajiem punktiem un pirmo jautājumu, Padome vēlas uzsvērt, ka tā nekomentē ziņojumus plašsaziņas līdzekļos.
Otrkārt, un atbildot un otro jautājumu, Padome vēlas atgādināt cienījamai Komisijas loceklei, ka "Ziemeļu straume” ir privāts projekts, ko īsteno "Nord Stream AG” kā kopuzņēmums.
Turklāt, kā Padome minēja savā atbildē uz Nils Lundgren mutisko jautājumu par Krievijas-Vācijas gāzes cauruļvadu Baltijas jūrā, Eiropas Parlamenta un Padomes lēmumā Nr. 1364/2006/EK cauruļvada būvniecība starp Krieviju un Vāciju Baltijas jūrā tika atzīta par Eiropu interesējošu jautājumu.
Lai saņemtu detalizētu šīs deklarācijas skaidrojumu, Padome aicina cienījamo Komisijas locekli skatīt atbildi uz šo jautājumu.
Atbildot uz trešo jautājumu, Padome vēlas uzsvērt, ka jauna cauruļvada būvniecība Eiropas ziemeļos minētajā maršrutā atbilst Eiropas Savienības enerģētikas politikas mērķim uzlabot Kopienas apgādes drošību.
Efektīva enerģijas resursu un transporta ceļu diversifikācija tika minēta Eiropas Padomes Kopienas darbības plānā, kas apstiprināts 2007. gada martā, kā viens no piegādes nodrošināšanas mehānismiem.
Kopiena acquis vienmēr pilnā apmērā tiks piemērots pēc nepieciešamības, tajā skaitā attiecībā uz Kopienas normatīvajiem aktiem vides jomā, attiecībā uz tām gāzes cauruļvada daļām, kas uzbūvētas ES dalībvalstu teritorijā.
(LT) Man ir grūti saprast, vai tas ir privāts vai ES projekts.
Gāzes cauruļvads atrodas Baltijas jūrā un tam blakus atrodas nevis divas, bet vairākas valstis.
Pastāv risks, ka, būvējot cauruļvadu, varētu no jūras dibena izcelt tur esošos ieročus.
Projekts vēl nav uzsākts, bet Vācija un Krievija jau ir mainījušas maršrutu.
Es vēlos pateikt, ka tagad ir grūti saprast, kam pieder šis projekts.
Tas ir privāts vai ES projekts?
Gāzes cauruļvads atrodas Baltijas jūrā un tam blakus atrodas nevis divas, bet vairākas valstis.
Pastāv risks, ka, būvējot cauruļvadu, varētu no jūras dibena izcelt tur esošos ieročus.
Projekts vēl nav uzsākts, bet Vācija un Krievija jau ir mainījušas maršrutu, jo tika atklāts liels ieroču daudzums no Otrā pasaules kara Dānijas, Somijas, Igaunijas un Zviedrijas tuvumā.
Vai tas var būt privāts projekts, ja tas rada ne tikai enerģijas apgādes problēmas - tas ir, gāzes apgādes problēmas - tuvumā esošām valstīm, bet arī ekoloģiskas problēmas Baltijas jūrā?
Padomes priekšsēdētājs. - (PT) Attiecībā uz šo jautājumu mans vairs nav ko piebilst papildus tam, ko es jau minēju savā pirmajā atbildē. Īpaši vēlos atkārtot mūsu solījumu, ka Kopienas acquis tiks piemērots pilnā apmērā pēc nepieciešamības un vienmēr ar vidi saistītos jautājumos.
Tāpēc es ceru, ka mūsu apgalvojums mazina bažas un sniedz atbildi uz cienījamās Komisijas locekles jautājumu.
Temats: Mordechai Vanunu piespriests sešu mēnešu cietumsods.
Jerusalemes Maģistrātu tiesa 2007. gada 2. jūlijā Mordechai Vanunu, bijušajam kodoltehniķim un pacifistam 20 gadus garumā, piesprieda sešu mēnešu cietumsodu par (pēc Izraēlas iestāžu teiktā) administratīvās kārtības pārkāpumu, kas ierobežo viņa vārda un pārvietošanās brīvību.
Vanunu tika aizturēts Romā un pārvests uz Izraēlu, kur viņš tika ievietots cietumā un apsūdzēts par nodevību, runājot ar izdevumu Sunday Times par Izraēlas kodolieroču programmu.
Viņš tika nopratināts kamerā un notiesāts, piespriežot 18 gadu cietumsodu, 11 no kuriem jāpavada ieslodzījuma viennīcā.
Pēc viņa atbrīvošanas no cietuma 2004. gadā (atbilstīgi iepriekšminētajai kārtībai) attiecībā uz viņa brīvību tika ieviesti ievērojami ierobežojumi, konkrēti, viņam tika liegts sazināties ar citu valstu, izņemot Izraēlas, iedzīvotājiem un viņam netika ļauts sazināties ar vēstniecībām un konsulātiem, iegādāties mobilo telefonu, piekļūt internetam un izbraukt no Izraēlas.
Kā Padome plāno rīkoties attiecībā uz Izraēlas iestādēm atbildē uz cilvēka vārda un pārvietošanās brīvības pārkāpumu?
Padomes priekšsēdētājs. - (PT) Kā var noprast no mūsu atbildēm uz jautājumiem,, un, Padome ar interesi vēro Mordechai Vanunu lietu, īpaši situāciju pēc viņa atbrīvošanas 2004. gadā, ko cienījamā Komisijas locekle minēja savā jautājumā.
Temats: Direktīva par pagaidu līgumstrādniekiem
Kādi ir rezultāti Portugāles sākotnējām konsultācijām ar mērķi vienoties par Direktīvu par pagaidu līgumstrādniekiem projektu?
Vai pašreizējais priekšsēdētājs cer iesniegt grozīto priekšlikumu par direktīvu Padomē šīs prezidentūras laikā, un kādi termiņi ir noteikti oficiālajām un neoficiālajām pārrunām saistībā ar šo jautājumu?
Vēlos jūs informēt, ka sākotnējo konsultāciju ar dalībvalstīm rezultātā prezidentvalsts Portugāle nolēma atkārtoti uzsākt diskusiju par priekšlikumu attiecībā uz Direktīvu par pagaidu līgumstrādniekiem, ko tā uzskata par svarīgu debašu elastdrošības elementu.
Tā kā Padome šo jautājumu nav skatījusi kopš 200. gada, ir svarīgi izskatīt esošo situāciju un apdomāt iespējamo rīcību.
Prezidentvalsts drīzumā veiks pasākumus šajā jautājumā.
Es vēlētos pateikties pašreizējam priekšsēdētājam par siltajiem vārdiem.
Patiesi, elastīgums un sociālā drošība ir labs princips, kā mēs mēdzam teikt šajā plenārsēžu zālē un Eiropas Savienības institūcijās.
Tomēr, daudzi cilvēki saka, ka mēs bieži saskaramies ar elastīgumu un sociālo drošību, bet kur tad ir drošība kā tāda?
Direktīva par pagaidu līgumstrādniekiem vēl arvien ir īsts pārbaudījums attiecībā uz to, vai ir jābūt šim drošības aspektam.
Es vēlētos zināt pašreizējā priekšsēdētāja domas par to, vai Eiropas Ministru padomē pašlaik pastāv kādi šķēršļi, kas traucē progresu.
Neskatoties uz prezidentūras starpniecību, cik lielā mērā viņš ir pārliecināts, ka Padome mūsu portugāļu kolēģu pilnvaru laikā patiesi spēs panākt vienošanos?
Pateicos cienījamajam Komisijas loceklim par jautājumu.
Kā jau minēju, Portugāle vēlas strādāt pie šī jautājuma un veikt nepieciešamos pasākumus.
Mēs vienmēr esam teikuši, ka prezidējošās valsts panākumi ir atkarīgi, pirmkārt, no pašas prezidentvalsts, taču tai ir jāņem vērā arī saistības, sadarbība un gribasspēks, lai virzītu uz priekšu visas dalībvalstis.
Šis ir viens no gadījumiem, ar kuru mēs nevarētu tikt galā bez visu dalībvalstu atbalsta.
Mēs būtu apmierināti, ja Portugāles prezidentūras laikā mēs varētu sasniegt vismaz ievērojamu progresu, ja ne pilnīgu vienošanos.
Mums ir jāstrādā pie tā ar cerību, ka mūsu partneri pieņems mūsu ieteikumus un priekšlikumus, vienlaicīgi reālistiski aplūkojot šo jautājumu, jo šīs ir sarežģītas debates un sarežģīts jautājums, kā to rāda šīs direktīvas vēsture.
Runājot par elastdrošību, varu jums pateikt, ka Portugālei un šai Portugāles prezidentūrai elastdrošība nozīmē ne tikai elastīgumu, bet arī drošību un mums tos abus kopā.
Liels paldies!
Uz jautājumiem, uz kuriem netika atbildēts laika trūkuma dēļ, sniegs rakstiskas atbildes (sk.Pielikumu).
Ar to tiek beigts jautājumu laiks.
(Sēde tika pārtraukta plkst. 19.00 un atsākta plkst.
21.00.)
Divpusējas sarunas un apspriešanās ar trešām valstīm par cilvēktiesību jautājumiem (debates)
Darba kārtības nākamais punkts ir Valenciano kundzes ziņojums Ārlietu komitejas vārdā par divpusējo sarunu un apspriešanās ar trešām valstīm norisi.
referente. - (ES) Priekšsēdētājas kundze! Eiropas Savienības dzimšanu iedvesmoja neatņemamas vērtības.
Tādā pašā veidā mēs uzmanīgi vērojam mūsu dalībvalstis, lai nodrošinātu, ka tās nepārkāpj tiesības uz brīvību vai uz dzīvību, vai uz demokrātiju; izmantojot dialogu, mums ir jābūt izšķirošai ietekmei uz tām valstīm, ar kurām mums ir tirdzniecības, ekonomiskas, vai partnerības utt. attiecības, lai arī šīs valstis ievērotu cilvēktiesības.
ES ārējo sakaru sarežģītībā un lielumā vieta, ko ieņem dialogs un apspiešanās ar trešām valstīm par cilvēktiesībām, var palikt nepamanīta vai atrasties aizmugurējā plānā.
Ja tā būtu un mēs to pieļautu, mēs izdarītu ļoti nopietnu kļūdu.
Šajā ziņojumā ir runa par aspektiem, kuri ir jāuzlabo, par uzdevumu, kas ir ES pienākums saskaņā ar ES līguma 11. pantu, un kas atbilst arī mūsu politiskajai ētikai.
Cilvēktiesībām ir jābūt ES ārpolitikas karogam, un ES ir jāizmanto sava ietekme, lai uzlabotu cilvēku dzīves apstākļus tajās valstīs, ar kurām tai ir attiecības.
Tas ir viens no šā ziņojuma galvenajiem politiskajiem elementiem.
Kad mēs sēžam un apspriežam ekonomikas vai tirdzniecības nolīgumus ar valsti, kurā tiek pārkāptas pamattiesības, mēs nevaram likt uz galda skaitļus, nolīgumus un līgumus, vienlaikus apkaunojoši paslaukot zem paklāja situāciju, kādā atrodas šīs valsts iedzīvotāji.
Ja mēs atstāsim cilvēktiesības ārpus sarunu telpas, mēs ieslīgsim visbriesmīgākajā cinismā.
Mums ir uzmanīgi jāvēro, kāda ir pilsoniskās sabiedrības un cilvēktiesību aizstāvju loma, tās ir svarīgas balsis, kas ir nozīmīgas visu apspiesto sabiedrību progresam.
Ziņojumā, kuru mēs šodien apspriežam, ir novērtēts viens no galvenajiem Eiropas Savienības instrumentiem manis pieminēto mērķu sasniegšanai un skaidrai tās vietas noteikšanai, kuru mēs vēlamies ieņemt pasaules kārtībā.
Tikai ar cieņu un savstarpīgumu mēs gūt panākumus cilvēktiesību veicināšanas darbā.
Ir pilnīgi izslēgts jautājums par rīcību ar uzspiešanas un aizbildnieciskuma palīdzību.
Mēs nevaram nevienu pamācīt, bet mēs esam uzņēmušies pienākumu saglabāt konsekvenci ārējās attiecībās un veicināt attiecības ar tām valstīm, kuras progresē, izvairoties no nelīdzsvarotības un à la carte rīcības, kas var kaitēt mūsu uzticamībai.
Ziņojumā, ar kuru es iepazīstinu šo Parlamentu, izteikts aicinājums rīkoties trīs līmeņos: vairāk konsekvences dialogos un apspriešanās, kam būs vajadzīga lielāka saskaņošana starp Padomi, kuras nepiedalīšanos šajās debatēs es nožēloju, Komisiju un Parlamentu, izmantojot mehānismu netraucētas sarunu norises atvieglošanai un lai novērstu pretrunas starp dažādām Kopienas iestādēm.
Runa ir par to, lai mēs patiesi runātu vienā skaidrā balsī.
Runa ir arī par pārredzamību dialogu un apspriešanu pārvaldībā, kurai cilvēktiesību jomā ir jābūt principam, nevis izņēmumam.
Īpašu rezultātu sasniegšanai vajadzīgā elastība un pragmātiskums nedrīkst aizēnot kopainu attiecībā uz programmu, mērķiem vai dialoga rezultātiem.
Mēs aicinām nostiprināt Eiropas Parlamenta lomu, kas, dāmas un kungi, ir tieši tas, kā trūkst šā instrumenta pārvaldībā, un bez tā tam nebūs nekāda tiesiska vai oficiāla attaisnojuma.
Eiropas Parlaments ir gatavs atbildīgi rīkoties savu ārējo pilnvaru jomā.
Šis Parlaments ir izveidojies par Eiropas galveno iestādi cilvēktiesību jomā, padarot tās par centrālo jautājumu, un tas ir nolēmis izmantot visas pieejamās metodes, lai īstenotu savu Eiropas Savienības ārējās darbības garanta lomu.
Eiropas Parlaments aicina Komisiju un Padomi uzklausīt un īstenot šā ziņojuma ieteikumus, kurus plaši atbalsta visas šā Parlamenta politiskās grupas.
Dāmas un kungi, Parlamenta balss ir jādzird.
Mēs zinām, ka tam, ko mēs prasām, būs vajadzīgas lielas pūles, un tādēļ mēs apsveram iespēju palielināt cilvēktiesību nodaļā, piešķirtos līdzekļus gan Komisijā, gan Padomē, kura šajās debatēs nepiedalās.
Tomēr tās ir obligātās prasības Eiropas Savienībai, kura cenšas parādīt pasaulei, ka cilvēktiesības ir Eiropas neatņemamas tiesības.
Ja mēs gribam, lai mums uzticas, mums kopā jāstrādā virzībā uz to.
Komisijas loceklis. - Priekšsēdētājas kundze, runāšu par referentes Valenciano Martinez-Orozco sagatavoto ziņojumu un rezolūciju pirms Parlaments pievēršas ļoti svarīgajam, bet arī aizvien sarežģītākajam Eiropas Savienības cilvēktiesību ārpolitikas instrumentam.
Komisāre Benita Ferrero-Waldner (kura izsaka nožēlu par to, ka nevar būt klāt šodienas debatēs) saviem dienestiem ir devusi instrukcijas visos veidos atbalstīt referenti tās grūtajā darbā pie divpusējo sarunu un apspriešanās ar trešām valstīm par cilvēktiesību jautājumiem pārbaudīšanas.
Šis ziņojums turpina papildināt Parlamenta būtisko darbu pie ES cilvēktiesību instrumentu kopuma izvērtēšanas, izmantojot regulāro ikgada ziņojumu, Vittorio Agnoletto ziņojumu par cilvēktiesību klauzulām, Eiropas Starpuniversitāšu centra pētījumu par Parlamenta aktivitāšu cilvēktiesību jomā ietekmi, kā arī pētījumu par pamatnostādnēm attiecībā uz spīdzināšanu.
Ziņojums arī papildina Padomes un komisijas veikto, regulāro divpusējo sarunu un apspriešanās pārskatīšanu.
Komisija vēlētos apsveikt referenti un Parlamentu par ziņojumu un detalizēto analīzi un rekomendācijām, kas veltītas Eiropas Savienības divpusējām sarunām un konsultācijām par cilvēktiesību jautājumiem.
Komisija uzskata, ka no visiem cilvēktiesību jautājumu risināšanas instrumentiem, kas mums ir pieejami, tieši divpusējās sarunas, iespējams, sniedz vislabākās iespējas nodrošināt pozitīvus ilgtermiņa rezultātus cilvēktiesību ievērošanas attīstīšanā visā pasaulē, kamēr vien mēs būsim gatavi sarunās ieguldīt pietiekami daudz laika un enerģijas.
Mēs uzskatām, ka Eiropas Savienība panākumus trešo valstu cilvēktiesību situācijas uzlabošanā var gūt tikai ar pacietīgu darbu un pārliecināšanu, un tam ir jānotiek ne tikai tās divpusējās attiecībās, bet arī ar daudzpusējo struktūru palīdzību, kā to rāda Cilvēktiesību padomes sasniegumi.
Eiropas Savienības divpusējo sarunu un apspriešanos ar trešām valstīm par cilvēktiesību jautājumiem lielā dažādība un skaits, kas turklāt stabili pieaug, globāla mēroga izvērtēšanu padara ļoti grūtu.
Tādi strukturētie dialogi kā ar Ķīnu, tādas uz līgumiem balstītas divpusējās sarunas kā ar daudzām kaimiņvalstīm, tādas apspriešanās ar līdzīgi domājošiem partneriem kā ar ASV un Kanādu vai vietējās trijotnes sarunas ar vairākām valstīm daudzējādā ziņā atšķiras vai nu attiecībā uz periodiskumu, politisko līmeni, sarunu partneriem, sarunu dziļumu, vai arī uz faktu, ka dažas sarunas tiek apvienotas ar pilsoniskās sabiedrības notikumiem, bet citas nē.
Tā kā tas nebūt nav instrumenta trūkums, Komisija šo daudzveidību redz kā divpusējo sarunu instrumenta dinamiskuma un potenciāla apliecinājumu un īpašību, kas būtu jāsaglabā.
Gan ES pamatnostādnes par divpusējām sarunām par cilvēktiesību jautājumiem, gan Kotonū (ĀKK-ES) nolīgums uzsver, cik būtisks ir elastīgums, kad tiek ņemtas vērā dažādu valstu situācijas, to attīstība laika gaitā un dinamiskās attiecības starp jebkuru trešo valsti un Eiropas Savienību.
Tādēļ, saglabājot divpusējo sarunu kopējās pamatlīnijas un mērķus, nebūtu vēlams stingri ievērot vienādu modalitāti.
Lai šis instruments būtu efektīvs, tam ir jābūt piemērotam katrai situācijai un spējīgam piemēroties mainīgiem apstākļiem.
Jāpatur prātā arī tas, ka dažādas divpusējas sarunas un apspriešanās pašlaik ir dažādā brieduma pakāpē.
Divpusējās sarunas ar Ķīnu vai apspriešanās ar līdzīgi domājošām valstīm vairāku gadu laikā ir attīstījušās vairāk vai mazāk vienādā veidā un tādēļ ir iespējamas diezgan intensīvas un dziļas sarunas.
Citos gadījumos, tādos kā divpusējās sarunās ar kaimiņvalstīm, mēs šo instrumentu vēl arvien pulējam un esam nepieciešamās uzticības veidošanas fāzē, kas mums dotu patiesi jēgpilnu viedokļu apmaiņu.
Tādēļ mēs esam pārliecināti, ka arī šajos gadījumos tādu jautājumu apspriešana kā vēlamā nozaru ministriju ekspertu līdzdalība, pilsoniskās sabiedrības līdzdalība vai atsevišķu gadījumu apsvēršana galu galā kļūs iespējama tad, kad šim uzdevumam būs atrasts reāls pamatojums.
Visbeidzot, jūs varat būt pārliecināti, ka Komisijai adresētie ieteikumi tiks rūpīgi izskatīti, un varat rēķināties ar mūsu apņemšanos uzlabot informācijas sniegšanu Parlamentam, lai divpusējās sarunās un apspriešanās par cilvēktiesību jautājumiem panāktu lielāku atklātību.
Priekšsēdētājas kundze, dāmas un kungi! Es vēlētos sākt ar vissirsnīgāko pateicību referentei par šo ziņojumu.
Es priecājos, ka viņa tik pilnīgi ir ņēmusi vērā ieteikumus, kurus es izteicu atzinumā Sieviešu tiesību un dzimumu līdztiesības komitejas vārdā.
Īpaša uzmanība ir jāvelta sieviešu lomai cilvēktiesību dialogos ar trešām valstīm, kur tas skar viņu veselību un drošību.
Cilvēktiesības nozīmē arī sieviešu tiesības bez diskriminācijas, piespiešanas un vardarbības pieņemt lēmumus par viņu dzīvi un reprodukciju.
Skumji, ka dialogos par cilvēktiesībām tam joprojām nav pievērsta pietiekami liela uzmanība.
PPE-DE grupas vārdā. - (RO) Priekšsēdētājas kundze! Eiropas Tautas partijas vārdā es apsveicu šā ziņojuma izveidi, kas ir ārkārtīgi svarīgs ES turpmākajam dialogam un apspriešanām ar trešajām valstīm un Eiropas Parlamenta nozīmei.
Eiropas Savienība vispirms ir demokrātisku vērtību savienība, kas atbalsts mieru, iecietību un cilvēktiesību ievērošanu.
Tādēļ ir ārkārtīgi svarīgi, lai visi uzsāktie un īstenotie dialogi ar trešām valstīm koncentrētos uz nepieciešamību garantēt un aizsargāt pamatbrīvības un cilvēktiesības ne tikai Eiropā, bet arī visā pasaulē.
Šā ziņojuma mērķis ir ieteikt risinājumu, kā uzlabot ES divpusējās sarunas un apspriešanās ar trešām valstīm cilvēktiesību jomā.
Tādēļ ziņojums ir vērsts uz 3 koncepcijām efektivitātes uzlabošanai: divpusējo sarunu un apspriešanās saskaņotība, pārredzamība un uzskatāmība.
Svarīga ir arī Eiropas Parlamenta aktīvāka iesaistīšanās šajā procesā.
Man šķiet, ka Eiropas Parlamentam ir likumīgas tiesības piedalīties šajās divpusējās sarunās, lai īstenotu demokrātisko kontroli, kuru tam uzticējuši Eiropas iedzīvotāji.
Es vēlētos pateikties referentei par laipnību, ziņojumā analizējot divpusējās sarunas ar ES austrumos esošajām kaimiņvalstīm.
Eiropas Savienības ārpolitikas galvenā prioritāte ir patiesi demokrātiskas telpas izveide pie mūsu austrumu robežas, un divpusējas sarunas par cilvēktiesībām ir jāuzskata par ļoti svarīgu instrumentu.
Kopēju apakškomisiju izveide cilvēktiesību jautājumos būtu svarīgs solis arī kaimiņvalstīm, kurās nepārtraukti notiek cilvēktiesību pārkāpumi.
Es vēlētos vērst uzmanību uz kādu lietu, pat ja tā nav kaimiņattiecību politikas daļa.
Krievija ir vēl viena austrumu partnere, kurai beidzot jāsaprot, ka tiesās divpusējas sarunas cilvēktiesību jomā nevar radīt neko citu kā vien labāku dzīvi tās iedzīvotājiem.
Es nevēlos beigt, ar prieku nepieminot sieviešu tiesību iekļaušanu šajā ziņojumā!
PSE grupas vārdā. - (FR) Priekšsēdētājas kundze! Valenciano kundzes ziņojums skar Eiropas vērtību svarīgu aspektu: divpusējas sarunas par cilvēktiesībām.
Šīs divpusējās sarunas, kas pieminētas dažādos nolīgumos ar daudzām valstīm un daudzos tiesību aktos, ir Eiropas maigā spēka izpausmes veids.
Šis ziņojums saņēma vienprātīgu atbalstu.
Vienīgos vēl atlikušos grozījumus šodien iesniedza galēji labējo Identitātes, tradīciju un suverenitātes grupa.
Dīvaini, ka šos grozījumus ir parakstījuši mani tautieši, Vlaams Belang deputāti.
Bet ko īsti grib šī grupa, kura nesen pievērsa sev uzmanību Briselē, atbalstot pret islāmu vērstu demonstrāciju, kuru aizliedza varas iestādes?
Tas ir ļoti interesanti.
Pirmkārt, viņi vēlas ierobežot cilvēktiesības līdz pilsoņtiesībām un politiskajām tiesībām un svītrot no teksta sociālās, vides, ekonomiskās un kultūras tiesības.
Piesaucot ANO Starptautisko paktu par pilsoniskajām un politiskajām tiesībām, viņi nepūlas pateikt, ka tajā pašā laikā tā pati ANO Ģenerālā Asambleja balsoja par Starptautisko paktu par ekonomiskajām, sociālajām un kultūras tiesībām, par ko viņi ir ātri aizmirsuši.
Otrkārt, viņi ierosina saistīt ģenitāliju kropļošanu, agrīnas laulības un cilvēku tirdzniecību ar reliģisko praksi - bez šaubām, islāma - kas ir rupja saikne.
Nekādā gadījumā!
Šīs prakses ir nosodāmas; tās var būt saistītas ar kultūru, iespējams, cilti, bet tās ir noziedzīgas un nekādā gadījumā nav reliģiskas.
Nobeigumā, treškārt ITS grupa ar garu tirādi metas virsū Turcijai par Erdogan un Gül kungu partiju, kam vispār nav nekāda pamata.
Nobeigumā, Valenciano kundzes ziņojums ir ievērojams ziņojums, atvērts un vienlaikus ļoti stingrs.
Tas noteikti nav eņģelisks.
Izlasiet kaut vai 22. punktu, kurā teikts, ka divpusējas sarunas par cilvēktiesībām vienmēr jāatbalsta ar diplomātisku spiedienu visos līmeņos, un es vēršos pie Padomes!
Ļoti žēl, ka dažas ekstrēmistu grupas izmanto šo ziņojumu kā platformu savai neiecietībai un naidam.
ALDE grupas vārdā. - (DA) Cienījamā priekšsēdētājas kundze, dāmas un kungi! Vispirms es vēlētos paust atzinību Elena Valenciano par labi strukturēto ziņojumu un pateikties viņai par pretimnākšanu, iekļaujot tajā daudzus no mūsu komitejas iesniegtajiem grozījumiem.
Rezultāts ir skaidrs, rūpīgi izstrādāts ziņojums, kas satur virkni labu ieteikumu, kā stiprināt ES divpusējās sarunas par cilvēktiesību jautājumiem ar trešām valstīm un veicināt cilvēktiesības un demokrātiju.
Eiropas Savienībai ir jāstiprina sava loma, aktīvi veicinot cilvēktiesības, tāpēc es priecājos, ka Padome ir uzņēmusies iniciatīvu iekļaut cilvēktiesību jautājumu ES politikā.
Ir labi, ka Eiropas Parlaments atbalsta cilvēktiesību jautājumu sistemātisku ietveršanu ES politisko divpusējo sarunu darba kārtībā un ārpolitikā.
Uzlabot kritēriju izmantošanu un panākt vienotību cilvēktiesību veicināšanā var tikai, sistematizējot divpusējās sarunas.
Tomēr Eiropas Savienība nedrīkst noteikt tik augstas prasības, ka divpusējās sarunās, attiecībā uz kurām paredzēts pārāk daudz prasību par rādītāju atspoguļošanu, tiek aizmirsts ievērot šo sarunu sākotnējos mērķus.
Divpusējās sarunas ir jāizmanto tādas interesantas politiskās telpas atvēršanai, kas iedveš pārliecību, nevis tikai pārkāpumu konstatēšanai, kā arī progresa noteikšanai cilvēktiesību jomā.
Mums jāatzīst, ka divpusējās sarunās par cilvēktiesību jautājumiem rodas lielas grūtības.
Cilvēktiesību situācija daudzās valstīs rada iemeslu bažām.
Eiropas Savienības attiecībās ar svarīgiem tirdzniecības partneriem ir būtiski, lai mēs piešķirtu lielāku nozīmi tirdzniecības attiecību apvienošanai ar reformām cilvēktiesībās.
Tirdzniecības nolīgumi ar trešām valstīm ir jāuzskata par instrumentu, kam ir ietekme ne tikai uz ekonomiku vien.
Vides un cilvēktiesību jautājumi ir jāietver sarunās no paša sākuma, un pret tiem jāattiecas tāpat kā pret ekonomikas jautājumiem.
Sarunās ar trešām valstīm ir jāpalīdz stiprināt demokrātiskās, sociālās, politiskās un vides tiesības, tāpēc ir skaidri jānosaka, ka tirdzniecības nolīgumos ir jāietver nepārprotams mehānisms, kurš paredz, kā un kad nolīgumus var apturēt gadījumā, ja viens no tirdzniecības partneriem neievēro noteikumus par cilvēktiesībām vai demokrātiju.
Tomēr var nešaubīties, ka vislielākais progress tiek panākts, radot trešām valstīm stimulu ievērot nolīgumos ietvertās politiskās un ekonomiskās prasības.
Divpusējās sarunās mums ir jāpanāk līdzsvars, ar kura palīdzību mēs vēl varam radīt spiedienu, bet par stūrakmeni jānosaka savstarpīgums un patiess dialogs.
Verts/ALE grupas vārdā. - (FR) Cienījamā priekšsēdētājas kundze! Manuprāt, Elena Valenciano savā lieliskajā ziņojumā ir skaidri norādījusi, ka mums tiek iesniegti ļoti daudzi konkrēti priekšlikumi, kas noteikti būs noderīgi Portugāles prezidentūrai, kas ir noteikusi mērķi panākt taustāmus rezultātus cilvēktiesību un demokrātijas jomā.
Kādu laiku mēs kopā ar Komisiju un Padomi sarunās ar trešām valstīm aicinājām panākt lielāku vienotību.
Patiesībā tagad atlicis vien vārdus vērst darbos.
Esmu pārliecināta, ka jūs, tāpat kā es, labi zināt, ka viss, kas nepieciešams, lai divpusējās sarunas par cilvēktiesību jautājumiem būtu efektīvākas un daudzveidīgākas, ir organizācija.
Pirmkārt, tas nozīmē skaidru, publisku mērķu noteikšanu katrai divpusējai sarunai, lai rastos vienota, kopīga stratēģija, ko izmantot visaugstākajā līmenī.
Otrkārt, tas nozīmē rādītāju noteikšanu, lai ļautu pienācīgi novērtēt sarunās panāktos rezultātus, un Eiropas Parlamenta deputātu informēšanu, lai, piemēram, tad, kad valsti apmeklē delegācija, tā varētu iepazīties ar progresu un pārrunāt to ar pilsonisko sabiedrību un cilvēktiesību aktīvistiem, kā arī lai varētu efektīvāk pārbaudīt, kā partneri pilda saistības, kuras tie uzņēmušies šajās sarunās.
Šajā sakarā mēs vēl aizvien gaidām, kad mums paziņos rādītājus, kas jāizmanto, lai novērtētu divpusējās sarunas, kuras nesen sāktas ar Uzbekistānu.
Treškārt, tas nozīmē garantēšanu, ka cilvēktiesības tiek ņemtas vērā visos ES ārpolitikas virzienos, tostarp tirdzniecības politikā, migrācijas politikā un cīņā pret terorismu.
Šobrīd sarunās par cilvēktiesību jautājumiem ir svarīga mūsu uzticamība.
Piemēram, vai kāds var paskaidrot, kā gan mēs pašreiz varam diskutēt par pamatnostādņu īstenošanu pret spīdzināšanu, ja Jordānija ir Cilvēktiesību apakškomitejā, kas ir pirmā apakškomiteja, kuru veido saskaņā ar kaimiņattiecību politiku, ko šodien uzskata par paraugu, un mēs zinām, ka ES dalībvalstis ir slēpušas informāciju par spīdzināšanas gadījumiem, ko pasūtīja CIP?
Kā gan mēs varam diskutēt par spīdzināšanu un cīņu pret to šajā apakškomitejā?
Mums kā Eiropas Parlamenta deputātiem pirmais pienākums ir novērtēt ES rīcības piemērotību, un šajā ziņā jūs varat paļauties uz delegācijām, komitejām un visu Parlamentu, kas turpinās cīnīties par īstenošanu katru brīdi neatkarīgi no tā, vai tas nozīmē divpusēju sarunu sākšanu, pārorientēšanu vai, ja nepieciešams, izbeigšanu.
GUE/NGL grupas vārdā. - (IT) Cienījamā priekšsēdētājas kundze, dāmas un kungi! Es vēlos pateikties Elena Valenciano, jo viena no lietām, kas ir izceltas viņas ziņojumā, ir soļi, kas Eiropas Savienībai ir jāveic konsultācijās par cilvēktiesību jautājumiem, tādējādi norādot, ka šis darbs mums visiem turpinās.
Es uzskatu, ka viņas pieprasījums pēc lielāka saskanīguma un pārredzamības visiem ir ļoti būtisks, tāpat arī pieprasījums pēc lielākas pilsoniskās sabiedrības iesaistīšanās ārpolitikā.
Svarīgi ir apstiprināt politikas beigas un nevis sākumu, jo daudzos gadījumos politika balstās uz dubultiem standartiem.
Hélène Flautre, piemēram, minēja spīdzināšanas jautājumu.
Ļoti svarīgi man šķiet arī plānot lielāku saskaņotību starp dažādām struktūrvienībām un veidot apakškomitejas, bet galvenokārt pastiprināt sadarbību ar dalībvalstu parlamentiem un Eiropas Komisijas delegācijām visā pasaulē.
Tomēr es uzskatu, ka attiecībā uz dubulto standartu jautājumu būtiski ir tas, ka pat mēs, Eiropas Savienība, neīstenojam nolīgumus, ko parakstām.
Es runāju par, piemēram, asociācijas nolīgumu 2. pantu.
Taču es piekrītu Véronique De Keyser teiktajam par ieviestajiem grozījumiem.
Mēs pateicamies Elena Valenciano par daudzu mūsu grozījumu pieņemšanu.
Iesniegtie grozījumi ir negatīvi, izņemot vienu, ko iesniedza nevis kāda grupa, bet Hélène Flautre, par labāku pārraudzību un aktīvāku iesaistīšanos un lielāku vienotību pēcvēlēšanu posmos.
Es arī piekrītu Elena Valenciano teiktajam, proti, ka Komisijai un Padomei ir jāveicina Parlamenta iesaistīšanās politisko divpusējo sarunu procesā, jāņem vērā mūsu viedoklis un regulāri jāsniedz mums vairāk informācijas gan tad, kad notiek sarunas ar trešām valstīm, gan pēc šīm sarunām, ko jebkurā gadījumā paredz Līguma 21. un 24. pants.
Es arī uzskatu, ka kopumā, risinot šo problēmu, ir ne tikai jāinformē par darbībām, bet arī jāiegulda personālā, kas ir ārkārtīgi svarīgi.
Piemēram, mani apbēdina jautājums, ko Eiropas Parlaments nesen izvirzīja - Prezidentu konference noraidīja pieprasījumu veidot cilvēktiesībām veltītu komiteju ar pilnvarām.
Es uzskatu, ka tā bija kļūda, jo šī komiteja būtu devusi lielisku iespēju redzēt un gūt priekšstatu par iekļaušanas spēku un iespējām.
IND/DEM grupas vārdā. - (NL) Cienījamā priekšsēdētājas kundze!
Referente ir sniegusi nozīmīgu ziņojumu. Cilvēktiesību veicināšana valstīs, ar kurām Eiropas Savienībai ir attiecības, ir uzdevums, kas jāveic atbildīgi.
Strukturētas divpusējas sarunas par cilvēktiesību jautājumiem šajā sakarā patiesi ir ļoti nozīmīgi.
Tieši tāpēc saistībā ar šo ziņojumu jāpauž nožēla par to, ka pēdējais maija ekspertu seminārs ar Ķīnu nenotika.
Ķīnas un Eiropas labu attiecību uzturēšanai tomēr ir nepieciešama abu pušu apņemšanās.
Satraucošie ziņojumi, ko nesen sniegušas tādas organizācijas kā Amnesty International, Psy, Human Rights in China un Compass Direct, liek man apšaubīt šo apņemšanos.
"Oponentus”, tostarp reliģiskās minoritātes un žurnālistus, nosūta uz psihiatriskajām ārstniecības iestādēm politisku iemeslu dēļ.
Apkaunojošā Ankang sistēma Ķīnā ir realitāte, it īpaši tuvojoties Olimpiskajām spēlēm.
Par to jāpauž vislielākā nožēla.
Tāpēc es aicinu Padomi un Komisiju rūpīgi sekot cilvēktiesību situācijai Vidusvalstī.
Uzturēt saskanīgas attiecības ar stratēģisko partneri, kas ir Ķīnas Tautas Republika, ir svarīgi, taču ne par katru cenu, lai prakse atbilstu teorijai attiecībā uz šiem vārdiem ziņojumā: "Ņemot vērā to, ka divpusējas sarunas par cilvēktiesību jautājumiem (...) ir būtiska Eiropas Savienības kopējās stratēģijas daļa, kuras mērķis ir veicināt ilgtspējīgu attīstību, mieru un stabilitāti.”
(SK) Vispirms arī es vēlētos pateikties savai kolēģei deputātei Elena Valenciano par darbu pie jautājuma, kas atspoguļo vissvarīgāko cilvēktiesību instrumentu, un tāpēc tas ir ļoti jūtīgs; diemžēl bieži tas nesaņem pelnīto uzmanību.
Tāpēc es piekrītu šajā ziņojumā paustajam viedoklim, proti, ka vairāk uzmanības ir jāvelta reformām, ko partnervalstis īstenojušas cilvēktiesību un demokrātijas jomā.
Manuprāt, Eiropas Savienībai jādara viss, kas ir tās spēkos, lai izstrādātu efektīvāku un vienprātīgu atbildi attiecībā uz starptautisko sadarbību un divpusējām sarunām ar trešām valstīm.
Es priecājos, ka ziņojumā ir aizstāvēta un atbalstīta sieviešu un bērnu tiesību aizsardzības jautājuma sistemātiska iekļaušana visās divpusējās sarunās un konsultācijās par cilvēktiesību jautājumu starp Eiropas Savienību un trešām valstīm.
Es kā Cilvēktiesību apakškomitejas referente strādāju pie stratēģijas, kas saistīta ar bērnu tiesībām.
Savā ziņojumā esmu uzsvērusi, ka atsevišķiem noteikumiem, kas attiecas uz bērnu iesaistīšanu bruņotos konfliktos, citam cits ir jāpapildina, un ka ir jāņem vērā Parīzes apņemšanos, lai pasargātu bērnus no nelikumīgas iesaukšanas bruņotajos spēkos vai bruņotās grupās vai izmantošanu to vajadzībām.
Es vēlētos uzsvērt, ka ir nepieciešams pastiprināt pārraudzību palīdzībai, ko sniedz Eiropas Savienība, piemēram, humāno palīdzību, lai novērstu iespējamību, ka Eiropas Savienības bērnu izglītībai vai medicīniskai aprūpei sniegtais finansējums tiek izmantots, lai iegādātos maza izmēra vieglos ieročus, ko var izmantot bērni.
Divpusējām sarunām jānotiek ne tikai par demokrātijas vai civiltiesību un politisko tiesību aizsardzības jautājumiem, bet gan arī par jautājumiem, kas ir tieši saistīti ar Eiropas Savienību, piemēram, vides vai veselības aizsardzības jautājumiem.
Ir svarīgi noteikt skaidrus kritērijus politisku divpusēju sarunu sākšanai, atlikšanai vai pārtraukšanai un noteikt mērķus, ko vēlamies sasniegt.
Lai sasniegtu savus mērķus, mums ir jāiesaistās divpusējās sarunās, nevis tikai vienpusēji jādiktē noteikumi trešām valstīm, mums jācenšas izveidot konstruktīvu sadarbību, kā arī mums jāsadarbojas ar vietējām cilvēktiesību organizācijām un nevalstiskām organizācijām attiecīgajās valstīs.
Eiropas Savienībai ir jāsniedz papildu finansiālais atbalsts, un šim finansējumam ir jāparedz nosacījumi attiecībā uz cilvēktiesību ievērošanu - finansējums valstīm, kurās netiek ievērotas cilvēktiesības, ir jāpārtrauc vai jāatliek.
Priekšsēdētājas kundze, Valenciano Martinez-Orozco ziņojums par cilvēktiesību ievērošanas un demokrātijas veicināšanu vēl arvien ir būtisks ES un kopējo vērtību, kas apvieno 27 dalībvalstis, stūrakmens.
Tas ir arī galvenais komponents mūsu stratēģiskajās aliansēs ārpus ES - plašākajā 47 dalībvalstu Eiropas Padomē, mūsu transatlantiskajā partnerībā NATO un attiecībās ar līdzīgi domājošām valstīm ANO.
Eiropas Savienībai slēdzot arvien vairāk tirdzniecības un politiskās sadarbības līgumus, mēs neizbēgami esam centušies saviem globālajiem partneriem uzlikt par pienākumu ievērot galvenās cilvēktiesības, ko tiem palīdzēs izdarīt īpašs instruments - Eiropas demokrātijas un cilvēktiesību instruments, un nepieciešamības gadījumā arī divpusējās sarunas un apspriešanās par cilvēktiesību jautājumiem.
Eiropas Kaimiņattiecību politikas (EKP), kuras Parlamenta referents es esmu, mērķis ir izveidot draudzīgo kaimiņvalstu loku, kuras vēlas izveidot kopēju miera, stabilitātes, drošības, pilnīgas cilvēktiesību un demokrātijas principu ievērošanas, preses brīvības, tiesu neatkarības, likuma varas un labklājības zonu.
EKP rīcības plāni balstās uz esošajiem, saskaņā ar Līgumu juridiski saistošajiem līgumiem - asociācijas līgumiem Euromed partneru gadījumā vai partnerības un sadarbības līgumiem ar bijušajām Padomju bloka valstīm, kas parasti ietver cilvēktiesību un demokrātijas klauzulas, kuru ievērošana tiek vadīta tādējādi, ka, jo lielākā mērā kāda EKP partnervalsts ievēro kopējās vērtības, jo lielāka ir ES sniegtā palīdzība un tirdzniecības sadarbība.
Šos rīcības plānus pašreizējo divpusējo sarunu ietvaros pārrauga apakškomitejas.
Teorētiski, vismaz ģeopolitiskiem apsvērumiem nevajadzētu spēlēt nekādu lomu, taču faktiski praksē parasti dominē reālpolitika.
Piemēram, kurš uzdrīkstētos Ķīnas Tautas Republikai draudēt ar tādām sankcijām par tās nopietnajiem cilvēktiesību pārkāpumiem un demokrātijas principu neievērošanu kādas bija attiecībā uz Uzbekistānu, kā to jau minēja mans kolēģis Bastiaan Belder.
Tas ir mans uzdevums.
(Aplausi)
(PL) Cienījamā priekšsēdētājas kundze! Sākšu savu runu, apsveicot kolēģi Elena Valenciano Martínez-Orozco par ziņojuma sagatavošanu par to, kā funkcionē divpusējas sarunas un konsultācijas par cilvēktiesību jautājumiem ar trešām valstīm.
Šīs dienas ziņojums attiecas uz vienu no Eiropas Savienības vissvarīgākajiem politikas virzieniem.
Attiecībā tieši uz Eiropas Parlamentu cilvēktiesību politika ir Eiropas politikas prečzīme.
Šīs dienas ziņojums ir veltīts šai jomai un ir izstrādāts ārkārtīgi rūpīgi un pamatīgi.
Es vēlos pievērst uzmanību ziņojumā paustajiem ieteikumiem Padomei un Komisijai.
Vispirms mēs uzsveram, ka ir jāpalielina starpiestāžu vienotība, lai meklētu veidus, kā uzlabot saskaņotību starp dažādām ES iestādēm (Padomi, Komisiju un Parlamentu).
Cilvēktiesību politika patiešām ir jākoordinē vispārējā ES līmenī.
Mums jāizbeidz prakse, kur katra no vissvarīgākajām ES iestādēm šajā jomā rīkojas zināmā mērā, ja es drīkstu tā izteikties, pēc savas iniciatīvas.
Divpusējo sarunu un konsultāciju mērķiem jābalstās uz principa, ka cilvēktiesības ir universālas, nedalāmas un savstarpēji atkarīgas.
Mēs iesakām panākt, lai paredzētie kritēriji aptver ne tikai civiltiesības un politiskās tiesības, bet arī ekonomiskās, sociālās, vides un kultūras tiesības.
Ziņojumā uzsvērta prasība palielināt Eiropas Parlamenta lomu ES cilvēktiesību politikā.
Šī prasība atkārtojas katrā ziņojumā, ko šis Parlaments pieņem cilvēktiesību jomā.
Prasība ir skaidra - Eiropas Parlamentam jābūt vissvarīgāko Eiropas iestāžu sistēmas centrā, kurā ir koncentrēta ES cilvēktiesību politika, jo tā ir iestāde, kas balstās uz demokrātiskām vēlēšanām un kam ir politiskas un morālas tiesības iesaistīties šajā jautājumā.
Mēs arī uzskatām, ka ir būtiski palielināt parlamentāro asambleju un parlamentāro delegāciju lomu divpusējās sarunās un konsultācijās par cilvēktiesību jautājumiem.
Visbeidzot mēs paužam stingru uzskatu par to, ka sieviešu tiesības ir neatņemama cilvēktiesību sastāvdaļa, un aicinām Komisiju skaidri un sistemātiski iekļaut sieviešu tiesību veicināšanu un aizsardzību visās jomās, kas attiecas uz cilvēktiesībām un kas ietilpst Eiropas Savienības kompetencē.
(FR) Cienījamā priekšsēdētājas kundze! Es vispirms vēlētos apsveikt Elena Valenciano par ziņojumu, kurā izpaužas gan drosme, gan mērķtiecība, un es atbalstu visus viņas priekšlikumus.
Šajā ziņojumā ir patiesi apstiprināts, ka cilvēktiesības ir universālas un ka tās veido pamatprincipus Eiropas Savienības attiecībās ar trešām valstīm.
Tomēr, kaut gan mūsdienās ir svarīgi vairākkārt apstiprināt cilvēktiesību universālumu, tikpat svarīgi un vēl jo svarīgāk tieši šobrīd ir atmest vēl vienu starptautiskās politikas dogmu (un šo ilūziju mēs pārāk bieži izmantojam sevis iedrošināšanai), proti, ka ekonomiskā attīstība veicinās demokratizāciju un cilvēktiesību aizsardzību.
Iepriekšējās desmitgadēs tika novērota citāda situācija.
Mums patiešām ir jāievēro, ka attīstība notiek divos ātrumos - no vienas puses, pašlaik notiek aktīva globalizācija ekonomiskā līmenī, bet, no otras puses, pēkšņais demokratizācijas pieaugums, kā rezultātā Aukstā kara beigās izveidojās demokrātiskas valstis Eiropā, Latīņamerikā un Austrumāzijā, šķiet, pamazām palēninās.
Tā vietā mums nākas konstatēt, ka visā pasaulē ekonomiskā izaugsme un autoritārie režīmi bieži vien pastāv līdzās viens otram.
Notiek pretējais - strauja ekonomiskā izaugsme, šķiet, pat piešķir šiem režīmiem leģitimitāti un palīdz nostabilizēt to varu.
Šodien mūsu interese un bažas ir pamatoti vērstas uz cilvēktiesību situāciju lielajās jaunajās valstīs, piemēram, Ķīnā un Krievijā.
Tomēr nemaldināsim sevi - vairākas no visattīstītākajām valstīm pasaulē, tostarp dažas, kas ir mūsu sabiedrotās valstis ekonomikā, neievēro savu iedzīvotāju pamattiesības.
Es īpaši domāju Singapūru, valsti, kurai ir plaukstoša un moderna ekonomika un kuras iedzīvotāji izmanto visas priekšrocības, ko attīstīta valsts spēj piedāvāt, izņemot politiskās brīvības un, konkrētāk runājot, vārda brīvību un pulcēšanās brīvību.
Cienījamā priekšsēdētājas kundze! Ja teiktajam vēl ir nepieciešami pierādījumi, tos skaidrā veidā sniedz Singapūras iestāžu attieksme pret manas grupas Eiropas Parlamenta deputātu delegāciju šā gada aprīlī, un šajā delegācijā biju arī es.
Sanāksmes laikā vietējās iestādes neļāva mums runāt ar Singapūras liberālās partijas biedriem, draudot ar apcietināšanu.
Šī pieredze, lai arī cik nepatīkama tā būtu, arī atklāja un vēlreiz apstiprināja man, ka cilvēktiesību aizsardzība ne vienmēr spēj pastāvēt līdzās ekonomiskajai attīstībai un ka Eiropas Savienība, kā izrādās, vienkārši nevar pret konkrētajām valstīm izmantot ekonomisku pieeju.
Gluži otrādi, Eiropas Savienībai ir jāturpina aizsargāt cilvēktiesības un pastāvīgi jāatgādina ārvalstu vadītājiem, ka cilvēktiesības attiecas uz visiem cilvēkiem visā pasaulē.
(PL) Cienījamā priekšsēdētājas kundze! Cilvēktiesību veicināšana ir galvenais pīlārs Eiropas Savienības ārpolitikā.
Es piekrītu referentei, ka Padomei un Komisijai sistemātiski jāiekļauj cilvēktiesību jautājumi Eiropas Savienības programmā politiskām divpusējām sarunām ar trešām valstīm.
Ir arī jānodrošina, ka cilvēktiesības biežāk iekļauj visās Eiropas Savienības ārpolitikas jomās, tostarp iekšpolitikas ārējos aspektos.
Lai šo mērķi sasniegtu, ir jāizmanto visi pieejamie instrumenti.
Šajā sakarā, manuprāt, ir vairāk jāizmanto Eiropas Parlaments.
Piemēram, Padome varētu ik pēc sešiem mēnešiem sūtīt Parlamentam un attiecīgajai komitejai katru divpusējo sarunu un konsultāciju novērtējumu, kā arī paskaidrojumu, kurā norādītu darba progresa tendences, bet ne atsevišķus rezultātus.
Pēc katrām divpusējām sarunām un konsultācijām būtu jāievieš regulāra apspriešanās sesija, kurā piedalītos Eiropas Parlamenta deputāti.
Tas dotu deputātiem iespēju piedalīties galveno lēmumu pieņemšanā par konkrētu divpusējo sarunu turpināšanu vai atlikšanu.
Es arī uzskatu, ka būtu pareizi iesaistīt deputātus lēmumu pieņemšanas procesā par jaunu divpusējo sarunu ierosināšanu un informēt tos par sarunu ierosināšanas mērķi, shēmu vai procedūrām.
Es arī uzskatu, ka, lai deputātu rīcība būtu efektīvāka, Padomei un Komisijai ir jāiekļauj ieteikumi un secinājumi, kas sniegti Parlamenta rezolūcijās, it īpaši rezolūcijās par cilvēktiesību jautājumiem, divpusējo sarunu darba kārtībās.
(ES) Cienījamā priekšsēdētājas kundze! Pusotras minūtes laikā es vēlētos apkopot dažas no pamatidejām, kas mums ir likušas ne tikai atbalstīt, bet arī skaidri aizstāvēt šo iniciatīvu, un, protams, apsveikt Elena Valenciano par ieguldīto darbu un spēju panākt vienprātību.
Es arī vēlētos paust atzinību par Joe Borg klātbūni un izrādīto interesi, kā arī Mattisen kunga klātbūtni, taču tajā pašā laikā es vēlos paust nožēlu par to, ka pirmās divas vietas, kas pieder Padomei, ir tukšas.
Es uzskatu, ka Padomei šajās debatēs bija jāpiedalās, un, kā jau minēts iepriekš, uz to ir jāuzstāj, un to jāturpina atkārtot.
Trīs tēmas, ko, manuprāt, jebkurā gadījumā ir svarīgi izcelt un ko es vēlētos pieminēt, ir, pirmkārt, nepieciešamība (ko mēs nekad nepaužam pietiekami stingri) uzlabot šo instrumentu saskanību, lai uzsvērtu to, ka mēs nevaram, no vienas puses, žēloties par notiekošo un, no otras puses, klusēt, kad tā ir labāk mūsu interesēm.
Otra lieta, ko es uzskatu par svarīgu un kas arī tika pieminēta, bet ko es vēlētos atkārtot, ir vajadzība pēc lielākas pārredzamības šāda veida mehānismā, un tam nepieciešama lielāka Parlamenta dalība.
Daudz reižu ir teikts, ka mēs esam ļoti pārsteigti par (meklējot labāku apzīmējumu, izteikšos maigāk) to, kā daudzās no šīm debatēm trūkst ne tikai dalības ziņā, bet arī tās informācijas ziņā, kas mums bieži ir nepieciešama.
Pēdējā, bet ne mazāk svarīgā lieta ir nozīmīgā loma, kāda šā ziņojuma 14 punktos piešķirta sieviešu lomai cilvēktiesībās, un es kā Sieviešu tiesību un dzimumu līdztiesības komitejas priekšsēdētāja vietnieks vēlētos apsveikt ar to, ka ir ņemti vērā daudzi no komitejā pārrunātajiem un pieņemtajiem grozījumiem.
(Aplausi)
(NL) Cienījamā priekšsēdētājas kundze! Plaši atbalstītā tendence likt uzsvaru uz cilvēktiesībām ir salīdzinoši jauna.
Agrāk uzsvars uz cilvēktiesībām galvenokārt tika likts pēc sociālistu vai liberāļu ierosmes.
Kreisajiem galvenokārt rūpēja tiesības uz mājokli, ienākumiem, atvieglojumiem, koplēmumu, veselīgu vidi, mieru un brīvību no koloniālas okupācijas - un ne tikai attiecībā uz tiem cilvēkiem, kam jau ir tiesības uz to visu, bet īpaši attiecībā uz tiem cilvēkiem, kam vēl to nav vai nav pietiekami daudz iespēju šīs tiesības izmantot.
Liberāļiem galvenokārt rūpēja atsevišķas brīvības un tiesības uz uzņēmējdarbību.
Dažiem citiem politiskajiem spēkiem cilvēktiesības bija mazāk svarīgas.
Pat tagad, kad ir panākta lielāka vienošanās nekā iepriekš par cilvēktiesību nozīmi, vēl joprojām ideālā situācija atšķiras no realitātes.
Rīkojoties savās interesēs, visbagātākās, visdemokrātiskākās valstis parasti par prioritāti nosaka atbalstu režīmiem, kas garantē gāzes un naftas piegādi, un cenšas savā valstī iznīcināt kustības, kas ir pretrunā rietumu interesēm.
Dubultu standartu piemērošana mudina diskreditēt citu valstu pausto pamatoto kritiku kā veltīgu, augstprātīgu iejaukšanos.
Elena Valenciano Martínez-Orozco savā ziņojumā ir pamatoti norādījusi, ka nebeidzami vest divpusējas sarunas par cilvēktiesību jautājumiem ar neatsaucīgām valdībām nav lietderīgs mērķis un ka šīs sarunas nedrīkst pārtraukt pārredzamības un demokrātiskas pārraudzības trūkuma dēļ.
Šis ziņojums ir guvis plašu vienprātību; ierosinātos grozījumus galvenokārt iesniedza trīs deputāti no Beļģijas no Eiropas Parlamenta Identitātes, tradīciju un suverenitātes grupas.
Viņu konstatētie trūkumi pārsvarā ir pareizi, taču viņu ierosinātā redakcija un svītrojumi rada iespaidu, ka viņi nemeklē risinājumus, bet gan samierinās ar rezultātu trūkumu.
Uzskats, ka Eiropa būtu labāka, ja tā noslēgtos no pārējās pasaules, lai garantētu mieru un klusumu, labklājību un drošību visā tās teritorijā, ir ilūzija.
Grozījumi, kas neveicina visu cilvēku vienlīdzību un demokrātiju un solidaritāti pret pasaules nabadzīgajiem un izsalkušajiem, negūs mūsu atbalstu.
Priekšsēdētājas kundze, mēs ES lielu nozīmi piešķiram cilvēktiesībām.
Mēs mēģinām arī citas nācijas, ar kurām sadarbojamies, pārliecināt uzturēt labu cilvēktiesību ievērošanas līmeni.
Divpusējas sarunas ir svarīgs izejas punkts, taču šajās sarunās mums ir jāspēj riskēt arī ar ekonomiskiem labumiem, lai varētu runāt droši un patiesi.
Ķīna ir iekļauta šajā ziņojumā; mēs zinām par tur notiekošajiem, nopietnajiem vajāšanas gadījumiem politiskās un reliģiskās pārliecības dēļ.
Pirms diviem gadiem es Ķīnā satiku psihiatru, kurš bija invalīdu organizācijas vadītājs.
Viņš man ar lepnumu teica, ka viņu pilsētā ar vairāk nekā 10 miljoniem iedzīvotāju nav gandrīz neviena cilvēka ar Dauna sindromu, jo šādiem cilvēkiem nav ļauts dzīvot.
Šī cilvēku ar invaliditāti diskriminācija prasa nekavējoties uzsākt divpusējās sarunas, neskatoties uz ekonomiskajām attiecībām starp ES un Ķīnu.
Izdarot spiedienu uz valdību, lai uzlabotu cilvēktiesību situāciju, jautājumā par tirdzniecības attiecībām mums ir jārīkojas izlēmīgi, taču uzmanīgi, lai šādas darbības nabadzīgo cilvēku situāciju šajā valstī nepadarītu vēl sliktāku.
Priekšsēdētājas kundze, uzskatu, ka Valenciano Martinez-Orozco ziņojums ir visaptverošs un tā mērķis ir stiprināt un uzlabot Eiropas Savienības plašās darbības divpusējās sarunās un apspriešanās ar trešām valstīm par cilvēktiesību jautājumiem.
Šovakar mēs runājam par vienu no vissvarīgākajiem cilvēktiesību instrumentiem, kas Eiropas Savienībai pieejami, lai mūsu attiecībās ar trešām valstīm veicinātu cilvēktiesību ievērošanu.
Es augstu vērtēju kritisko, bet arī konstruktīvo veidu, kādā referente pievēršas problēmām, ar ko nākas saskarties divpusējo sarunu par cilvēktiesību jautājumiem laikā attiecībā uz vispārējo perspektīvu un starpinstitūciju sadarbību.
Es pilnībā apstiprinu lielāko daļu ieteikumu, kas minēti ziņojumā un rezolūcijā.
Es īpaši vēlētos vērst jūsu uzmanību uz nepieciešamību palielināt atklātību un pieņemt noteikto etalonu indikatorus, lai sasniegtu praktiskus rezultātus, ko varētu atbalstīt arī citi ES ārpolitikas instrumenti.
Es pilnībā atbalstu ieteikumu kontrolēt īpašos uzdevumus ES-Ķīnas divpusējās sarunās par cilvēktiesību jautājumiem, kā arī ES-Krievijas konsultācijās, cerot, ka drīzumā tās izdosies izveidot par strukturētu dialogu, lai varētu izvērtēt divpusējo sarunu par cilvēktiesībām noderīgumu.
Svarīgi ir arī Eiropas demokrātijas un cilvēktiesību iniciatīvas projektos piemērot un izmantot divpusējo sarunu par cilvēktiesībām rezultātus un šos divus instrumentus sistemātiski sasaitīt savā starpā.
Es pilnībā atbalstu ieteikumu, ka Eiropas Parlamenta loma un līdzdalība divpusējo sarunu par cilvēktiesību jautājumiem starpparlamentārajās asamblejās nākotnē minētajās valstīs varētu tikt palielināta.
Pēdējais, bet ne mazāk svarīgs jautājums: cilvēktiesībām ir jābūt mūsu politikas vēstījuma stūrakmenim, un ir ļoti svarīgi mūsu vēstījumu attīstīt konsekventi, atklāti un ar stingru politisko apņēmību no visu Eiropas Savienības institūciju un dalībvalstu puses.
Priekšsēdētājas kundze, tagad, kad astoņus gadus ilgā divkauja par bulgāru medmāsām un palestīniešu ārstu Lībijā ir beigusies, es uzskatu, ka mums ir patiesi nepieciešams kārtīgi izvērtēt cilvēktiesību situāciju šajā valstī.
Valenciano Martinez-Orozco ziņojumā ir minēta nepieciešamība sākt divpusējās sarunas par cilvēktiesību jautājumiem ar Lībiju.
Es atbalstu divpusējo sarunu nepieciešamību Barselonas procesā.
Tomēr, mums ir jābūt skaidram, ka nedrīkst aizmirst vai pieciest faktu, ka Eiropas Savienības pilsoņi tika nolaupīti, spīdzināti (kā to atzina pat pulkveža Gaddafi dēls), turēti ieslodzījumā astoņus gadus un pakļauti tiesas procesam, kas bija farss, un ka tagad lībieši uzvedas tā, it kā mums būtu jābūt pateicīgiem vai pat jāapbalvo Lībijas puse par to, ka beigu beigās tā šos cilvēkus atbrīvoja.
Eiropas plašsaziņas līdzekļos jau spilgti tika aprakstīts, ka šis varētu izrādīties kā piemērs jebkurai diktatūrai, kā sakoncentrēt uzmanību uz sevi un veidot attiecības ar Eiropas Savienību.
Turklāt, Lībija uzsāka kampaņu pret Bulgārijas prezidentu par to, ka viņš medmāsas pēc atgriešanās Bulgārijā ir apžēlojis, it kā būtu gaidījusi, ka mēs tās uzreiz no lidostas nosūtīsim uz cietumu.
Saskaņā ar Eiropas Komisijas nolīgumu ar Lībiju, Bulgārijai bija jānoraksta 56 miljardus ASV dolāru lielais Lībijas parāds Bengazi fondam.
Citas ES valstis tērēs pat vēl vairāk.
Tomēr, vēlreiz, mums ir jābūt skaidram, ka Lībijas režīms šo humanitāro palīdzību izmanto politiskiem mērķiem, lai slēptu patiesību un apsūdzētu Rietumus nodomā speciāli inficēt arābu bērnus.
Šī absurdā apsūdzība vēl arvien ir spēkā.
Lībija vēl nav izrādījusi nekādu nodomu veikt reformas, un mums nevajadzētu radīt iespaidu, ka mums ir dubultstandarti tikai tādēļ, ka šajā valstī ir tik daudz naftas un gāzes.
Šī ir Eiropas Savienības cilvēktiesību standartu ticamības pārbaude.
Priekšsēdētājas kundze, šis lieliskais Valenciano Martinez-Orozco ziņojums visaptverošā veidā apkopo Parlamenta veikto ES divpusējo sarunu par cilvēktiesību jautājumiem potenciāla, tostarp neizmantotā potenciāla, analīzi.
Mēs prasām rīcību no Padomes, kuras pārstāvji diemžēl šovakar nav klāt.
ES cilvēktiesību stratēģija nekad nesasniegs optimālus rezultātus, ja netiks sistemātiski un saskaņoti organizēta un ja nebūs atklāta un netiks periodiski pārskatīta.
Protams, ticamība mums cilvēktiesību jautājumos ir atkarīga no tā, kā praktizējam to, ko sludinām.
Kā mēs varam aicināt tādas valstis kā Jordānija, Ēģipte, Lībija, Maroka vai Alžīrija pārtraukt spīdzināšanu, ja zinām, ka Amerikas Savienotās Valstis tām nodeva spīdzināšanas funkciju un Eiropas valstis par to slepeni vienojās?
Tā vietā, lai būtu uzticami, mēs kļūstam liekulīgi.
Mūsu Parlaments ir jāattīra.
Klusums no Padomes puses kopš mūsu februāra ziņojuma par ieslodzīto ārkārtas pārvietošanu nav palicis nepamanīts.
Vienas no visnopietnākajām divpusējām sarunām mums ir jāsāk ar līdzīgi domājošām valstīm, un tādēļ es atzinīgi vērtēju 115. un 116. punktu, kas aicina ES meklēt siloģismu un dalīties pieredzē, izsakot bažas par cilvēktiesību jautājumiem ASV, Kanādai, Japānai un Jaunzēlandei.
Taču pēdējos sešos gados, laikā, kad lielākā daļa Eiropas Savienības pilsoņu bija bažas par karu pret teroru, no ES puses nebija nekādas stingras rīcības, lai nodrošinātu cilvēktiesību un likuma varas ievērošanu transatlantiskajā telpā.
Protams, es nesaku, ka ASV ir sliktākais cilvēktiesību aizstāvis pasaulē.
Taču tas varētu būt paraugs izcilībai cilvēktiesību jomā, un tas, ka ES to nemudina strādāt šajā virzienā, ir traģiski.
Padomes pamatnostādnes par spīdzināšanu saka, ka ES veiks demaršus un izdos publiskus paziņojumus, aicinot attiecīgās trešās valstis uzsākt efektīvus pasākumus pret spīdzināšanas un sliktas izturēšanās gadījumiem.
Kādus demaršus?
Kādus publiskus paziņojumus par nolaupīšanām, spīdzināšanu, Gvantanamo līci?
Visapkārt ir tikai samulsuma klusums.
Varbūt raksts šīs nedēļas žurnālā Economist dos kādu ievirzi.
Zem virsraksta "Čehiem ir maz sabiedroto” tas skaidro, kā Čehijas Republika savas trīs gadus ilgās dalības ES laikā ir ieguvusi tādas valsts reputāciju, kas veicina cilvēktiesību ievērošanu uz katra soļa.
Lieliski!
Tieši tā!
Bravo!
Tomēr, lasot tālāk, es uzzināju, ka Briseles ārpolitikas mašīnas darbā šādi centieni ir traucējoši.
ES diplomāti Čehijas Republiku acīmredzot apraksta kā "apdraudētu”, pat "neprofesionālu”, kas diplomātu arsenālā neapšaubāmi ir visnievājošākais apvainojums.
Muļķi jaunie čehi!
Viņi tic retorikai par to, ka ES ir cilvēktiesību ievērošanas kopiena.
Viņi domāja, ka ES līguma 6. un 7. pants, kas nosaka mūsu demokrātijas, pamattiesību un likuma varas vērtības, Līgumā ir ierakstīts, lai saskaņā ar to arī rīkotos!
Taču vecie ciniķi Lielbritānijas Ārlietu ministrijā un Quai d'Orsay viņiem palīdzēs tikt pie skaidrības.
Es esmu Čehijas ārlietu ministra Karel Schwarzenberg pusē, kas nesaskata pretrunas starp to, ka Čehija ir Amerikas draugs un tajā pašā laikā tās cilvēktiesību pārkāpumu kritiķis.
Viņš iebilst gan pret Amerikas tirdzniecības embargo attiecībā uz Kubu, gan pret Gvantanamo līcī notiekošo.
"Es esmu pret Gvantanamo, jo domāju, ka tas ir cilvēktiesību pārkāpums”, viņš noteikti saka.
(ES) Cienījamā priekšsēdētājas kundze! Es vēlētos minēt šī brīnišķīgā ziņojuma trīs aspektus.
Pirmkārt, Parlamenta lomu, īstenojot demokrātisku uzraudzību stratēģiskiem dokumentiem, kas saistīti ar ārējās palīdzības finanšu instrumentiem.
Pēdējā plenārsēdē mēs atkal pārrunājām un kritizējām Komisijas nespēju ievērot savas saistības attiecībā uz pārredzamību un parlamentāro uzraudzību sakarā ar finansējuma piešķiršanu instrumentam, kas nodrošina attīstības sadarbību.
Es ceru, ka tas šajā jomā neatkārtosies.
Otrkārt, es vēlētos lūgt Komisiju pēc iespējas drīzāk paziņot Parlamentam to, kad un kā tā piedāvā ieviest pēcvēlēšanu protokola mehānismu vēlēšanu novērošanas misijās, kas ierosinātas šajā ziņojumā.
Treškārt un visbeidzot, ziņojumā Padome un Komisija tiek aicināta izanalizēt, atbalstīt un saskaņot ES divpusējo sarunu kritēriju noteikšanu ar citu donoru un starptautisku organizāciju darbībām, it īpaši ar ANO ieviestajiem mehānismiem.
Rīt šajā Parlamentā notiks debates saistībā ar steidzamu rezolūciju par finansējuma piešķiršanu īpašai Apvienoto Nāciju Organizācijas izveidotai tiesai, lai izskatītu kara noziegumus Sjerraleonē.
Es to uzskatu par piemēru saskaņotības trūkumam, kas pašreiz pastāv starp Eiropas Savienību un starptautiskām organizācijām, un labu piemēru darbam, kas vēl ir jāpaveic.
Tāpēc es ceru, ka šis ziņojums būs solis virzienā uz to, lai šo saskaņotību panāktu.
(DE) Cienījamā priekšsēdētājas kundze! Šodien pie šīs Parlamenta ēkas demonstrēja grupa jezīdu kurdu, un es kopā ar Feleknas Uca un citiem pievienojos viņiem.
Šī demonstrācija, ko organizēja pārstāvji no grupas, kuru vajā teroristi un kurai draud ar genocīdu, bija vēl viens piemērs neticamajām cerībām, kas paustas šajā Parlamentā saistībā ar cilvēktiesību jautājumu.
Tieši tāpēc ir svarīgi, lai mūsu darbs cilvēktiesību jomā notiktu sistemātiski un ilgtspējīgi un lai netiktu pieļautas noteiktas kļūdas.
Pirmā nopietnā kļūda ir nošķirt lielas un mazas valstis, kurās ir aktuāls cilvēktiesību jautājums, jo tas smagi ietekmē mazās valstis, bet no tā labumu gūst lielās valstis, ar kurām mūs vieno nozīmīgas ekonomiskas un stratēģiskas intereses.
Tā dara daudzas no mūsu valdībām un visu politisko virzienu pārstāvji, taču šajā ziņojumā tas nav darīts.
Ziņojumā ir ļoti drosmīgi risināti tieši jautājumi par Ķīnu un Krieviju, un es esmu pateicīgs Angela Merkel par to, ka viņa savas pēdējās vizītes laikā Ķīnā un pirms kāda laika Krievijā skaidri norādīja, ka ir iespējams gan ievērot intereses un par spīti tām vai to dēļ skaidri risināt cilvēktiesību jautājumu.
Otrā kļūda, ko nedrīkstam pieļaut, ir šāda.
Austrijas rakstnieks Gerd-Klaus Kaltenbrunner reiz teica, ka ir divu veidu apspiestas kopienas un individuāli upuri: vieni, kam piemīt seksuālā pievilcība, un otri, kam nepiemīt.
Pirmie kādu laiku atrodas uzmanības centrā, un otrie tiek ignorēti.
Cilvēktiesībām ir jāattiecas uz visiem neatkarīgi no tā, vai tās tajā brīdī ir vai nav konkrētajā starptautiskās uzmanības centrā.
Trešā kļūda, no kā mums jāizvairās (un arī šī ir ļoti būtiska), ir partiju politikas ieviešana šajā jautājumā.
Tāpēc es vēlos paust nožēlu par runu, ko teica Erik Meijer, kuru citādi es ļoti cienu.
Pajautājiet padomju varas vajātajiem Tunne Kelam vai Vytautas Landsbergis, kas par viņiem iestājās toreiz, 1980. gados, - vai tā bija mūsu grupa vai Erik Meijer grupa.
Nelīdzsvarotība un tieksme pārkāpt cilvēktiesības partiju politisko iemeslu dēļ ir sastopama it visur.
Mums jāizvairās no šā virziena un jāizvēlas ceļš, kas izvēlēts Elena Valenciano lieliskajā ziņojumā, un jāveido cilvēktiesību politika, kas balstās uz objektīviem standartiem un likvidē dalījumu grupās, un ir to cilvēktiesību tradīciju vērta, kādas pastāv šajā Parlamentā.
(ET) Es vēlētos pateikties referentei par labu ziņojumu un viņas komandas darba augsto līmeni.
Saistībā ar divpusējām sarunām par cilvēktiesību jautājumiem ar trešām valstīm es vēlētos pasvītrot divas lietas.
Patiesībā es atkārtošu to, ko teica iepriekšējais runātājs, taču es to uzskatu par tik svarīgu, ka to ir vērts atkārtot.
Pirmkārt, jautājums saistībā ar konfliktējošām interesēm un vērtībām, kurš ir ļoti svarīgs arī man.
Nav noslēpums, ka, tiecoties globalizēt pasauli, mēs esam centušies dot priekšroku savām pašu interesēm un vērtībām.
Ja mēs nerunāsim par savām pašu vērtībām un nesludināsim tās, tad gadījumos, kad mūsu intereses mūs spiedīs attiecīgi rīkoties, mēs pakāpeniski aizmirsīsim par šīm vērtībām.
Es atzinīgi vērtēju referentes elastīgumu - mēs kopīgi iesniedzām priekšlikumus grozījumiem attiecībā uz Krieviju un Vidusāziju.
Tieši šajos reģionos intereses bieži ņem virsroku un mūsu vērtības tiek aizmirstas.
Eiropas Savienībai ir jāatgādina saviem partneriem par starptautiskajiem nolīgumiem un saistībām, kādas tie uzņēmušies ar šiem nolīgumiem.
Kā Eiropas Padomes referente es noteiktu uzskatu, ka, pirmkārt, ir jāņem vērā lielo valstu intereses, tomēr tajā pašā laikā mums ļoti patīk ignorēt mazās valstis, taču standartiem jābūt vienādiem visos gadījumos.
Otrkārt, attiecībā uz mazāk svarīgu jautājumu es vēlētos minēt mūsu rīcību attiecībās ar trešām valstīm un to, kā tā ietekmē un atbalsta cilvēktiesības un saistītos mērķus uzņēmējās valstīs.
Mums vienmēr ir jādod cerība un nevis pretējais, proti, mēs nedrīkstam šīm valstīm atņemt cerību.
Katrs no mūsu soļiem, ko veicam problēmu cēloņu risināšanai, tiek ļoti uzmanīgi vērots.
Es, piemēram, uzskatu, ka rietumu atbalsts Baltijas valstu iedzīvotājiem un viņu mērķiem bija svarīgs un nepieciešams, un, manuprāt, šāda atbalsta trūkums pašlaik ir nomācošs.
Šajā sakarā ir arī jāuzsver mūsu partneriem, ka viņiem savas saistības ir jāievēro.
Visbeidzot es atkārtoju, ka šajā ziņojumā šie jautājumi ir aptverti, un vēlreiz pateicos referentei par komandas darba augsto līmeni.
(FI) Cienījamā priekšsēdētājas kundze! Vispirms es vēlos pateikties referentei Elena Valenciano Martínez-Orozco par lielisko un labi motivēto ziņojumu.
Šim Eiropas forumam Eiropas Parlamentā ir ļoti svarīgi risināt cilvēktiesību jautājumus.
Es pilnīgi piekrītu referentes teiktajam, ka cilvēktiesībām jābūt ES ārpolitikas pamatā.
Runājot par cilvēktiesībām, mums ir jāatceras, ka tas nedrīkst būt tikai retorisks temats vai tikai vārdi, ko izmanto politiskās runās un īpašos gadījumos.
Tai jābūt ikdienišķai realitātei gan Eiropas Savienībā, gan mūsu attiecībās ar citām valstīm - trešām valstīm.
Ko tieši nozīmē cilvēktiesības no visiem to aspektiem?
Es to saprotu šādi - cilvēktiesības ir neatņemamas tiesības, kas cilvēkam ir no dzimšanas līdz nāvei, tostarp nedzimušu bērnu un vecāka gadagājuma cilvēku tiesības.
Tās ietver sieviešu tiesības, kā jau šodien minēts, un bērnu tiesības, taču tās ietver arī invalīdu tiesības, slimu cilvēku, vecāka gadagājuma cilvēku tiesības un ikviena cilvēka tiesības.
Mums jāatceras, ka jebkura dzīvība ir vērtīga un vienreizēja.
Es pat teiktu, ka katra dzīvība ir svēta, un neviens nevar atņemt citam cilvēkam dzīvību - atņemt viņam cilvēktiesības.
Ja mēs Eiropas Savienībā būtu vienoti ar citiem savos uzskatos, ka cilvēciskās vērtības un cilvēktiesības vienmēr ir svarīgākas par tirgus vērtību, mēs būtu uz pareizā ceļa.
Tomēr diemžēl izrādītos, ka mēs ļoti bieži ļaujam tirgus vērtībai ieņemt cilvēktiesību vietu.
Ķīna tam sniedz daudzus piemērus, un tie šodien ir ļoti acīmredzami.
Turklāt tagad mums, piemēram, ir jāņem vērā situācija Krievijā.
Kādas ir cilvēktiesības Krievijā?
Mēs tās redzam, mēs pazīstam lietas pēc vārdiem - Hodorkovska lieta un citas.
Ko mēs kā Eiropas vērtību kopiena esam sasnieguši?
Acīmredzot mums Eiropas vērtību kopienā un Eiropas Savienībā ir jārīkojas atbilstoši tam, ko sludinām, un jāaizstāv cilvēktiesības un cilvēciskās vērtības visā Eiropas Savienībā, kā arī mūsu attiecībās ar trešām un jaunattīstības valstīm.
(ES) Cienījamā priekšsēdētājas kundze! Divdesmitā gadsimta otrajā pusē un īpaši pēdējās trijās desmitgadēs demokrātija un cilvēktiesību ievērošana ir ievērojami uzlabojusies, taču šajā jomā vēl joprojām ir daudz jādara.
Pirms dažiem mēnešiem Berlīnē pieņemtajā deklarācijā par Romas līguma parakstīšanas 50. gadadienu ES iestādes oficiāla pauda vēlmi veicināt brīvību un demokrātiju pasaulē.
Šajā politikā mums ir atvērti jāstrādā pie principa, ka cilvēktiesību ievērošana ietekmē visu starptautisko kopienu un ka šīs tiesības ir universālas.
Šīs divas domas ir skaidri paustas galīgajā dokumentā, ko pieņēma Ņujorkas augstākā līmeņa sanāksmē 2005. gadā.
Teorija, ka ir pasaules daļas, uz kurām viena vai otra iemesla dēļ neattiecas pienākums ievērot cilvēktiesības, nav pieņemama, citiem vārdiem sakot, nav pieņemama teorija, ka ir režīmi, kuros nepastāv prasība ievērot brīvības.
Šajā brīdī es vēlētos atsaukties uz lieliskajām esejām, ko sarakstījis Nobela prēmijas ieguvējs Amartya Sen, par demokrātijas globālajām saknēm un demokrātiju kā universālu vērtību.
Īsi sakot, cilvēktiesību veicināšanai ir jāpiešķir ļoti svarīga loma ES attiecībās ar visām trešām valstīm.
Viens no instrumentiem ir divpusējas sarunas, tāpēc, manuprāt, būtu noderīgi izveidot ziņojumu, kas palīdzētu organizēt un sistematizēt divpusējas sarunas par cilvēktiesību jautājumiem starp Eiropas Savienību un citām valstīm.
Es atzinīgi vērtēju to, ka ziņojuma 31. punktā Padome tiek aicināta nodrošināt, ka divpusēju sarunu sākšana vai atlikšana atbilst skaidriem kritērijiem, un veikt iepriekšēju ietekmes novērtējumu.
Es arī piekrītu, ka divpusējas sarunas pēc būtības nav beigas.
Es vēlētos nobeigt, īsi pieminot Kubu, kas ziņojumā nav minēta un kur diemžēl vēl aizvien netiek ievērotas cilvēktiesības un pamatbrīvības.
Tomēr nesen Padome nolēma ierosināt sākt ar Kubu visaptverošas divpusējas sarunas, ietverot arī jautājumu par šīm tiesībām.
Ir labi zināms, ka Parlamenta vairākuma nostāja ir tāda, ka tas nepiekrīt nedaudz neparastajai politikai, kādu Padome ievēro pēdējo triju gadu laikā attiecībā pret Fidel Castro režīmu.
Mūsuprāt, par prioritāti pirms jebkurām citām iniciatīvām jānosaka stingra prasība atbrīvot politieslodzītos.
(PT) Apsveicu kolēģi Valenciano kundzi ar svarīgo ziņojumu, kurā izteikti konkrēti priekšlikumi par Parlamenta iesaistīšanu iesaistīt Padomes un Komisijas rīkotajās sarunās par cilvēktiesībām.
Tas nav tikai jautājums par mēģinājumu nostiprināt ES starptautisko nozīmi iestāžu līmenī.
Tas ir jautājums par mēģinājumu iegūt labumu no pievienotās vērtības, kuru Eiropas Parlamenta dalība varētu dot šo dialogu tematos un praktiskajos rezultātos, kurus tas var dot jomā, kurās daudzu Eiropas valdību un organizāciju centieni un pašpaļāvības trūkums nelabvēlīgi kontrastē ar Eiropas Parlamenta uzdevumu un vēsturisko noteikto vadītāja lomu kā iestādei, kura ir Eiropas iedzīvotāju balss.
Jāatzīst, ka ir daudz nenoteiktības gadījumu, kas mazina uzticību Eiropai.
Vēl šorīt debatēs par terorismu es kritizēju Eiropas valdību sadarbību ar Buša administrācijas programmu par tirdzniecību ar spīdzināšanas ierīcēm.
Tomēr aplūkosim Eiropas attīstības politiku, kuras mērķis ir sekmēt labu pārvaldību un tādējādi arī cilvēktiesības.
Pašreizējā Portugāles prezidentūra saistībā ar to pat vēlas nostiprināt Eiropas attiecības ar Āfriku.
Kāpēc Komisija un Padome pat nemēģina kaut visvienkāršākajā veidā izmantot to rīcībā jau esošos instrumentus, piemēram, Kotonū nolīgumu, kurā iekļauti īpaši panti par cilvēktiesībām?
Tagad 77 miljoniem etiopiešu un vēl daudz vairāk miljoniem citu Āfrikas iedzīvotāju ir skaidrs, ka ES neuztver nopietni Kotonū nolīgumu.
Pēc 2005. gada vēlēšanām, kuras pārraudzīja Eiropas Savienības misija, Etiopijas cietumos ieslodzītie trīsdesmit astoņi ievēlētie parlamenta deputāti, žurnālisti un aktīvisti nesen tika atbrīvoti, pateicoties šā Parlamenta atkārtotajam spiedienam un par spīti neizprotamai klusēšanai no Padomes puses.
Tomēr citi vēl joprojām ir apcietināti, piemēram, Netsanet Demissie un Daniel Bekele.
Vai viņi jebkad spēs ticēt Kotonū nolīgumam un ES?
ES pārstāvju bezdarbības un pat pretīgas zemošanās paraugi pārpilnam redzami visā pasaulē - no Adisabebas līdz Pekinai, no Maskavas līdz Rijādai, no Teherānas līdz Havannai.
Cerēsim, ka ziņas par to, ka Eiropas Komisija nesen atvainojās Sudānas valdībai, lai novērstu Komisijas vietējo delegātu izraidīšanu, ir nepatiesas.
(SV) Priekšsēdētājas kundze! Pasaulē, kurā ne vienmēr skaidri saskatāma demokrātija un cilvēktiesības - mūsu kaimiņos un dažreiz atsevišķās valstīs, kuras, nebūdamas ES dalībvalstis, tomēr ir Eiropas daļa- ES attiecības ar apkārtējo pasauli kļūst arvien svarīgākas.
Katras no šīm attiecībām neatkarīgi no tā, vai tās ir tikšanās, sarunas vai nolīgums, ir iespēja aizstāvēt mūsu vērtības un izvirzīt prasības valstīm, kuras vēl nav nonākušas pie izpratnes par tādiem vārdiem kā humānisms, cilvēktiesības un demokrātija.
Ziņojums, kuru mēs šodien izskatām, katrā ziņā ir labs.
Tajā uzskatāmi parādītas grūtības, kādas rada atšķirīgas redakcijas un pieeja cilvēktiesībām, tomēr man šķiet, ka ziņojumā vajadzēja izteikt vairāk kritikas, piemēram, par mūsu attieksmi pret Ķīnu un Krieviju.
Mūsu pienākums ir kritiski izturēties pret valstīm, kuras neievēro cilvēktiesības un nav demokrātiskas, tomēr ir ārkārtīgi svarīgi, ka mēs kritizējam valstis, kuras pašas sevi uzskata par demokrātiskām - ne tikai mūsu pašu uzticamības dēļ, bet arī visu to cilvēku dēļ, kuri dzīvo šajās valstīs un kuriem nav pat iespējas izpaust kritiku.
Demokrātija un cilvēktiesības ES ir noteikums, tādēļ dažreiz mums šķiet, ka tās ir bijušas vienmēr, tās ir un būs vienmēr.
Bet mēs, kas esam dzimuši diktatūru laikā, zinām, ka mums karu dienu ir jācīnās par demokrātiju un cilvēktiesībām.
Nepietiek pateikt, ka notiek darbs cilvēktiesību jomā un ka stāvoklis uzlabojas.
Vēl ir daudz darba, kā mēs bieži sakām.
Mums jābūt daudz skaidrākiem un precīzākiem sarunās gan attiecībā uz mūsu kritiku, gan attiecībā uz prasībām, un mums jāsāk saukt lietas īstajos vārdos, ja mēs vēlamies atstāt mantojumā labāku pasauli mūsu bērniem.
(FR) Priekšsēdētājas kundze! Ir jau vēls, daudz kas jau ir pateikts, tomēr es patiesi vēlētos pateikties Valenciano kundzei, protams, par šo ziņojumu.
Tas iezīmē svarīgu soli, lai Eiropas attīstība politika kļūtu pārredzamāka un efektīvāka, ja ir runa par cilvēktiesībām.
Es izmantoju arī šo debašu doto iespēju, lai aicinātu Padomes un Komisijas pārstāvjus uz labāku iestāžu sadarbību.
Ir tiešām ļoti svarīgi izveidot dialogu starp Padomi, Komisiju un Parlamentu, lai cilvēktiesību jomā īstenotos pasākumus varētu labāk saskaņot un lai novērstu pretrunas un dublēšanu, kas traucē raidīt paziņojumus apkārtējai pasaulei.
Diemžēl tas ir pastāvīgs jautājums jaunumos.
Kā piemēru var minēt Birmu, kur mūsu politika šajā valstī ir neatšifrējama no ārpuses.
ES dalībnieki ir apliecinājuši, ka pievienojas kopējai nostājai par nacionālo samierināšanu, demokrātiju un cilvēktiesībām, bet praksē ES dalībvalstis ir dalītas, radot vāju un neefektīvu nostāju, kura nekādi neietekmē režīmu Birmā.
Eiropas Savienībai nav skaidras politiskas stratēģijas.
Mēs pievēršamies vienīgi humānajai palīdzībai, kura, protams, ir svarīga, tomēr ar to nepietiek.
Mēs neesam ieņēmuši nostāju jautājumā par to, kā ANO Drošības padomei jārīkojas ar situāciju Birmā, nepiedāvājot atbalstu vai rezolūciju.
Turklāt Komisija ir samazinājusi subsīdiju summu projektiem, kuri paredzēti cilvēktiesību un demokrātijas atbalstam Birmā.
Īsi sakot, Eiropas Savienība nav pozitīvi un efektīvi izmantojusi ietekmi, lai veicinātu un atbalstītu demokrātiju un cilvēktiesības šajā valstī.
To pierāda tas, ka mēs nesen neaicinājām atbrīvot birmieti, Nobela prēmijas laureātu Aung San Suu Kyi.
Taču 1990. gadā Parlaments viņai piešķīra Saharova balvu.
Šis piemērs lieliski parāda to, ka mūsu trim iestādēm ir jārīkojas kopā, parādot saskaņotu, skaidru politiku cilvēktiesību aizstāvībai.
(PT) Priekšsēdētājas kundze, dāmas un kungi! Ziņojums, kuru mēs šodien apspriežam, ir pelnījis mūsu atbalstu vispirms tāpēc, jo tajā plaši un detalizēti aplūkots Eiropas Savienības ārējai dimensijai ārkārtīgi svarīgs temats, un tādēļ es vēlētos apsveikt referenti.
Sliktākais, kas var notikt ar Eiropas Savienības vispārējām saistībām par atbalstu cilvēka pamattiesībām, būtu tas, ja tas kļūtu par izolētu, atsevišķi izskatāmu jautājumu.
Man šķiet, ka alternatīva, pareizais viedoklis ir uzskatīt cilvēktiesību atbalstu gan par ētisku pienākumu, kas ir pašsaprotami, gan ES interešu jomu, jo nestabilitāte, migrācijas plūsmas, politiskā un militārā spriedze, kas saistīta ar cilvēktiesību pārkāpumiem, izraisa krīzes, kuru rezultātā pasaule kļūst par bīstamu vietu.
Tādēļ es piekrītu fundamentālajam jautājumam, taču mums ir jāizskata jautājums par metodi.
Ja ES ir jāsaglabā attiecības tikai ar tādām valstīm, kurās ievēro cilvēktiesības tā, kā mēs tās aizstāvam, tad mums būtu stingras attiecības tikai ar dažām valstīm.
Un otrādi, ja Eiropas Savienība vienmēr izvēlētos reālismu ekonomikā, enerģētikā, ģeostratēģijā un citās interesēs, tā drīz vien atklātu, ka tā vietā, lai aizstāvētu tūlītējas priekšrocības, patiesībā ir radīti lielāki draudi nākotnei.
Mums ir jācer uz saskaņotu ES stratēģiju, kuras ārpolitikas darba kārtībā ir iekļauts taustāms un novērtējams atbalsts cilvēktiesībām.
Tā nav iespēja piešķirt budžeta līdzekļus, nenovērtējot to izlietojuma rezultātus vai tukši runāt par priekšlikumiem, kuri nekad netiks īstenoti.
Attiecībā uz to ES un Āfrikas valstu samits it iespēja, kuru nedrīkst palaist garām.
Ja mēs vēlamies palīdzēt Āfrikai un Āfrikas iedzīvotājiem - un mēs to gribam - mums ir jābūt vienlīdz dāsniem un prasīgiem.
Kā jau teicu, mēs nemaldinām sevi, ka varam atbalstīt attiecības tikai ar tām valstīm, kuras atzīst pamatvērtības, bet mums ir jāsaglabā pārliecība, ka cilvēktiesību programma ir iekļauta mūsu attiecību politikā ar šīm valstīm.
Pretējā gadījumā mēs palielināsim kāda diktatora spēku un parādīsim nevis savu labo gribu, bet gan politisko nespēju un spēka trūkumu sarunās.
Labāka pasaules, priekšsēdētājas kundze, ir drošāka pasaule, un Eiropa nevar sajaukt diplomātijas maigo spēku ar sapņu spēku, vai, vēl ļaunāk, vispār ar nespēku.
(HU) Es sirsnīgi sveicu Valenciano kundzi ar šo lielisko ziņojumu; viņa ir izvirzījusi dažus ļoti svarīgus priekšlikumus.
Tajā pašā laikā es vēlos norādīt uz dažiem trūkumiem, kuri nav viņas vaina, bet kuri parāda Eiropas Parlamenta un Eiropas Savienības konceptuālas nepilnības.
Piemēram, attiecībā uz Ķīnu mēs pareizi protestējam pret cilvēktiesību pārkāpumiem vai ticības brīvības ierobežojumiem, bet mēs nekad nerunājam par 700 miljoniem lauku ciematos dzīvojošo cilvēku, kuriem nav sociālās nodrošināšanas un nav pensijas.
Es vēlētos jautāt: vai tās nav svarīgas cilvēktiesības?
Es vēlētos turpināt tālāk.
Visā ziņojumā nav neviena atgādinājuma par nacionālo minoritāšu jautājumu Ķīnā.
Eiropas Savienībai tagad beidzot ir jāatver acis uz to, ka, lai tie būtu Rietumbalkāni vai jebkura cita vieta pasaulē, ja tā vēlas stabilitāti, tad tai ir jābūt godīgai, risinot minoritāšu un nacionālo minoritāšu jautājumu.
Eiropas Parlamentam ir jāpiedalās dažos Eiropas Padomes ēkā notiekošos semināros, lai saprastu, ka cilvēktiesības un minoritāšu tiesībās ir pilnīgi dažādi jautājumi!
Nav pieņemams tas, ka visā ziņojuma nav neviena vārda par nacionālo minoritāšu problēmām un neviena vārda par migrantu minoritāšu vai Rietumeiropas migrantu minoritāšu jautājumiem; tikai šodien, šajā pašā Parlamentā, es teicu, ka jauno minoritāšu integrācija Francijā, Lielbritānijā un Nīderlandē atrodas krīzes situācijā.
Tādēļ, ja Eiropas Parlaments un Eiropas Savienība nemainīs savu pieeju, tie nespēs tikt galā ar starptautiskajām problēmām un starptautiskajiem konfliktiem, un tai nebūs morālu tiesību kritizēt Ķīnas leģitimitāti; mums ir jāsaved kārtībā sava māja ar mūsu pašu neatrisinātajiem minoritāšu jautājumiem šeit, Eiropā.
Priekšsēdētājas kundze, ES divpusējās sarunās ar trešām valstīm nav bijis pietiekamas konsekvences, un šāda situācija var sagraut ES cilvēktiesību politikas ticamību.
Tādi ir divi šī ziņojuma secinājumi.
Tādēļ, mūsu vēstījums Komisijai un Padomei ir ļoti skaidrs: cilvēktiesību jautājumi ir jāiekļauj praktiskajā politikas veidošanā.
Citiem vārdiem sakot, tie nedrīkst būt atkarīgi no stratēģiskajām vai ģeopolitiskajām interesēm.
Vislielākais izaicinājums vēl arvien ir šo cēlo mērķu ieviešana mūsu pašreizējās attiecībās.
ES attiecībās ar Kazahstānas diktatūru acīmredzami pastāv interešu un uzskatu konflikts.
Ķīnas un Krievijas gadījumā, izsakot pamatotas bažas par situāciju šajās valstīs, mums būtu arī jājautā, vai tādas divpusējās sarunas, kādas notika līdz šim, patiesi ir panākušas situācijas uzlabošanos.
Tāpat, runājot par Krieviju, šai valstij ir jāpārtrauc prasīt, lai ES-Krievijas partnerība tiktu veidota uz kopējām vērtībām.
Pašreizējā situācijā tas izklausās samērā ironiski.
Mums lietas ir jāsauc to īstajā vārdā, jo Putina Krievija iespējams atrodas turpat, kur Hitlera Vācija bija 1930.-to gadu vidū.
Tas, ka šīs parādības nerisinām ar visu ES varu un ietekmi, mūs padara par līdzvainīgiem brutālajos cilvēktiesību pārkāpumos Krievijā.
Tajā pašā laikā, Gerhard Schroder aicināja ES nenoslogot Krieviju ar pārmērīgi augstām prasībām attiecībā uz cilvēktiesībām un demokrātiju šajā valstī.
Diemžēl fakts ir tāds, ka ES vēl arvien trūkst īsta tvēriena, ar vislabākajiem nodomiem cenšoties sabalansēt cilvēktiesību jautājumus un tās ekonomiskās un stratēģiskās intereses.
(LT) Uzmanība, kas pievērsta dialogam par cilvēktiesībām, nekad nevar būt pārāk liela, un tādēļ es vēlētos apsveikt referenti, kura ir mūs iepazīstinājusi ar daudziem ieteikumiem un vērtējumiem.
Eiropas Parlaments grib un var aktīvāk piedalīties Padomes un Komisijas dialogā par cilvēktiesību jautājumiem ar trešām valstīm, jo tam ir vajadzīgās iespējas un pieredze.
EP deputātu kreativitāte un neatkarība var papildināt Komisijas un Padomes reālismu.
Mums ir jārunā vēl skaļāk par cilvēktiesību aizstāvju stāvokli un vidi, kādā viņi darbojas, kā arī par ekonomiskajām, sociālajām un ekoloģiskajām cilvēktiesībām.
Kaut gan ES un Amerikas Savienoto Valstu attiecības apēno karš Irākā un Gvantanamo, tās tomēr ir veselīgas, paticoties mūsu kopējām vērtībām.
ES un Krieviju saista gāzes un naftas cauruļvadi, tomēr dialogu ar Krieviju par cilvēktiesībām nevar mīkstināt energoresursi un merkantilas intereses.
Šī lielā un svarīgā valsts meklē nacionālu ideju un īpašu ceļu.
Šeit es varētu pieminēt kādu Maskavā dzirdētu komentāru: agrāk mēs aplami domājām, ka šeit, Krievijā, ejam pa pareizo ceļu; tagad mēs aplami domājam, ka ejam pa īpašu ceļu.
Neviens neapstrīd Krievijas tiesības iet pa īpašu ceļu, ja to vēlas lielākā daļa pilsoņu.
Tomēr stāvoklis ir pavisam cits, ja tam pievienojas vārda un preses brīvības un NVO darbības ierobežojumi vai izņēmumi dažām partijām.
Nav mēģinājumu uzsākt dialogu par cilvēktiesībām ar Baltkrieviju; tomēr man šķiet, ka tajā ir ieinteresēti ne tikai šīs valsts cilvēktiesību aizstāvji, bet arī ES.
Tas, par ko mēs aktīvi kritizējam Baltkrieviju, attiecas arī uz dažām Vidusāzijas un Dienvidkaukāza valstīm, kuras pat ir iesaistītas Eiropas kaimiņattiecību politikā.
Tomēr lielāki zaudējumi un naftas un gāzes smarža nedrīkstētu mīkstināt attieksmi pret cilvēktiesību pārkāpumiem.
Priekšsēdētājas kundze, man jāsaka, ka šis nebija viegls ziņojums, kam urbties cauri.
Tas bija pārmērīgi garš un dublējās, taču tas attiecas uz svarīgu tematu.
Es esmu pārliecināts patiesu cilvēktiesību aizstāvis.
Taču man jāatzīst, ka man ir grūti šo konceptu paplašināt tādā mērā, lai tas ietvertu gandrīz visus iespējamos cilvēku aktivitāšu aspektus: sociālās, vides, ekonomiskās un kultūras tiesības - es nosaucu tikai dažas, par kurām atkārtoti tiek runāts.
Tomēr, cilvēktiesību pārkāpumiem visā pasaulē nekad nav bijusi pievērsta tik liela uzmanība kā šodien, taču paradoksālā kārtā tas nav novedis pie pozitīvām izmaiņām daudzās valstīs, kur notiek vissmagākie pārkāpumi.
ES ir jāspēlē nozīmīga loma likuma varas un cilvēktiesību ievērošanas veicināšanā, taču tās ieradums atkāpties pašai no saviem noteikumiem nekādi neveicina reformas vissliktākajos režīmos.
Šajā ziņā es īpaši domāju Zimbabvi un Birmu, attiecībā uz kurām pašas ES ceļošanas aizliegums un mērķtiecīgās sankcijas vairākos gadījumos ir tikušas ignorētas nepamatotu iemeslu dēļ.
Un mēs brīnāmies, kāpēc mūsu pasākumi nav efektīvi un tirāni par mums smejas!
Daudzas Āfrikas valstis nav pildījušas savu pienākumu nodrošināt labu pārvaldību.
Tas nav nekāds pārsteigums, ja no ES sarunu partneriem par šo tēmu nav stingri izteikta vēstījuma.
Jau gadiem ilgi mēs esam mēģinājuši panākt, lai citas Āfrikas valstis mums pievienotos mūsu centienos Zimbabvē panākt izmaiņas uz labo pusi, taču veltīgi.
Tikmēr šī valsts iegrimst ekonomiskā haosā un miljoniem tās cilvēku zem Mugabe uzpūtīgās diktatūras cieš no bada un nabadzības.
Pašlaik šķiet, ka pastāv iespēja, ka ES atkal pārkāps pati savus noteikumus un uzaicinās Mugabe vai citus nevēlamo personu sarakstā esošos Zimbabves ministrus uz ES-Āfrikas samitu Lisabonā decembrī.
3. jūlijā es par šo tematu rakstīju Portugāles premjerministram.
Pagaidām vēl neesmu saņēmis atbildi.
Tā kā Padomes pārstāvji šeit pašlaik nav klāt, varbūt Prezidentūra varētu uzzināt, ko tā ir nodomājusi darīt saistībā ar šo jautājumu?
No vakardienas ziņojuma es dzirdēju, ka ārējo sakaru komisāre Benita Ferrero-Waldner ir teikusi, ka, iespējams, viņi Mugabe vietā uzaicinās ārlietu ministru.
Bet arī viņš ir nevēlamo personu sarakstā; viņš šajā sarakstā ir ierakstīts ar Nr. 83.
Tad vai kāds mums varētu pateikt, kas šajā sakarībā notiks?
(RO) Priekšsēdētāja kungs, godātie kolēģi! Apgalvojumu, ka sieviešu tiesības ir cilvēktiesību neatņemama sastāvdaļa, varētu uzskatīt par tautoloģiju, jo tas ir pašsaprotams.
Realitāte rāda, ka tās tiek tikai skaidri ignorētas.
Nesen mēs pārbaudījām kavēšanos Tūkstošgades attīstības mērķu izpildē, kur sievietes ir ne tikai mērķa grupa, bet arī svarīgs procesa paātrināšanas faktors.
Elena Valenciano lieliskajā ziņojumā Komisijai un Padomei ir izteikts lūgums sarunās ar partnervalstīm ievērot dzimuma dimensiju.
Tomēr dialogā ir iesaistītas vismaz divas puses, un mēs esam viena no tām.
Mēs domājam, ka sieviešu tiesību atbalsta un aizsardzības pasākumi un arī to īstenošanas kontrole ir atkarīga no Eiropas partijām, iestādēm un mūsu valdību jutīguma attiecībā uz dzimumu problēmām.
Tas ir vajadzīgs, lai sasnigtu dzimumu līdztiesības ceļvedī noteiktos mērķus.
Mums nevajag ieviest sarežģītus rādītājus, lai redzētu, ka Eiropas Savienībā ir valdības, kurās nav nevienas sievietes, vai citas valdības, kuras nekritiski aizstāv tradīcijas un rīcību, kas pārkāpj sieviešu tiesības.
Mēs visi zinām, ka lēmums uzsākt dialogu par cilvēktiesībām ir pamatots ar vairākiem kritērijiem, kurus noteikusi padome, kad stāvoklis partnervalstīs tiek uzskatīts par satraucošu.
Pat optimistiskajā gadījumā, kad visi Padomes dalībnieki ir sieviešu tiesību atbalstītāji, es domāju, kādu piemēru mēs rādām valstij, no kuras pieprasa pārstāvniecības pasākumus politiskajās struktūrās.
Diemžēl šī piezīme attiecas arī uz Eiropas Parlamentu, kurā ir lielas rezerves mūsu pašu struktūru reformai, tostarp arī līdzsvarotai dzimumu pārstāvniecībai.
Mēs pieprasām no Eiropas iestādēm un dalībvalstīm atbilstību starp vārdiem un darbiem.
Ir jāsaglabā saskaņa starp Kopienas politiku un instrumentiem, lai tie nelabvēlīgi netraucē sieviešu iespēju veicināšanas pasākumus partnervalstīs.
Ir svarīgi runāt par sievietēm, bet vēl daudz svarīgāk ir ļaut viņā runāt, lai uzlabotu politisko klimatu, miera procesus un samazinātu korupciju visā pasaulē.
(PL) Priekšsēdētājas kundze! Es pilnīgi atbalstu iesniegto ziņojumu it īpaši attiecībā uz vienu no vissteidzamākajām problēmām ne tikai Eiropas Savienībā, bet arī visā pasaulē.
Sarunu un apspriežu kvalitāte ar trešām valstīm cilvēktiesību jomā galvenokārt ir atkarīga no darbību saskaņotības un pārredzamības.
Es vēlētos uzsvērt, ka ciešāka sadarbība ir ceļš uz iespējami lielākiem ieguvumiem no dialoga it īpaši tad, ja ir iesaistīs Eiropas Savienības lēmumus pieņemošais trīsstūris.
Mums precīzi jānosaka mērķi, kurus vēlamies sasniegt.
Ieteiktā saskaņotības palielināšana attiecas arī uz parasto praksi atdalīt dialogus par cilvēktiesībām no citām divpusējām attiecībām.
Jāatzīst, ka ziņojumā ir uzsvērts, ka Ķīnas gadījumā šāda veida liekulība ir jāatmet.
Taču tas nav formulēts pietiekami stingri, jo ir skartas attiecības ar Krieviju.
Mūsu cilvēktiesību jomai piemērotie kritēriji ir stingri jānosaka visās valstīs, un, vissvarīgākais, tiem ir jābūt vienādiem.
Man žēl, bet šis noteikums ļoti bieži tiek pārkāpts.
Vispārpieņemtās normas piemēro izlases veidā atkarībā no tā, kāds var būt šāda veida darbības rezultāts.
Kā jau teicu, tāda ir situācija attiecībā uz Krieviju, kura ir Eiropas Savienības galvenā tirdzniecības partnere.
Bez šaubām, šis apstāklis dod abpusēju ieguvumu.
Tomēr mēs nevaram atļauties uz labu tirdzniecības sakaru rēķina padarīt cilvēktiesības nosacītas.
Es ceru, ka man nav jāatgādina, ka Krievijas Federācijā ir plaši izplatīta spīdzināšana un vajāšana rasiskās piederības dēļ, kā tas ir Čečenijā, bet organizācija "Žurnālisti bez robežām” ir ierindojusi šo valsti 17. vietā pasaulē preses brīvības apspiešanas ziņā, kas ir bīstami tuvu tādām valstīm kā Ķīna un Ziemeļkoreja.
Tas, par ko es runāju, attiecas arī uz Kubu, kura , starp citu, arī nav minēta šajā ziņojumā.
Būdama galvenā tirdzniecības partnere, Eiropas Savienība tāpat kā Krievijas gadījumā, šķiet, piever acis uz tur notiekošo.
Neraugoties uz jūnija rezolūciju, nav veikta neviena īpaša darbība.
Laiku pa laikam mēs lasām, ka Eiropas Parlaments pieprasa šo vai to, vai pauž nožēlu par kaut ko, bet vai mēs domājam par to, kas notiek tā rezultātā?
Saharova balva joprojām nav piešķirta Havanas organizācijai "Sievietes baltā”.
Vēl viens un ārkārtīgi svarīgs cilvēktiesību jomas elements ir nepieciešamība uzasināt instrumentu, kas nosaka finansiālā atbalsta noteikšanu un sadali opozīcijai valstīs ar nepietiekamu demokrātijas līmeni.
Es vēlētos īpaši uzsvērt to, cik svarīgi ir pareizi noteikt vajadzības.
Opozīcijas grupām nereti ir raksturīgs vājš formalizācijas līmenis.
Mums ir jādara viss, kas ir mūsu spēkos, lai nodrošinātu to, ka šī nauda nonāk pie īstajiem cilvēkiem un nevis pie tiem, kuru rokās ir vara.
Lūdzu, ticiet man, es pazīstu šo situāciju no personīgās pieredzes, un šādiem cilvēkiem īpaši pasākumi ir daudz vērtīgāki nekā rezolūcijas un garantijas.
Es vēlētos izmantot šo diskusiju par cilvēktiesībām, lai vērstu jūsu uzmanību uz kristiešu stāvokli Vidusāzijā.
Mēs saņemam satraucošu informāciju par to.
Augustā divi kristiešu aktīvisti no Vidusāzijas Kristiešu asociācijas tika arestēti un apsūdzēti par agresīvu, pret islāmu vērstu ziņu izplatīšanu.
Alžīrijas valdība ir ierobežojusi musulmaņu konfesijai nepiederīgo cilvēku reliģisko brīvību, un tas tieši ietekmē tur dzīvojošos kristiešus.
Arvien radikālāk noskaņoto musulmaņu represijas skar kristiešu tādās valstīs kā Irāka, Ēģipte un Libāna.
Komisijas loceklis. - Priekšsēdētājas kundze, es atzinīgi vērtēju viedokļu apmaiņu par šo ziņojumu, kas apliecina Parlamenta apņemšanos risināt cilvēktiesību jautājumu.
Debašu iedvesmots, es vēlētos izklāstīt Komisijas ieteikumus lielākai divpusējo sarunu atklātībai un Eiropas Savienības un pilsoniskās sabiedrības organizāciju līdzdalībai visos divpusējo sarunu un apspriešanās aspektos - tas ir jautājums, uz kuru attiecas vairāki iebildumi.
Lai gan daži no ziņojumā minētajiem ieteikumiem jau kļūst par daļu no prakses, kā, piemēram, tie, kas attiecas uz paziņojumiem un atskaitēm, šīm trim institūcijām būtu rūpīgi jāapsver dažādie ierosinājumi un jāatrod risinājumi, tajā pašā laikā ņemot vērā ES tiesību sistēmu un vienošanās starp Parlamentu un Komisiju, kas noteiktas 2005. gada maija pamatnolīgumā.
To darot, mums ir jābūt pragmatiskiem.
No vienas puses, tas nozīmē neslēpšanos aiz regulām un "parastajām biznesa atrunām”, un no otras puses tas nozīmē politisko iespēju, kā arī lielākas atklātības ietekmes uz divpusējo sarunu efektivitāti un trešo valstu gatavību iesaistīties šajās divpusējās sarunās rūpīgu izvērtēšanu.
Iespaids uz faktisko dialogu un attiecībām ar trešām valstīm ir rūpīgi jāizsver, lai Eiropas Savienībai netiktu atņemts efektīvs instruments.
Jebkurā gadījumā, es esmu pārliecināts, ka mēs spēsim panākt atbilstošu vienošanos, lai apmierinātu nepieciešamību pēc informācijas un saglabātu un palielinātu instrumenta efektivitāti.
Attiecībā uz ierosināto jautājumu par cilvēktiesību aspekta iekļaušanu tirdzniecības un atsevišķu nozaru nolīgumos, Komisija uzskata, ka nav nepieciešams kopēt asociācijas nolīgumā, partnerības vai sadarbības nolīgumā vai nozaru nolīgumos ietverto cilvēktiesību klauzulu.
Šādas klauzulas trūkums nozaru nolīgumos mums neliedz apspriesties par cilvēktiesību jautājumiem ar katru konkrēto valsti vai arī izmantot jebkurus citus instrumentus no Eiropas Savienības cilvēktiesību instrumentu kopuma.
Par demokrātijas un cilvēktiesību sadarbības programmas tematu Komisija vēlētos Parlamentam atgādināt, ka jaunais instruments, Eiropas demokrātijas un cilvēktiesību iniciatīva, paredz īpašus līdzekļus projektiem tādās valstīs kā šajās debatēs minētās Kuba un Birma/Mjanma.
Jautājumā par cilvēktiesību universālumu, ļaujiet uzsvērt, ka Eiropas Savienība piekrīt visu cilvēktiesību universālumam, nedalāmībai, savstarpējai atkarībai un savstarpējai saistībai.
Saskaņā ar šo Pasaules cilvēktiesību konferences Vīnē pasludināto principu, cilvēktiesību jautājumi globālā mērogā tiek risināti godīgā un vienlīdzīgā veidā, uz vienādiem pamatiem un ar vienādu uzsvaru.
Tas, protams, neizslēdz faktu, ka sarunu sesijas laikā kādam noteiktam tiesību kopumam tiek veltīta lielāka uzmanība kādu noteiktu notikumu dēļ vai tādēļ, ka mūsu sarunu partneri vienu jautājumu vietā ir gatavi risināt kādus citus, noteiktus jautājumus.
Komisija īpaši priecājas par to, ka ziņojumā vairāki ieteikumi ir veltīti sieviešu tiesību jautājumiem un to ietveršanai divpusējās sarunās.
Mēs nedrīkstam aizmirst arī citas tiesību jomas un grupas, kas ir pelnījušas uzmanību.
Attiecībā uz jautājumu par vēlēšanu novērotāju misijām Komisija piekrīt, ka politisks dialogs un īpaši dialogs par cilvēktiesību jautājumiem sniedz iespēju partnervalstīm lūgt turpināt ES vēlēšanu novērotāju misiju ieteikumu īstenošanu.
Šajā kontekstā Komisija ir arī aizstāvējusi nepārtrauktu Eiropas Savienības misiju vadītāja iesaistīšanos šajā procesā.
Šiem papildu pasākumiem ir jākoncentrējas uz attiecīgo politisko un vēlēšanu iestāžu darbībām un to aktīvo lomu pilsoniskas sabiedrības un demokrātijas veicināšanā, tostarp arī uz vēlēšanu reformu.
Komisija nav pārliecināta par nepieciešamību šim mērķim izveidot īpašu un atsevišķu pēcvēlēšanu protokolu mehānismu.
Komisija uzskata, ka palīdzība, divpusējo sarunu instrumenti un uzraudzības mehānismi pastāv tādēļ, lai nodrošinātu atbalstu pēcvēlēšanu stratēģijai un demokrātijai, un šos mehānismus ir jāturpina izmantot.
Attiecībā uz Geoffrey Van Orden īpašo jautājumu, es viņa bažas un jautājumu nodošu komisārei Benita Ferrero-Waldner, kura noteikti sniegs jums atbildi.
Nobeigumā, es vēlētos paziņot, ka esmu piefiksējis daudzus citus konkrētus komentārus par noteiktām situācijām.
Es jums apliecinu, ka šie komentāri arī tiks nodoti komisārei Benita Ferrero-Waldner, kura tos noteikti atbilstoši apsvērs.
Debates ir slēgtas.
Balsojums notiks ceturtdien, 2008. gada 6. septembrī.
Rakstiski paziņojumi (Reglamenta 142. pants)
rakstiski. - (IT) Es vēlētos sirsnīgi pateikties referentei par viņas darbu, jo uzskatu, ka ir ļoti būtiski pieņemt konsekventu Eiropas politiku cilvēktiesību un demokrātijas jomā, piedaloties starptautiskos dialogos.
Patiesībā, pārāk bieži uz ekonomiskām un stratēģiskām interesēm balstīti argumenti guva virsroku pār labajiem nodomiem un Eiropas vērtībām, kas tiek pausti šajā plenārsēžu zālē.
Īpaši atsaucoties uz ekonomiskiem un tirdzniecības nolīgumiem ar trešajām valstīm vai PTO sarunām ES dažreiz nepievērš pietiekamu uzmanību darba ņēmēju, minoritāšu, sieviešu un bērnu, kas atrodas ārpus ES, tiesībām, kļūstot par kriminālo autoritāšu un nepieņemamas prakses klusējošu līdzvainīgo.
Eiropas sociālā, ekonomikas un enerģijas politika, kas padarīja ES neatkarīgāku cilvēku un enerģijas resursu jomā, palīdzētu arī Eiropai atbrīvoties no noteiktiem ģeopolitiskām saitēm, kas atsevišķās situācijās panāk to, ka tiek ciests klusu cilvēktiesību jomā.
Visbeidzot, daudzas EP rezolūcijas un deklarācijas par īpašām situācijām bieži vien paliek nesaklausītas: gan Padomei, gan Komisijai ir būtiski pievērst lielāku uzmanību EP deputātu aicinājumiem, kas pauž personu vai etnisku grupu lūgumus, kuri pretējā gadījumā tiktu izslēgti no jebkāda veida komunikācijas.
Citu labo lietu vidū, kas minētas šajā ziņojumā, īpaši uzslavējams ir fakts, ka tas aicina Padomi un Komisiju iesaistīt Parlamentu vairāk dialogu ar trešajām valstīm sagatavošanā un īstenošanā.
Galu galā Eiropas Parlaments ir institūcija, kuras viedoklim cilvēktiesību jautājumos ir būtiska loma visā pasaulē.
Tomēr mēs nedrīkstam aizmirst, ka nedrīkst tikt pilnībā pārtraukti dialogi kā tādi ar valstīm ārpus Savienības ietvariem.
Ir kategoriski jāuzsver, ka cilvēktiesības nevar būt nekādu diplomātisku vai ekonomisku pārrunu vai kaulēšanos sastāvdaļa.
Šo tiesību pārkāpumus nedrīkst tolarēt, un Eiropas Savienībai kopā ar tās iestādēm vēsturisko, kultūras un morālo vērtību, kuras to virza, ietvaros šo principu ir pilnībā jāaizsargā.
Būtiskākais, ko mums nepieciešams veikt, ir izdarīt konstantu un konsekventu spiedienu uz tādām valstīm kā Krievija vai Ķīna, ar kurām jau kādu laiku tiek īstenots institucionalizēts dialogs.
Ir būtiski pārraudzīt vienošanos un pienākumu, kas atrunāti secīgajās konsultācijās, rezultātu, jo tas ir vienīgais veids, kā nodrošināt, lai tiktu panākts patiess progress.
Šajā sakarā ir patīkami, ka ziņojumā ir norādītas jomas, kurās šīm valstīm joprojām ir daudz ko darīt.
Tomēr diemžēl joprojām pastāv daudz būtisku problēmu, kas līdzinās šai.
Ilgtspējības īstenošana ES zivsaimniecības nozarē, izmantojot maksimāli iespējamo ilgtspējīgo daudzumu (debates)
Nākamais Fraga Estévez ziņojums Zivsaimniecības komitejas vārdā par ilgtspējības īstenošanu ES zivsaimniecības nozarē, izmantojot maksimāli iespējamo ilgtspējīgo daudzumu.
referente. - (ES) Priekšsēdētājas kundze, atļaujiet man, pirmkārt, teikt, ka šodien Andalūzijas piekrastē nogrima spāņu zvejas kuģis, un tā rezultātā mira trīs cilvēki un pieci šobrīd ir bezvēsts pazuduši.
Es lūdzu Parlamentu atbalstīt šīs ģimenes viņu bēdās un vēlmē glābt pazudušos jūrniekus.
Tagad es pāriešu pie ziņojuma, ko šodien apspriežam.
Pirmā lieta, ko vēlos norādīt ir skaidrā Komisijas zvejniecības pārvaldes sistēmas neveiksmi, ko jau Komisija pati ir atzinusi un Parlaments ir vairākkārt apliecinājis, jo ilgo tās pastāvēšanas gadu laikā tā nav nodrošinājusi resursu ilgtspējību un ir darījusi maz, lai veicinātu zivsaimniecības sektora efektivitāti un ienesīgumu.
Paradoksāli, bet šī pārvaldes sistēma ir vienīgā, kas nav bijusi iekļauta 2002. gada galvenajās reformās, un šī iemesla dēļ Komisijai ir jāizlīdzina situācija, saskaroties ar neilgtspējīgiem nederīgiem lomiem, dienu pēc dienas ieviešot jaunas kontroles metodes un veidojot atjaunošanas plānus, taču netiek skarts būtiskākais jautājums: saskaņota un aktuālajai situācijai atbilstoša pamata zivsaimniecības pārvaldības modeļa izveidošana.
Tāds ir konteksts, kādā mēs saņēmām Komisijas paziņojumu, kurā maksimāli iespējamais ilgtspējīgais daudzums ir izvēlēts kā kritērijs ilgtermiņa zivsaimniecības aktivitātēm, t. i. teorētisks modelis, kas tiecas apvienot efektīvāko sugas izmantošanu ar bioloģiskās ilgtspējības garantēšanu.
Kā intelektuāls un teorētisks modelis tas ir nevainojams, tomēr maksimāli ilgtspējīgā daudzuma problēma ir, ka ir atrastas vairāk nekā dažas pretrunas tā praktiskajā pielietojumā, un patiesībā liela daļa zinātnisko aprindu pārstāvju tagad uzskata, ka tas lielā mērā ticis aizstāts.
Tādēļ jautājums ir par šī modeļa pārdefinēšanu tādā veidā, lai to varētu piemērot faktiskajam zveju kopienu stāvoklim. Šajā sakarā rodas daudz jautājumu, kā to īstenot, kurus mēs šodien prezentētajā ziņojumā centāmies uzsvērt un uz kuriem nekādā veidā nav tikusi sniegta atbilde Komisijas paziņojumā, kas ir ļoti nenoteikts un neskaidrs.
Ir skaidrs, ka mēs nekritizējam Komisijas nodomu izmantot jaunu pārvaldības modeli, bet gan tās nespēju paskaidrot mums, kā tā plāno atrisināt sarežģījumus, īstenojot to praksē, un izvairīties no kļūmēm, kas iespējamas formulējot aktuālo maksimāli iespējamo ilgtspējīgo daudzumu.
Papildus tam, mums ir zināms, ka maksimāli iespējamajā ilgtspējīgā daudzuma noteikšanai ir nepieciešama virkne uzticamu, precīzu zinātnisku datu, tajā pat laikā lielākajam vairumam sugu nav iespējams noteikt tik neapšaubāmus datus.
Otrkārt, modelis ir balstīts uz vienas populācijas izmantošanu, tajā pat laikā lielākā daļa no Kopienas zivsaimniecības ir multisugas, kas nozīmē, ka daudzas no tām tiek nozvejotas par daudz vai par maz, kas acīmredzami ir pretrunā ar maksimāli iespējamo ilgtspējīgo daudzumu.
Tas nav piemērots arī jūras sugām, un mēs arī zinām, ka citi faktori ietekmē populācijas statusu, piemēram, kļūdas nostiprināšanā vai vides faktori, kā rezultātā var tikt noteiktas nepareizas maksimāli iespējamā ilgtspējīgā daudzuma definīcijas.
Pavisam skaidrs ir tas, ka striktas maksimāli iespējamā ilgstpējīgā daudzuma piemērošanas sekas īstermiņā dažkārt būtu drastiska zvejas iespēju un tādejādi Kopienas flotes darbības, ienākumu un nodarbinātības samazināšanās.
Priekšsēdētājas kundze, atļaujiet man pateikties visiem maniem kolēģiem par viņu ieguldījumu, un lūdzu pieņemt ziņojumu, ar ko Zivsaimniecības komiteja aicina Eiropas Komisiju pirms tāda tipa modeļa noteiktām ekonomiski būtiskām sugām forsētas ieviešanas, kura efektivitāte daudzām zivsaimniecībām zinātniski un ekonomiski ir apšaubāmi, atrisināt visas neskaidrības.
Vēl komiteja vēlas aicināt Komisiju primāri nopietni izskatīt skaidru zivsaimniecības pārvaldes sistēmu, kura būtu koncentrēta uz ekosistēmu, un tikai tad pieņemt lēmumu, kā piemērot atskaites punktus un izvēlēto modeli, neatkarīgi no tā, vai tas balstīts uz maksimālo noturīgo nozveju vai citiem aspektiem.
Man ir jāuzsver, ka to nedrīkst īstenot bez iepriekšējas ieviešanas ietekmes un pasākumu ietekmes novēršanai sociālas un ekonomiskas analīzes.
Visi šie jautājumi ir ļoti būtiski mūsu sektoram un mums.
Komisijas loceklis. - Priekšsēdētājas kundze, vispirms es vēlētos pateikties referentei Carmen Fraga Estevez un visiem Zivsaimniecības komitejas locekļiem par ļoti pamatīgo ziņojumu par ilgtspējības īstenošanu zivsaimniecības nozarē, izmantojot maksimāli iespējamo ilgtspējīgo daudzumu.
Es priecājos, ka esam panākuši plašu vienošanos, īpaši par nepieciešamību attālināties no ikgadējās lēmumu pieņemšanas, tādējādi šajā nozarē ļaujot izmantot pakāpeniskāku pieeju un labāku plānošanu.
Ilgtermiņa pieeja zivsaimniecības resursu izmantošanā nodrošinās arī lielāku stabilitāti un ilgtspējību.
Esmu pārliecināts, ka esam vienojušies par pasākumu mērķiem, kas steidzami nepieciešami, lai uzlabotu ļoti slikto zivsaimniecības resursu stāvokli Eiropā, krājumu apjomu palielinot līdz ilgtspējīgam līmenim, kas ilgtermiņā vienlaicīgi uzlabos arī zivsaimniecības rentabilitāti.
Nerunājot par ieguvumiem nozarei, pastāv arī starptautiskas politiskās saistības, kas ir jāizpilda.
Īpaši es novērtēju un piekrītu Zivsaimniecības komitejas viedoklim, ka kopējai zivsaimniecības politikai ir nepieciešams jauns vadības modelis, lai noteiktu zvejniecības perspektīvas, atjaunotu noplicinātos zivju krājumus un lai zvejas intensitātes līmenis būtu ilgtspējīgs un rentabls.
Tāpat ļoti svarīgs jautājums ir tas, ka zvejniecības piemērošana maksimāli iespējamam ilgtspējīgam daudzumam ir vienīgā vissvarīgākā darbība, ko var veikt, lai samazinātu izmetumu apjomu Eiropas ūdeņos.
Es zinu, ka pastāv arī zināmas bažas.
Es piekrītu daudzām no šīm bažām un zinu, ka tām būs jāpievēršas.
Pirmkārt, es zinu, ka maksimāli iespējamā ilgtspējīgā daudzuma novērtēšana nav viegls uzdevums.
Pastāv zinātniskas neskaidrības, un šis jautājums ir sarežģīts tādēļ, ka tiek ietekmēta ekosistēma un jauktās zvejas jautājumi.
Zivsaimniecības zinātne vēl nespēj precīzi paredzēt, kāds būs maksimāli iespējamais ilgtspējīgais daudzums kādu konkrētu zivju krājumiem vai jauktiem krājumiem.
Taču mums nevajadzētu skatīties tikai uz grūtībām.
Zinātne mums var pateikt, kādā virzienā zivsaimniecībai ir jāvirzās, lai uzlabotu nozveju un samazinātu izmaksas.
Pat, ja galamērķis nav īsti precīzs, virziens ir zināms tīri labi.
Mums būtu jāsāk virzīties pareizajā virzienā un, zivsaimniecībai attīstoties, pakāpeniski izvērtēt un pārskatīt maksimāli iespējamā ilgtspējīgā daudzuma atskaites punktus.
Rūpīgi ir jāizvērtē jauktās zvejas situācijas un vislabākie iespējamie risinājumi, kas atrasti attiecībā uz visas zivsaimniecības sistēmas potenciālo nozvejas apjomu.
Šī progresīvā pieeja ļaus izpētīt vides, ekonomiskos un sociālos aspektus.
Šī pieeja tika pieņemta arī ilgtermiņa plānā attiecībā uz plekstu un paltusu krājumiem Ziemeļjūrā, kurš tika pieņemts šogad un kuru es uzskatu par labu šīs pieejas izmantošanas piemēru.
Kā uzsvērts jūsu ziņojumā, ir steidzami jāsāk virzīties pareizajā virzienā.
Ļaujiet uzsvērt, ka ilgtermiņa pārvaldības plāni zivsaimniecības vadību praktiski virza pareizajā virzienā: t.i. tālāk no pārmērīgas resursu izmantošanas un nebūt ne noteikti uz maksimāli iespējamā ilgtspējīgā daudzuma mērķi.
Plāni ietver regulāras mērķu pārskatīšanas nosacījumus, kas nepieciešamības gadījumā maksimāli iespējamā ilgtspējīgā daudzuma mērķus ļauj pielāgot, piemēram, situācijām, kad dabiskajā vidē notikušas pārmaiņas vai kad tiek pārskatīti zinātnes ieteikumi.
Otrkārt, es piekrītu, ka zivsaimniecības jautājumus ir svarīgi risināt vietējā līmenī un iesaistīt ieinteresētās puses svarīgu lēmumu pieņemšanā par mērķu izvēli, par ātrumu, kādā mums uz šiem mērķiem būtu jāvirzās, un pareizo veicamo pasākumu, tādu kā nodokļi, nozvejas intensitātes vadība un tehniskie pasākumi, kombināciju.
Komisija maksimāli iespējamā ilgtspējīgā daudzuma plānus izstrādās tikai reģionālā līmenī un tikai pēc detalizētām konsultācijām ar iesaistīto nozaru pārstāvjiem.
Reģionālās konsultatīvās padomes šeit spēlēs nozīmīgu lomu, un to darbs jau ir sācies.
Šajā procesā svarīga ir arī ekonomiskā un sociālā analīze, un Komisija atbalstīs visus pārvaldības plānu priekšlikumus, kas ietvers ietekmes novērtējumu, kurā būs analizēti priekšlikumu ekonomiskie, sociālie un vides aspekti.
Palielināts atbalsts zivsaimniecības pētījumiem ir maksimālā iespējamā ilgtspējības daudzuma plānu izstrādes neatņemama daļa.
Pamatprogrammas, Zivsaimniecības zinātnes, tehnikas un ekonomikas komitejas darbs un Starptautiskās jūras pētniecības padomes atbalsts būs ļoti svarīgs šajā kontekstā, kas nākamajos gados būs prioritārā joma.
Pāreja uz maksimālo iespējamo ilgtspējīgo daudzumu zivsaimniecībā daudzos gadījumos nozīmē zvejas jaudas un intensitātes samazināšanu.
Eiropas Zivsaimniecības fonds tika izveidots, lai dalībvalstis varētu plānot savas zvejas jaudas un izmantot līdzfinansējumu no Kopienas budžeta, lai flotes lielumu piemērotu ilgtermiņa mērķiem un ņemtu vērā attiecīgos sociālos un ekonomiskos apsvērumus.
Es vēlētos teikt arī dažus vārdus par trīs Carl Schlyter ierosinātajiem grozījumiem.
Komisija uzskata, ka pārejā uz maksimāli iespējamā ilgtspējīgā daudzuma nosacījumiem pakāpeniskai pieejai ir jābūt kā vispārējam noteikumam.
Nav nepieciešamības visos gadījumos strauji pāriet uz maksimāli iespējamo ilgtspējīgo daudzumu.
Kas attiecas uz maksimāli iespējamā ilgtspējīgā daudzuma sasniegšanas zinātnisko metodiku, Komisija atsevišķos gadījumos lūgs zinātnisku padomu.
Mums nevajadzētu būt aizspriedumainiem pret zinātniskām debatēm, pāragri spriežot par to, kuras metodes varētu būt labākas par citām.
Visbeidzot, kā jau minēju, var teikt, ka Eiropas Zivsaimniecības fonds dalībvalstīm sniedz iespēju valsts palīdzību piešķirt tādā veidā, lai zvejas flotes pārstrukturētu saskaņā ar maksimāli iespējamā ilgtspējīgā daudzuma stratēģiju.
Tomēr, to nevajadzētu uztvert kā kompensāciju, jo zivsaimniecības nozare būs gala labuma guvējs no jaunās politikas, bet gan kā finansiālu stimulu nodrošināt šo pāreju.
Komisija turpinās sarunas ar zivsaimniecības nozares pārstāvjiem un sāks apspriest noteiktus ilgtermiņa plānus par maksimāli iespējamā ilgtspējīgā daudzuma perspektīvu attiecībā uz vairāku valstu zivsaimniecībām.
Šādu plānu īstenošana uzlabos krājumu un nozares stabilitāti un produktivitāti.
Es gaidu plašākas diskusijas ar jums par šiem plāniem, kas varētu notikt vēlāk, pēc tam, kad Komisija būs izstrādājusi ietekmes novērtējumus, konsultējusies ar nozares pārstāvjiem un sagatavojusi mūsu priekšlikumus.
Ir daudz darāmā, un es būšu ļoti pateicīgs par jūsu atbalstu šīs politikas jomas attīstīšanā.
PPE-DE Grupas vārdā. - Priekšsēdētājas kundze, es atzinīgi vērtēju Carmen Fraga Estevez ziņojumu un īpaši viņas uzsvērtās bažas par šo Komisijas priekšlikumu, jo man ir nopietni iebildumi pret komisāra priekšlikumiem maksimāli iespējamā ilgtspējīgā daudzuma modeli pieņemt kā atskaites punktu zivju krājumu apsaimniekošanā.
2015. gads ir politiski, nevis zinātniski noteikts datums.
Pārmērīgas nozvejas kontekstā tas ir pārāk agrs vieniem zivju krājumiem un pārāk vēls citiem.
Lai gan priekšlikuma mērķis ir maksimāli palielināt zivsaimniecības ekonomisko labumu un arī saglabāt zivju krājumu kapacitāti ilgtermiņā dot maksimāli ilgtspējīgus ieņēmumus, es baidos, ka, nebūt nesamazinot jūrā izmesto zivju skaitu, šī modeļa trūkumi var radīt pārmērīgu zivju krājumu izmantošanu, jo nozvejas līmeņa aprēķināšanā izmantotie pamata apsvērumi pamatojas uz vienas sugas zveju seklos ūdeņos un neņem vērā ģeogrāfisko un bioloģisko daudzveidību.
Es ļoti pozitīvi vērtēju mērķi palielināt zivju sugu aizsardzības efektivitāti, kā to būtu jādara mums visiem.
Taču es uzskatu, ka Komisija šo jautājumu nav pietiekami izpētījusi.
Nav notikusi padziļināta to risku izvērtēšana, kas rastos maksimāli iespējamā ilgtspējīgā daudzuma modeļa kļūdas gadījumā.
Turklāt, liels vairums zinātnieku un arī ANO Pārtikas un lauksaimniecības organizācija tradicionālo maksimāli iespējamā ilgtspējīgā daudzuma modeli ir aizstājusi ar jaunām vadošām pieejām, kas aptver visu ekosistēmu kopumā, nevis paļaujas uz dzīvnieku populācijas dinamikas novecojušo konceptu.
Maksimāli iespējamais ilgtspējīgais daudzums ir neefektīvs instruments, kas balstās uz papildu produkcijas iegūšanu laikā, kad populācija pieaug, taču tas notiek pirms tā ir paspējusi sasniegt optimālu lielumu.
Tas ir instruments, kas, ja tiek piemērots daudzu sugu zvejniecībai, var novest pie pārmērīgas nozvejas, jo jūs nevarat vienlaicīgi iegūt optimālu visu sugu īpatsvaru; pie pārmērīgas nozvejas tas var novest arī, ja tiek piemērots jūru un okeānu zivju sugām, kas dzīvo dziļās jūrās un tādos atklātos ūdeņos kā Ziemeļjūra un Atlantijas okeāns.
Ja šis modelis tiks pieņemts, tas vienlaicīgi novedīs pie krājumu iznīcināšanas un tirgus sabrukuma.
Es aicinu komisāru izmantot saprātīgu, zinātnisku un uz pierādījumiem balstītu pieeju.
Komisār, jūs pats teicāt, ka nedrīkstam būt aizspriedumaini pret zinātniskām debatēm.
Es jums piekrītu.
Izmantojiet zinātnisku un uz pierādījumiem balstītu pieeju un labāk vēlreiz pārbaudiet šo priekšlikumu, nevis - es to saku ar patiesu cieņu - vienkārši dejojiet, turklāt novēloti, pēc Starptautiskās jūras pētniecības padomes stabules.
PSE Grupas vārdā. - (PT) Priekšsēdētājas kundze, komisār, Zivsaimniecības komitejas priekšsēdētāj, es vēlos sākt ar referentes apsveikšanu par viņas lielisko darbu un apsveikt arī Komisiju par tās paziņojumu, kas atbilst vienai no prasībām, ko tā pati apstiprināja Johannesburgā 2002. gadā notikušajā Pasaules Sammitā, un atbilst arī pirmajam no astoņiem mērķiem, kas tika noteikti šajā konferencē.
Eiropas Komisija pavisam noteikti ir īstenojusi lielāko daļu no šiem astoņiem mērķiem, tomēr es vēlos atgādināt komisāram, ka šobrīd mēs esam 2007. gadā ar mērķiem, kas noteikti 2015. gadam sammitā, kas notika 2002. gadā.
Fakts, ka joprojām apspriežam šo paziņojumu šajā posmā neliecina par pietiekami ātri sastādītu atbildi attiecībā uz izaicinājumiem, kas mūs sagaida.
Esmu iepriecināto par to, ko komisārs pauda saistībā ar jauna pārvaldības modeļa nepieciešamību un, ņemot vērā, ka šis priekšlikums uzsver ekosistēmas pārvaldības konceptu, uzskatu, ka esam uz pareizā ceļa.
Tomēr, ja uzskatām šo maksimāli iespējamā ilgtspējīgā daudzuma modeli par kaut ko radikāli jaunu, mēs kļūdāmies, jo šis koncepts, kas ir teorētisks, jo tas vienmēr ir bijis koncepts, kas kalpojis par pamatu visu kvotu un KPN ieviešanai, ko bija iespējams īstenot tikai uz šī koncepta bāzes.
Problēma, kas rodas, piemērojot šo konceptu, ir, ka tas pamudina vairākas citas problēmas, ko ļoti labi aprakstījusi mūsu referente un mūsu kolēģe Doyle kundze, un mēs nevaram balstīt mūsu darbības tikai uz aklu koncepta piemērošanu, bet mums ir jācenšas uzlabot tā efektivitāti, pārbaudot, kur ir tā kļūdas un kādos aspektos tas guvis labus rezultātus, un es patiesi ticu, ka šis paziņojums ir to sasniedzis; mums ir jāizmanto visus papildu līdzekļus, lai varētu turpināt.
Tas ir Komisijas izaicinājums, kas, kā mēs ceram, drīzumā sniegs mums labas ziņas.
ALDE Grupas vārdā. - Priekšsēdētājas kundze, man žēl, ka šis ir viens no tiem gadījumiem, kad jūtos atvieglots, ka Parlamentam šajā jomā ir tik maza vara, īpaši tādēļ, ka pastāv reāla iespēja, ka šis ziņojums rīt varētu tikt nodots balsošanai.
Ja tā, tad ļoti iespējams, ka daži cilvēki teiks, ka "Parlaments ir aicinājis Komisiju vēlreiz pārskatīt tās priekšlikumus”.
Es negribētu, ka tiek izdarīts šāds sabiedrisko attiecību žests, es vēlos, lai Komisija zina, ka ir vismaz daži Parlamenta deputāti, kas pilnībā nepiekrīt tam, kas šeit tiek ierosināts.
Komisijas 2006. gada ziņojums bija vājš - ja godīgi, tad tajā ir aprakstīts visiem zināmais pamatu pamats, un gandrīz nebija jēgas to likt uz papīra.
Tur bija piedāvāti plāni, plāni un vēlreiz plāni, bet ļoti maz reālas darbības.
Tomēr, tas, ko šeit piedāvā referente un Parlaments, manuprāt, ir pat vēl sliktāk.
Es īpaši pievēršos vienam punktam: "Uzskata, ka vēl nav pienācis īstais laiks ierosināt maksimāli iespējamā ilgtspējīgā daudzuma sistēmas ieviešanu”.
Acīmredzot ir nepieciešama plašāka analīze.
Tātad, kamēr Komisija vēlas plānus, mēs vēlamies vienkārši vairāk runu par šiem plāniem.
Kad beidzot kaut kas tiks arī darīts?
Ja Parlaments to rīt pieņems, es ceru, ka Komisija to pilnībā ignorēs, jo es to uzskatu par pilnīgu bezatbildību.
Pastāv šaubas, likumīgas šaubas par maksimāli iespējamā ilgtspējīgā daudzuma statusa sasniegšanai izmantojamo metodiku.
Atklāti runājot, mēs zinām, kas ir nepieciešams; pusi no laika mēs vienkārši spēlējamies ar vārdiem.
Ja divas trešdaļas zivju krājumu tiek nozvejotas, neievērojot bioloģiski drošu zvejas veidu, tad zvejošana ir jāpārtrauc; zvejas flotes ir jāatstāj krastā, zvejnieki ir jāatbrīvo no darba, varbūt izmaksājot kompensācijas, līdz brīdim, kad mēs esam atjaunojuši krājumus un visiem radījuši ilgtermiņa un veselīgas nākotnes iespēju.
Ir jāļauj zivju krājumiem atjaunoties.
Atklāti runājot, maksimāli iespējamā ilgtspējīgā daudzuma statusa sasniegšanas detaļas mēs varam apspriest tad, kad mums būs zivis un kad būs nodrošināta šo zivju ilgtermiņa aizsardzība.
Komisār, es jūs dziļi cienu; kopš mūsu pirmās satikšanās man vienmēr ir paticis jūsu teiktais.
Var drīkstu teikt divas lietas?
Pirmkārt, es domāju, ka jūsu ietekme ir pārāk zema; es domāju, ka jūsu kabinets sanāksmju laikā jūs patur tikai fonā.
Es domāju, ka Eiropai ir nepieciešams tās zivju aizstāvis, un tā kā jums ir jāatrisina dažas problēmas, jums ir jābūt Eiropas televīzijas kameru priekšā un jāsaka, kas darāms.
Otra lieta ir šāda: jau pagājuši trīs gadi no jūsu piecu gadu ilgā pilnvaru termiņa.
Ir bijušas daudzas labas idejas, bet ne pietiekami daudz reālu darbu.
Es vēlētos, lai jūs attiecībā uz nožēlojamo kopējo zivsaimniecības politiku un tās reformu esat kā nozīmīga nodaļa Eiropas Savienības vēsturē.
Tāpēc, lūdzu, beidziet domāt par sevi un sāciet kaut ko darīt!
Pirms pieciem gadiem es biju Johannesburgā, kur Eiropas Savienība pieņēma principu par maksimāli iespējamā ilgtspējīgā daudzuma nodrošināšanu līdz 2015. gadam.
Mēs nerunājām par politikas ieviešanu līdz 2015. gadam; mēs runājām par to, kā līdz 2015. gadam zivju krājumus palielināt līdz šim līmenim.
Tam nebija jābūt tikai vienam darbiņam - tam bija jābūt kam vairāk.
Ja mēs to taisāmies izdarīt astoņu gadu laikā, tas iespējams jau būs par vēlu.
Mums jau bija jāsāk sasniegt rezultāti, un katru dienu, kamēr tas nenotiek, jums sevi ir jāuzskata par neveiksminieku.
Neklausieties, ko saka Parlaments; neklausieties ministros, kas visu laiku cenšas jūs kavēt - vienkārši sāciet kaut ko darīt.
Verts/ALE Grupas vārdā. - (SV) Priekšsēdētājas kundze, es varu piekrist lielākajai daļai no tā, ko teica Davis kungs.
Zivis mirst!
Ja tās izmirs, tad zvejniekiem nebūs ienākumu.
Tādēļ daudz prātīgāk ir investēt nākotnē, kad ir maksimāli iespējamais ilgtspējīgais daudzums tagad, nevis maksimāli pieejamais daudzums, kas ir bijusi Savienības līdzšinējā politika.
Tas ir pilnībā neilgtspējīgi!
Tad mēs varēsim apspriest metožu zinātniskos trūkumus un faktu, ka tas, iespējams, ir neass instruments.
Bet ES vispārējais mērķis ekonomikas politikā ir zema inflācija, un tas ir ļoti neass instruments, tomēr tas nav nekādā veidā ticis kritizēts.
Šādos gadījumos šis ir daudz asāks instruments un par to es vēlos pateikties komisāram.
Jūs aptvērāt, ka politika ir pilnībā nepareiza, neveiksmīga, un cenšaties vērst visu par labu.
Vēlāk mēs apspriedīsim nederīgu lomu problēmu un pasākumu kombināciju, kas, iespējams, palīdzēs atrisināt problēmas.
Tomēr, ja mēs runājam par sociāli ekonomiskajiem vērtējumiem, tad mums ir nepieciešama ilgtermiņa perspektīva.
Tāds ir mana grozījuma pamudinājums.
Bez tās, jūs varat pateikt arī: "Nu, šodien zvejniekiem nekas nav jādara!”.
Atņemt darbu visu nākamo paaudžu zvejniekiem, tā ir, ja vispār, tad ļoti trūcīga sociāli ekonomiskā perspektīva.
Mēs uzskatām, ka kā vispārēju komentāru saistībā ar pamatpunktiem, ko satur apspriestais ziņojums, kas ir ļoti būtisks zivsaimniecības sektoram, ir svarīgi norādīt atšķirības starp īstermiņa un ilgtermiņa ilgtspējības principa piemērošanu zivsaimniecībā.
Tas nozīmē, ka ilgtermiņa plānos tiek definēti mērķi vai tēmas, kas sasniedzami salīdzinoši ilgā laikā, tajā pat laikā īstermiņa pasākumi ir balstīti uz priekšlikumiem, kas tiek sastādīti ik gadu, lai īsā laikā labotu zvejas izraisīto mirstības līmeni līdz ierosinātajam līmenim, kamēr tiek sasniegts ilgtermiņa mērķis.
Attiecībā uz zivsaimniecību ilgtermiņa pamatmēŗķi, kas tika noteikts Johannesburgā, ka ir jāsasniedz maksimāli ilgtspējīgi zivju krājumi - to varētu akceptēt.
Tomēr ir būtiski uzsvērt, ka, lai formulētu maksimāli iespējamā ilgtspējīgā daudzuma mērķi, ir svarīgi piemērot zinātnisku analīzi, lai noteiktu zvejas izraisītās mirstības līmeni, kas garantē maksimālo lomu, ko zivsaimniecības var nodrošināt ilgtspējīgā veidā.
Šim nolūkam ir būtiski ņemt vērā zivsaimniecības resursu dabiskās iezīmes, kā arī pārzināt zvejas metožu raksturu un tipu.
Lai sasniegtu zvejošanas līmeni, kas nepieciešams ilgtermiņa mērķim, ir nepieciešams pārbaudīt zinātnieku sastādītās prognozes, kas nozīmē, ka šīm prognozēm ir jābūt pamatotām ar uzticamu informāciju, ka tos pieņems menedžeri un akceptēs un tiem pakļausies zvejnieki, vienmēr nodrošinot, un es vēlos uzsvērt vārdu vienmēr, zivsaimniecību sektora un zivsaimniecības kopienu sociāli ekonomisko situāciju.
Praktiski mērķis ir novērtēt ilgtermiņa lomus un saistīto zvejas izraisīto mirstības līmeni.
Šim nolūkam mums ir nepieciešams izvēlēties ilgtspējības kritēriju un noteikt zvejas līmeni, kas nodrošinātu maksimāli ilgtspējīga loma līmeni.
Šie ir aspekti, kas ir patiešām apspriežami.
Ir ierosinātās dažādas vērtības zvejas izraisītās mirstības līmenim ilgtermiņa lomu pārvaldībai dalībvalstu ekskluzīvajās ekonomiskajās zonās.
Dažādi zinātnieki uzskata, ka ir ieteicams noteikt F0.1 kā zvejas izraisītās mirstības līmeni, nevis, piemēram, FMSY, ko tie uzskata par mazāk piemērotu.
Ir jānorāda, ka FMSY, kas ir zvejas izraisītās mirstības līmenis, nedrīkst tikt sajaukts ar maksimāli ilgtspējīgo ieguves apjomu (MSY), kas ir zvejas loma līmenis.
Visbeidzot, es piekrītu, ka ir būtiski, lai līdz ar ilgtspējības pasākumiem tiek novērtētas sociāli ekonomiskās konsekvences un izmaksas, kas radīsies tos īstenojot.
IND/DEM Grupas vārdā. - Priekšsēdētājas kundze, bieži negadās, ka Apvienotās Karalistes Neatkarības partijas loceklis šajā Parlamentā apsveic kādu referentu.
Šajā gadījumā es izdarīšu retu izņēmumu.
Apvienoto Nāciju Organizācijas Pārtikas un lauksaimniecības organizācija ir aprēķinājusi, ka 70 % zivju sugu nozveja uz šīs planētas jau ir sasniegusi vai pat pārsniegusi maksimāli iespējamo ilgtspējīgo daudzumu.
Kopējā zivsaimniecības politika ar no tās izrietošajiem kaunpilnajiem zivju izmetumiem ir devusi lielu ieguldījumu potenciāli ļoti smagajā ekoloģiskajā katastrofā, it īpaši Ziemeļjūrā.
1980.-ajos gados zvejnieki brīdināja Kanādas valdību, ka mencu nozveja ir pārmērīgi liela un apdraud to krājumus.
Valdība brīdinājumus ignorēja, un līdz 1992. gadam mencu zvejniecība pilnībā sabruka.
Šķiet, ka pašlaik līdzīga situācija attīstās Eiropas ūdeņos.
Referente atsaucas uz nepietiekamo analīzi un Komisijas paziņojumā, ko viņa apraksta kā pārāk vienkāršotu, piedāvātajiem neatbilstošajiem risinājumiem Komisija nesen tika kritizēta par to, kā tā apkopo un interpretē statistikas datus par jūrniecības jautājumiem.
Nesenajā paziņojumā Lielbritānijas valdība atsaucas uz "nepieciešamo datu trūkumu par to, kādiem ir jābūt attiecīgajiem mērķiem”.
Komisijas maksimāli iespējamā ilgtspējīgā daudzuma interpretācijas balstās uz novecojušiem modeļiem un dogmatiskiem ekoloģiskajiem konceptiem.
Tas skaidri parāda vēlmi par katru cenu panākt lielāku kompetences apjomu.
Mūsu zivju krājumu zaudēšana ir pārāk augsta cena, un es pateicos referentei par to, ka viņa ir bijusi godīga, nosodot Komisijas paziņojumu.
Tas noteikti ir sadzirdams situācijā, kad eirofīlā PPE-DE Grupa iet Apvienotās Karalistes Neatkarības partijas pēdās.
Taču visi jau agrāk vai vēlāk pie tā nonāk!
ITS Grupas vārdā. - (FR) Priekšsēdētājas kundze, komisār, abu mūsu kolēģu ziņojumi, ieskaitot Fraga kunga ziņojumu, ir saistīti ar zivsaimniecību neatrisināmo problēmu - neatrisināmo tādēļ, ka zveju lomi ir ierobežoti un konstanti pieaug nederīgo lomu skaits.
Tā rezultātā zivsaimniecību politika nav Kopējās lauksaimniecības politika (KLP).
Kopš 1968. gada un Sicco Mansholt Komisija 40 gadus pieļauj stratēģisku kļūdu saistībā ar KLP, kas rezultātā ir izvērtusies par noziegumu pret cilvēci: cilvēcei ir nepieciešama labība un piens, un kā pierāda cenu pieaugums, to iespējamais piegādājamais apmērs ir mazs.
Zivsaimniecības politika atšķiras.
Komisija pieļāva kļūdas tās normālu, tehnokrātisku iemeslu, nevis stratēģiska nozieguma rezultātā.
Zvejas krājumu pārvaldība, izmantojot kopējo pieļaujamo nozveju (KPN), kvotas, ZVFI un VGVP, cieta neveiksmi.
Komisija legalizēja visu: tīklus, tonnāžu, flotes kapacitātes, vienību skaitu un, kad viss iepriekš minētais ir pateikts un paveikts, kā norāda referents, Vidusjūrā ir mazāk zvejnieku, mazāk mencu un pat mazāk zilo tunzivju, tādēļ arī izcēlās zvejnieku nemieri jūnijā un jūlijā.
Manā dzimtajā vietā, piemēram, Sete vai Le Grau du Roi ostā zvejnieki, kas izmanto tunzivju tīklus zvejniecībai, kas ir tradicionāls piekrastes zvejas veids, izmantojot mazus tīklus, protestēja par to, ka nevar zvejot, sākot no jūlija.
Tomēr, kā norāda referents, neskatoties uz visām šīm pārbaudēm, visu izpostīto, visām sankcijām - iespējams, kādu dienu uz zvejnieku tīkliem tiks uzlikti elektroniski marķējumi, lai viņus pārraudzītu - zvejas krājumi ir apdraudēti.
Kopējā zivsaimniecības politika cieta neveiksmi, un kādēļ?
Tādēļ, ka šī problēma skar visu pasauli: zivis Ķīnā, Indonēzijā, Filipīnās un Peru.
Līdzīgi kā ar vīnu, saistībā ar ko mēs cenšamies samazināt apjomu, kamēr pārējā pasaules daļa turpina audzēt, tāpat arī šajā jomā mēs laužam mūsu kuģus, kamēr Amerikas Savienotās Valstis būvē vēl vairāk kuģus un Krievija, Islande un Norvēģija palielina savu kuģu dzinēju lielumu.
Jūs varat izdomāt indikatorus kā, piemēram, maksimāli iespējamo ilgtspējīgo daudzumu, tomēr, ja jūsu kaimiņš nozvejo vairāk, bet jūs mazāk - tas neuzlabos zvejas krājumu apmēru.
Turklāt, ņemot vērā, ka zemkopība vai lauksaimniecība nav reāls risinājums, arī zivju miltu dēļ, zivsaimniecība ir skaidrs piemērs tam, ka Kopienas līmenis ir par augstu gan gaidījumos, ja runa ir par piekrastes zveju un lēmumus būtu jāpieņem lokālā līmenī, gan arī zemu, ja runa ir par zvejošanu atklātā jūrā.
Šādos gadījumos mums ir vai nu ar zinātnieku palīdzību jāizvirza jautājums globālā līmenī, vai arī divdesmit pirmā gadsimta beigās mēs dosimies uz kino, lai zvejotu pēdējos Nemo.
Priekšsēdētājas kundze, es atzinīgi vērtēju un atbalstu šo ziņojumu un vēlos uzslavēt referenti par tā sagatavošanu.
Mēs gadiem ilgi esam runājuši par zivsaimniecību, un tikpat ilgas ir bijušas dažādas birokrātiskas kontroles.
Tomēr, zivju krājumi lielā mērā nav uzlabojušies, un zvejnieku ir daudz mazāk un viņi ir daudz nabadzīgāki.
Ir grūti izvairīties no secinājuma, ka zivsaimniecības politika līdz šim patiesi ir bijis bezcerīgs gadījums.
Zvejnieki to ir teikuši gadiem ilgi, taču līdz šim Komisija nav klausījusies, un šķiet, ka arī Chris Davies neklausās un vēlas vēl vairāk šo neveiksmi palielināt.
Kopējais pieļaujamais nozvejas apjoms (KPN) un kvotas kā kontroles galvenais instruments ir bijis īsta katastrofa, radot izmetumu skandālu un daudzus zvejniekus novedot tuvu nabadzībai.
Tomēr arī jaunajā piedāvātajā maksimāli iespējamā ilgtspējīgā daudzuma modelī vēl arvien ietilpst un daļēji pārklājas KPN kvotas un zvejas intensitātes sistēma.
Tās ir jāatšķetina.
Nevar būt gan viena, gan otra.
Mēs visi vēlamies ilgtspējīgu zivsaimniecību, taču tas nozīmē arī ilgtspējas nodrošināšanu zvejniekiem.
Tas nozīmē pārtraukt izmetumus.
Tas nozīmē vienkāršot tehniskos pasākumus un nodrošināt elastīgumu.
Sāksim to darīt pēc iespējas ātrāk.
(ES) Priekšsēdētājas kundze, es domāju, ir ļoti vēls un mēs visi esam ļoti nogurušu un domāju arī šokēti par briesmīgajām ziņām, ka Kadisas ūdeņos ir bojā gājuši trīs zvejnieki un bezvēsts pazuduši 5 - kuģis piederēja Barbates flotei - un domāju, ka šādas ziņas pamudina mūsos visos pārdomas, jo tās skaidri parāda profesijas grūtības, kuru rezultātā pat mūsdienās vienā reizē iespējams zaudēt astoņus cilvēkus.
Tādēļ es uzskatu, komisār, ka viena no galvenajām problēmām, ko izvirza šis paziņojumus, ir, ka tajā tiek lūgts veikt pasākumus saistībā ar resursiem, ierobežojot tikai zivsaimniecības darbību, neuzliekot pienākumus citiem ekonomikas dalībniekiem, kas veic ar jūras ekosistēmu saistītus pasākumus, tas zaudē - un mēs visi zaudējam - politisko leģitimitāti, īpaši ņemot vērā, ka par zivsaimniecībām atbildīgais Komisijas direktorāts ir atbildīgas arī par jūrlietām.
Otrkārt, mani māc bažas, respektīvi, mans jautājums ir, kā Komisija plāno piemērot maksimāli ilgtspējīgo ieguves apjomu (MSY) no praktiskā viedokļa, jo viss liecina par to, ka tas pamudinās problēmas, nopietnas problēmas, īpaši jauktu zivsaimniecību gadījumos, kuru ietvaros mijiedarbojas dažādas sugas, un zvejas loma līmenis, kas nosaka sasniegumu līmeni, nesaskan ar katras individuālās sugas MSY.
Vēl viena problēma ir tā, ka pastāv sugas, par kurām mums nav jebkāda veida novērtējuma.
Pavisam skaidrs ir, ka šajā sektorā strādājošie ir norūpējušies, un viņu teiktais, ka plaisas, ko atstājusi Kopienas flote, atbildot saistībā ar MSY, uz politisko apņemšanos saistībā ar MSY, nekavējoties aizpildīs trešās valstis, veicot atbilstošus pasākumus, ir pamatots, jo zivju tirgu kontrolē vajadzība nodrošināt nepārtrauktu piegādi.
Priekšsēdētājas kundze, gadu gaitā es ne vienmēr esmu piekritis mūsu referentei Carmen Fraga Estevez, taču šim ziņojumam es lielā mērā piekrītu.
Tajā ir teikts, ka Kopienas sistēma kontroli ir padarījusi sarežģītu un ir veicinājusi izmetumus.
Tajā ir teikts, ka Komisijas paziņojums, kurā tiek atzīts, ka pašreizējā zivsaimniecības politika ir neveiksmīga, ir vērtējams atzinīgi.
Tajā tiek atzīmēts, ka būs sarežģīti maksimāli iespējamā ilgtspējīgā daudzuma modeli piemērot daudzu sugu zvejniecībai, kas noteikti attiecas uz zveju, kurā ir iesaistīti lielākā daļa skotu zvejnieku.
Tajā ir atzīmēts, ka šis modelis nav piemērots jūru un okeānu zivju sugām.
Es nepiekrītu vārdiem "novērsta diskriminācija” un rītdien lūgšu dalītu balsojumu, lai šos vārdus izņemtu no teksta, jo no iepriekšējām diskusijām ar mūsu referenti zinu, ka šis ir kā uzbrukuma kods relatīvajai stabilitātei, kura ir jāsaglabā vismaz tik ilgi, kamēr mums ir kopējā zivsaimniecības politika.
Tomēr es arī piekrītu komisāra iepriekš teiktajam, kad viņš minēja, ka mums ir jāsāk virzīties pareizajā virzienā.
Pēc tam, kad gadiem ilgi esam cietuši no kopējās zivsaimniecības politikas, mums šobrīd jau būtu bijis jātiek tālāk.
(PL) Priekšsēdētājas kundze, man ir atvēlēta tikai viena minūte, lai uzstātos Polijas zvejnieku vārdā, kas vēl paziņot, ka regula, kas tikusi ieviesta saistībā ar mencu zvejošanas aizliegumu diskriminē Polijas zvejniekus, īpaši ņemot vērā informāciju par citu valstu zvejas lomiem.
Zvejnieki cer, ka regulas formulējums ir veidojies tā rezultātā, ka Eiropas Komisija ir ignorējusi atsevišķo valstu patieso zvejas apmēru Baltijas jūrā.
Viņi pieprasa ne tikai, lai regula tiktu atcelta, bet arī, lai tiktu izveidota īpaša neatkarīga komisija, kas atrastos Eiropas Parlamenta pārraudzībā, lai izmeklētu un paskaidrotu zivju skaitīšanas metodi, ko piemēro Baltijas jūrai, sākot no Savienības paplašināšanās 2004. gadā, un aptvertu neregularitāšu apmēru.
Priekšsēdētājas kundze, tikai retais no mums apstrīdēs komerciālo zivju krājumu ilgtermiņa ilgtspējas nozīmību.
ES parakstīja dokumentu par apņemšanos vēlākais līdz 2015. gadam zivsaimniecībā sasniegt maksimāli iespējamo ilgtspējīgo daudzumu, ko 2002. gadā Johannesburgā izstrādāja Pasaules samits par ilgtspējīgu attīstību.
