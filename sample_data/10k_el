Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου η οποία είχε διακοπεί την Παρασκευή 17 Δεκεμβρίου και σας απευθύνω ξανά τις θερμές ευχές μου, ελπίζοντας να περάσατε καλά στις διακοπές.
Όπως μπορέσατε να διαπιστώσετε, ο περίφημος "ιός του έτους 2000" δεν εμφανίσθηκε. Αντιθέτως, οι πολίτες ορισμένων χωρών μας υπήρξαν θύματα φυσικών καταστροφών, οι οποίες ήταν όντως φοβερές.
Επιθυμείτε μία συζήτηση επί του θέματος τις επόμενες ημέρες, κατά τη διάρκεια της τρέχουσας περιόδου συνόδου.
Επί του παρόντος θα ήθελα, όπως μου ζήτησαν ορισμένοι συνάδελφοι, να τηρήσουμε ενός λεπτού σιγή για όλα τα θύματα, κυρίως για τα θύματα των καταιγίδων, στις διάφορες πληγείσες χώρες της Ευρωπαϊκής Ένωσης.
Σας καλώ να σηκωθείτε για αυτή την ενός λεπτού σιγή.
(Το Σώμα, όρθιο, τηρεί ενός λεπτού σιγή)
Kυρία Πρόεδρε, επί ενός θέματος διαδικασίας.
Θα έχετε ενημερωθεί από τον τύπο και την τηλεόραση ότι συνέβησαν ορισμένες εκρήξεις βομβών και φόνοι στη Σρι Λάνκα.
Ένας από τους ανθρώπους που δολοφονήθηκαν πολύ πρόσφατα στη Σρι Λάνκα ήταν ο κ. Kumar Ponnambalam, ο οποίος είχε επισκεφθεί το Ευρωπαϊκό Κοινοβούλιο μόλις πριν λίγους μήνες.
Θα το θεωρούσατε σωστό, κυρία Πρόεδρε, να γράψετε μία επιστολή στην Πρόεδρο της Σρι Λάνκα, όπου θα εκφράζετε τη λύπη του Κοινοβουλίου για τον θάνατό του και τους άλλους βίαιους θανάτους στη Σρι Λάνκα και θα την παρακινείτε να πράξει οτιδήποτε είναι δυνατό, από την πλευρά της, για να αναζητήσει μια ειρηνική διευθέτηση σε μια πολύ δύσκολη κατάσταση;
Ναι, κύριε Evans, θεωρώ ότι μία πρωτοβουλία με την έννοια που μόλις προτείνατε θα ήταν απολύτως ενδεδειγμένη.
Εάν το Σώμα συμφωνεί θα πράξω όπως πρότεινε ο κ. Evans.
Κυρία Πρόεδρε, επί ενός θέματος διαδικασίας.
Θα ήθελα τη συμβουλή σας για το άρθρο 143 περί του μη παραδεκτού.
Το ερώτημά μου αφορά κάτι που θα τεθεί προς συζήτηση την Πέμπτη, το οποίο θα θέσω τότε ξανά.
Η έκθεση Cunha, σχετικά με τα πολυετή προγράμματα προσανατολισμού, θα τεθεί ενώπιον του Κοινοβουλίου την Πέμπτη και περιέχει μία πρόταση στην παράγραφο 6, ότι πρέπει να θεσπισθούν κυρώσεις με τη μορφή ποσοστώσεων για τις χώρες που αποτυγχάνουν να επιτύχουν ετησίως τους στόχους μείωσης των στόλων τους.
Αναφέρει ότι αυτό πρέπει να πραγματοποιηθεί παρά την αρχή της σχετικής σταθερότητας.
Θεωρώ ότι η αρχή της σχετικής σταθερότητας συνιστά θεμελιώδη νομική αρχή της κοινής αλιευτικής πολιτικής και μια πρόταση ανατροπής της θα ήταν νομικά απαράδεκτη.
Θέλω να μάθω εάν μπορεί κανείς να θέσει μία ένσταση τέτοιου είδους σε ένα έγγραφο που είναι απλώς έκθεση, και όχι πρόταση νομοθετικού περιεχομένου, και εάν έχω την αρμοδιότητα να το πράξω αυτό την Πέμπτη.
Ακριβώς εκείνη τη στιγμή θα μπορέσετε πράγματι, εάν το επιθυμείτε, να θέσετε αυτό το ερώτημα, δηλαδή την Πέμπτη πριν την έναρξη της παρουσίασης της έκθεσης.
Κυρία Πρόεδρε, ταυτόχρονα με την πρώτη περίοδο συνόδου του Ευρωπαϊκού Κοινοβουλίου αυτού του έτους, στις Ηνωμένες Πολιτείες και συγκεκριμένα στο Τέξας, ορίστηκε η ημερομηνία, για την επόμενη Πέμπτη δυστυχώς, της εκτέλεσης ενός θανατοποινίτη, ενός νέου 34 ετών με το όνομα Hicks.
Κατόπιν πρωτοβουλίας ενός γάλλου βουλευτή, του κ. Zimeray, έχει ήδη κατατεθεί αίτηση πολλών συνυπογραφόντων, συμπεριλαμβανομένου του ομιλούντος, σας ζητώ ωστόσο, στο πνεύμα της κατεύθυνσης που χάραξαν το Ευρωπαϊκό Κοινοβούλιο και ολόκληρη η Ευρωπαϊκή Κοινότητα, να παρέμβετε, με το κύρος του αξιώματός σας και του θεσμικού οργάνου που εκπροσωπείτε, προς τον Πρόεδρο και τον Κυβερνήτη του Τέξας Bush, που έχει την εξουσία να αναστείλει τη θανατική καταδίκη και να απονείμει χάρη στον κατάδικο.
Η στάση αυτή είναι συνεπής με τις αρχές που πάντα προσπίζαμε.
Ευχαριστώ κύριε Segni, θα το πράξω πολύ ευχαρίστως.
Πράγματι, ευθυγραμμίζεται απολύτως με τις θέσεις που ανέκαθεν υιοθετούσε το Κοινοβούλιό μας.
Κυρία Πρόεδρε, θα ήθελα να επιστήσω την προσοχή σας σε μία περίπτωση με την οποία έχει ασχοληθεί επανειλημμένα αυτό το Κοινοβούλιο.
Εννοώ την περίπτωση του Alexander Nikitin.
Όλοι εδώ χαιρόμαστε που τον αθώωσε το δικαστήριο, καθιστώντας σαφές ότι η πρόσβαση σε πληροφορίες που αφορούν το περιβάλλον αποτελεί συνταγματικό δικαίωμα και στη Ρωσία.
Τώρα όμως μαθαίνουμε πως ο Alexander Nikitin πρόκειται να κατηγορηθεί εκ νέου, αφού θα ασκήσει έφεση η εισαγγελία.
Γνωρίζουμε, και το έχουμε διαπιστώσει σε πάρα πολλά, όντως, ψηφίσματα - ειδικά κατά τη διάρκεια της τελευταίας περιόδου συνόδου του προηγούμενου έτους - ότι αυτό δεν αποτελεί νομική μόνον υπόθεση αλλά και ότι είναι λάθος να κατηγορείται ο Alexander Nikitin για εγκληματική δράση και προδοσία, επειδή εμείς επωφελούμεθα ως θιγόμενοι από τα πορίσματά του.
Τα εν λόγω πορίσματα συνιστούν τη βάση των ευρωπαϊκών προγραμμάτων για την προστασία της Θάλασσας του Μπάρεντ, και για τον λόγο αυτό σας παρακαλώ να μελετήσετε ένα σχέδιο επιστολής που θα σας περιγράψει τα σημαντικότερα γεγονότα και να καταστήσετε σαφή τη θέση αυτή στη Ρωσία στο πνεύμα των αποφάσεων του Κοινοβουλίου
Βεβαίως, κυρία Schroedter, θα εξετάσω πολύ ευχαρίστως τα σχετικά με το συγκεκριμένο ζήτημα γεγονότα μόλις λάβω την επιστολή σας.
Κυρία Πρόεδρε, θα ήθελα καταρχάς να σας συγχαρώ που κρατήσατε το λόγο σας, γιατί διαπιστώνω όντως σε αυτήν την πρώτη περίοδο συνόδου του καινούργιου χρόνου ότι ο αριθμός των τηλεοπτικών σταθμών που πιάνουμε στο Σώμα αυξήθηκε δραματικά.
Όμως, κυρία Πρόεδρε, δεν έγινε αυτό που ζήτησα.
Γιατί τώρα πιάνουμε δύο φινλανδικούς σταθμούς και έναν πορτογαλικό αλλά κανέναν ολλανδικό, ενώ αυτό σας είχα ζητήσει, επειδή και εμείς οι Ολλανδοί θέλουμε να παρακολουθούμε τα νέα κάθε μήνα κάθε φορά που μας στέλνουν εξορία εδώ.
Θα ήθελα λοιπόν να σας παρακαλέσω για άλλη μία φορά να φροντίσετε, ώστε να μπορούμε να πιάνουμε και έναν ολλανδικό σταθμό.
Κυρία Plooij-van Gorsel, μπορώ να σας πω ότι αυτό το ζήτημα βρίσκεται στην ημερήσια διάταξη της συνεδρίασης των Κοσμητόρων που θα διεξαχθεί την Τετάρτη.
Ελπίζω ότι θα εξετασθεί με θετικό πνεύμα.
Κυρία Lynne, έχετε απόλυτο δίκιο και θα εξακριβώσω εάν όντως όλα αυτά δεν έχουν γίνει.
Θα θέσω επίσης το πρόβλημα στο Σώμα των Κοσμητόρων και είμαι βέβαιη ότι οι Κοσμήτορές μας θα επιδείξουν ζήλο και θα ενεργήσουν έτσι, ώστε να σεβόμαστε τους κανονισμούς που στην πραγματικότητα ψηφίζουμε εμείς.
Κυρία Πρόεδρε, η κ. Dνez Gonzαlez και εγώ ο ίδιος είχαμε υποβάλει κάποιες ερωτήσεις σχετικά με συγκεκριμένες απόψεις της Αντιπροέδρου κ. de Palacio, οι οποίες παρουσιάστηκαν σε ισπανική εφημερίδα.
Οι αρμόδιες υπηρεσίες δεν τις έχουν συμπεριλάβει στην ημερήσια διάταξη, επειδή θεώρησαν ότι έχουν ήδη δοθεί απαντήσεις σε προηγούμενη σύνοδο.
Σας παρακαλώ να επανεξεταστεί η απόφαση αυτή, γιατί αυτό δεν αληθεύει.
Οι ερωτήσεις στις οποίες δόθηκε απάντηση παλαιότερα αναφέρονταν στην παρέμβαση της κ. Palacio σε συγκεκριμένη υπόθεση και όχι στις εν λόγω δηλώσεις, οι οποίες δημοσιεύτηκαν στην εφημερίδα ABC στις 18 του περασμένου Νοεμβρίου.
Αγαπητέ συνάδελφε, θα τα εξακριβώσουμε όλα αυτά.
Σας ομολογώ ότι, επί του παρόντος, τα πράγματα μου φαίνονται κάπως συγκεχυμένα.
Συνεπώς, θα επανεξετάσουμε το θέμα πολύ σοβαρά, ούτως ώστε όλα να διευθετηθούν πλήρως.
Εν πάση περιπτώσει, αυτό το ζήτημα δεν υπάρχει επί του παρόντος μεταξύ των αιτήσεων κατεπείγοντος για την ερχόμενη Πέμπτη.
Διάταξη τωv εργασιώv
Η ημερήσια διάταξη προβλέπει την εξέταση του τελικού σχεδίου της ημερήσιας διάταξης έτσι όπως καταρτίστηκε από τη Διάσκεψη των Προέδρων, την Πέμπτη 13 Ιανουαρίου, συμφώνως προς το άρθρο 110 του Κανονισμού.
Σε ό,τι αφορά τη Δευτέρα και την Τρίτη δεν έχουν υποβληθεί τροποποιήσεις.
Τετάρτη:
Η Ομάδα του Κόμματος των Ευρωπαίων Σοσιαλιστών ζητά να συμπεριληφθεί μία δήλωση της Επιτροπής για τους στρατηγικούς στόχους της την επόμενη πενταετία, καθώς και για τη διοικητική μεταρρύθμιση της Επιτροπής.
Θα ήθελα ο κ. Barσn Crespo, συντάκτης της αιτήσεως, να παρέμβει για να την αιτιολογήσει, εάν βεβαίως το επιθυμεί.
Στη συνέχεια θα πράξουμε όπως συνήθως: θα ακούσουμε έναν αγορητή υπέρ και έναν αγορητή κατά.
Κυρία Πρόεδρε, η παρουσίαση του πολιτικού προγράμματος της Επιτροπής Prodi για ολόκληρη την κοινοβουλευτική περίοδο υπήρξε αρχικά πρόταση της Ομάδας του Κόμματος των Ευρωπαίων Σοσιαλιστών, η οποία κατάφερε να αποσπάσει την ομοφωνία της Διάσκεψης των Προέδρων τον Σεπτέμβριο, καθώς και τη ρητή έγκριση του Προέδρου κ. Prodi, ο οποίος επανέλαβε τη δέσμευσή του στον λόγο που εκφώνησε κατά την τελετή ανάληψης των καθηκόντων του.
Αυτή η δέσμευση είναι σημαντική, στο βαθμό που η Επιτροπή είναι ένας οργανισμός που κατέχει το μονοπώλιο στη λήψη πρωτοβουλιών σύμφωνα με τις Συνθήκες και, επομένως, διαμορφώνει κατά βάση τη φύση της πολιτικής και νομοθετικής δραστηριότητας αυτού του Κοινοβουλίου για τα επόμενα πέντε έτη.
Υπενθυμίζω επίσης, κυρία Πρόεδρε, ότι αυτό το Κοινοβούλιο έδωσε σε δύο περιπτώσεις, στη διάρκεια της προηγούμενης κοινοβουλευτικής περιόδου, ψήφο εμπιστοσύνης στον Πρόεδρο Prodi.
Στην τρέχουσα κοινοβουλευτική περίοδο, του έδωσε εκ νέου ψήφο εμπιστοσύνης τον Ιούλιο και κατόπιν, όταν η νέα Επιτροπή είχε αναλάβει τα καθήκοντά της, έδωσε ξανά ψήφο εμπιστοσύνης σε όλη την Επιτροπή τον Σεπτέμβριο.
Επομένως, υπήρχε ήδη αρκετός χρόνος ώστε η Επιτροπή να εκπονήσει το πρόγραμμά της και εμείς να μπορέσουμε να το μάθουμε και να μπορέσουμε να το εξηγήσουμε στους πολίτες.
Σε αυτό το πλαίσιο, υπενθυμίζω το ψήφισμα της 15ης Σεπτεμβρίου, στο οποίο προτεινόταν η υποβολή της πρότασης στο συντομότερο δυνατό χρονικό διάστημα.
Τα γεγονότα που συνέβησαν την περασμένη εβδομάδα - τα οποία προκλήθηκαν εκτός του πλαισίου της Διάσκεψης των Προέδρων, ενώ η τελευταία χρησιμοποιήθηκε μόνο για την επιβεβαίωση και την επικύρωση αποφάσεων που είχαν ληφθεί εκτός αυτής - θέτουν ένα δίλημμα: είτε η Επιτροπή δεν είναι σε θέση να παρουσιάσει το πρόγραμμα αυτό· (στην περίπτωση αυτή, θα ήταν καλό να το δηλώσει.
Σύμφωνα με τα λεγόμενα του Προέδρου της, είναι σε θέση να το παρουσιάσει.
Δεδομένου ότι η Επιτροπή εκπροσωπείται από την Αντιπρόεδρο κ. de Palacio, πιστεύω ότι, πριν από την ψηφοφορία θα ήταν πρέπον να γνωρίζουμε την κατάσταση της Επιτροπής ως προς τη δυνατότητά της να παρουσιάσει το πρόγραμμα, όπως είχε συμφωνηθεί)· είτε το Κοινοβούλιο δεν είναι σε θέση να εξετάσει το πρόγραμμα αυτό, όπως φαίνεται ότι ισχυρίζονται μερικοί.
Κατά τη γνώμη μου, αυτό το δεύτερο ενδεχόμενο θα σήμαινε ότι παραιτούμεθα από τις αρμοδιότητές μας ως Κοινοβούλιο και ότι, επιπλέον, εισαγάγουμε μια πρωτότυπη άποψη, μια άγνωστη μέθοδο που συνίσταται στη γραπτή πληροφόρηση των πολιτικών ομάδων σχετικά με τις προγραμματικές δηλώσεις της Επιτροπής μία εβδομάδα πριν - και όχι την προηγούμενη μέρα, όπως είχε συμφωνηθεί - λαμβάνοντας υπόψη ότι το νομοθετικό πρόγραμμα θα συζητηθεί τον Φεβρουάριο, κατά τέτοιον τρόπο ώστε θα μπορούσαμε να παρακάμψουμε τη συζήτηση, επειδή την επόμενη μέρα θα είχε γνωστοποιηθεί σε όλους τους πολίτες από τον Τύπο και το Internet και το Κοινοβούλιο δεν θα είχε πια λόγο να ασχοληθεί με το ζήτημα.
Καθώς η Ομάδα μου πιστεύει ότι σκοπός της σύστασης ενός Κοινοβουλίου είναι να ακούει, να διαβουλεύεται και να στοχάζεται, νομίζουμε ότι δεν υπάρχει κανένας λόγος που να δικαιολογεί αυτή την αναβολή και πιστεύουμε ότι αν η Επιτροπή είναι σε θέση να το κάνει, η στιγμή είναι κατάλληλη, για να μπορέσουμε να επαναφέρουμε την αρχική συμφωνία μεταξύ του Κοινοβουλίου και της Επιτροπής και να συνεχίσουμε το έργο μας με υπευθυνότητα απέναντι στους συμπολίτες μας.
Επομένως, η πρόταση που υποβάλει η Ομάδα του Κόμματος των Ευρωπαίων Σοσιαλιστών και που εσείς αναφέρατε, είναι να παρουσιαστεί την Τετάρτη το πρόγραμμα της κοινοβουλευτικής περιόδου της Επιτροπής του κ. Prodi, συμπεριλαμβανομένου στο πρόγραμμα αυτό του σχεδίου της διοικητικής μεταρρύθμισης διότι, διαφορετικά, είναι πιθανό να έρθουμε αντιμέτωποι με μια παράδοξη κατάσταση: με τη δικαιολογία ότι δεν υπάρχει έγγραφο, από τη μια πλευρά ο Πρόεδρος της Επιτροπής στερείται του δικαιώματος να μιλήσει ενώπιον του Κοινοβουλίου και από την άλλη απορρίπτεται η διεξαγωγή μιας συζήτησης σχετικά με τη μεταρρύθμιση, χωρίς να γνωρίζει από πριν το Κοινοβούλιο αυτό τα κείμενα στα οποία θα βασίζεται αυτή η συζήτηση.
Επομένως, σας παρακαλώ, κυρία Πρόεδρε, να ζητήσετε από την Επιτροπή να εκφράσει την άποψή της αυτή τη στιγμή και στη συνέχεια να προχωρήσουμε στην ψηφοφορία.
(Χειροκροτήματα από την Ομάδα του Κόμματος των Ευρωπαίων Σοσιαλιστών)
Κυρία Πρόεδρε, θέλω να καταστήσω απολύτως σαφές ότι, καταρχάς, η Επιτροπή σέβεται στο μέγιστο βαθμό τις αποφάσεις του Κοινοβουλίου και, μεταξύ αυτών, την απόφαση να καθορίζει την ημερήσια διάταξή του.
Επομένως, εμείς σεβόμαστε την απόφαση που μπορεί να λάβει το Κοινοβούλιο ως προς αυτό.
Όμως, θέλω επίσης να καταστήσω απολύτως σαφές ότι, ο Πρόεδρος Prodi δεσμεύτηκε έναντι του Κοινοβουλίου να ενσωματώσει μια νέα συζήτηση, όπως υπενθύμισε ο κ. Barσn, η οποία θα προστεθεί στην ετήσια συζήτηση σχετικά με το νομοθετικό πρόγραμμα της Επιτροπής, σχετικά με τις σημαντικές γραμμές δράσης για την επόμενη πενταετία, δηλαδή, για την τρέχουσα κοινοβουλευτική περίοδο.
Θέλω να αναφέρω, κυρία Πρόεδρε, ότι αυτή η συζήτηση δεν ταυτιζόταν, στη συμφωνία η οποία επιτεύχθηκε το Σεπτέμβριο, με την ετήσια παρουσίαση του νομοθετικού προγράμματος της Επιτροπής.
Και θέλω να πω, κυρία Πρόεδρε, ότι, εκ μέρους της Επιτροπής, είμαστε έτοιμοι και διατεθειμένοι να πραγματοποιήσουμε τη συζήτηση αυτή την κατάλληλη στιγμή, ότι ήμασταν έτοιμοι να αναπτύξουμε τη συζήτηση αυτήν την εβδομάδα, όπως είχε συμφωνηθεί αρχικά, ξεκινώντας από τη βάση ότι θα παρουσιαζόταν την προηγούμενη μέρα σε έναν λόγο προς τις κοινοβουλευτικές ομάδες.
Επομένως, κυρία Πρόεδρε, θέλω να επαναλάβω ότι, από τη δική μας πλευρά, έχουμε συζητήσει το πρόγραμμα δράσης για τα επόμενα πέντε χρόνια και είμαστε έτοιμοι ώστε, όταν το αποφασίσει το Κοινοβούλιο, - ακόμα και αυτήν την εβδομάδα, αν αυτή είναι η απόφαση - να παρουσιάσουμε το πρόγραμμα για τα πέντε επόμενα έτη και, τον επόμενο μήνα, το πρόγραμμα για το έτος 2000, αυτό δηλαδή ακριβώς που είχε συμφωνηθεί.
Προτείνω να ψηφίσουμε επί της αιτήσεως της Ομάδας του Κόμματος των Ευρωπαίων Σοσιαλιστών για την επανεγγραφή της δήλωσης της Επιτροπής σχετικά με τους στρατηγικούς στόχους της.
(Το Σώμα απορρίπτει την αίτηση) Πρόεδρος.
Πάντοτε σε ό,τι αφορά την ημέρα της Τετάρτης, έχω μία άλλη πρόταση που αφορά την προφορική ερώτηση σχετικά με τον φόρο επί του κεφαλαίου.
Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ζητά να αποσυρθεί αυτό το σημείο από την ημερήσια διάταξη.
Υπάρχει κάποιος συνάδελφος για να λάβει τον λόγο εξ ονόματος της συγκεκριμένης Ομάδας και να αιτιολογήσει αυτή την αίτηση;
Κυρία Πρόεδρε, επειδή ακούω κάποια γέλια από την πλευρά των Σοσιαλιστών, είναι καλό να γνωρίζετε πως μου αναφέρθηκε το γεγονός ότι και στην Ομάδα του Κόμματος των Ευρωπαίων Σοσιαλιστών υπάρχουν ευρείς κύκλοι που θα επιθυμούσαν πολύ την απόσυρση από την ημερήσια διάταξη του εν λόγω θέματος, επειδή κατά την ψηφοφορία στη Διάσκεψη των Προέδρων δεν είχε κατατεθεί η ψήφος της ομάδας εργασίας των αρμόδιων συναδέλφων της Ομάδας του Κόμματος των Ευρωπαίων Σοσιαλιστών.
Δεν γνωρίζω εάν είναι σωστή αυτή η πληροφορία, εμείς όμως ως Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών θα είμαστε σίγουρα ευγνώμονες εάν αποσυρόταν το θέμα αυτό, επειδή το Κοινοβούλιο έχει ήδη ασχοληθεί, ως γνωστόν, πολλές φορές με το εν λόγω ζήτημα.
Υπάρχουν μάλιστα και αποφάσεις κατά της επιβολής ενός παρόμοιου φόρου.
Για τον λόγο αυτό, η Ομάδα μου ζητεί να αποσυρθεί το θέμα αυτό από την ημερήσια διάταξη.
Σας ευχαριστώ, κύριε Poettering.
Θα ακούσουμε τώρα τον κ. Wurtz, ο οποίος αντιτίθεται στη συγκεκριμένη αίτηση.
Κυρία Πρόεδρε, θα ήθελα καταρχάς να υπογραμμίσω την έλλειψη λογικής του κ. Poettering.
Αυτή τη στιγμή, μόλις έκανε μάθημα ηθικής στην Ομάδα του Κόμματος των Ευρωπαίων Σοσιαλιστών, διότι αναίρεσε μία απόφαση που έλαβε με ιδιαίτερα ξεκάθαρο τρόπο η Διάσκεψη των Προέδρων. Ωστόσο, και αυτός πράττει το ίδιο πράγμα.
Συζητήσαμε και είμασταν ομόφωνοι εκτός από την Ομάδα του Ευρωπαϊκού Λαϊκού Κόμματος και την Ομάδα των Φιλελευθέρων, και είχα μάλιστα επισημάνει, θα το θυμάστε αγαπητοί συνάδελφοι, πρόεδροι των Ομάδων, ότι το ζήτημα δεν είναι εάν είστε υπέρ ή κατά του φόρου Tobin, αλλά εάν τολμάτε να ακούσετε τι σκέπτονται επί του προκειμένου η Επιτροπή και το Συμβούλιο.
Δεν ζητάμε πολλά.
Συνεπώς, επαναλαμβάνω την πρόταση να διατηρηθεί η εν λόγω προφορική ερώτηση προς την Επιτροπή και το Συμβούλιο, για να μάθουμε άπαξ δια παντός τη θέση των εν λόγω δύο αρχών σε σχέση με την προκειμένη πρόταση, η οποία είναι σχετικά μετριοπαθής, αλλά που θα έστελνε, ωστόσο, ένα σημαντικό μήνυμα στην κοινή γνώμη, ιδιαίτερα μετά την ταραχή που προκάλεσε η αποτυχία της Διάσκεψης του Seattle.
Θα ψηφίσουμε επί της αιτήσεως της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών για την απόσυρση από την ημερήσια διάταξη της προφορικής ερώτησης αναφορικά με τον φόρο επί του κεφαλαίου.
(Το Σώμα απορρίπτει την αίτηση με 164 ψήφους υπέρ, 166 ψήφους κατά και 7 αποχές)
Κυρία Πρόεδρε, θα ήθελα να ευχαριστήσω τον κ. Poettering για τη δημοσιότητα που έδωσε μόλις τώρα σε αυτή τη συζήτηση.
Ευχαριστώ.
Κυρία Πρόεδρε, υπολογίστηκε η ψήφος μου, την οποία δεν μπόρεσα να δώσω με τα ηλεκτρονικά μέσα, επειδή δεν έχω την κάρτα; Η ψήφος μου ήταν "υπέρ";.

Αγαπητοί συνάδελφοι, ακόμη μία φορά, πρέπει καθένας να έχει όντως την κάρτα του τη Δευτέρα.
Βλέπουμε ότι εδώ έχουμε πρόβλημα.
Υπό αυτές τις συνθήκες οφείλω να λάβω μία απόφαση.
Και εγώ επίσης έχω ξεχάσει την κάρτα μου και θα ψήφιζα κατά της πρότασης.
Θεωρώ συνεπώς ότι η προφορική ερώτηση παραμένει στην ημερήσια διάταξη.
(Χειροκροτήματα) Είναι η τελευταία φορά που λαμβάνουμε υπόψη όσους έχουν ξεχάσει τις κάρτες τους.
Να είναι απολύτως σαφές και να το πείτε και στους άλλους.
(Χειροκροτήματα)Ναι, η προφορική ερώτηση παραμένει στην ημερήσια διάταξη και ναι, η Πρόεδρος έχει δικαίωμα ψήφου, όπως επίσης έχει δικαίωμα να ξεχάσει την κάρτα της.
Προχωρούμε στις υπόλοιπες τροποποιήσεις της ημερήσιας διάταξης.
Κυρία Πρόεδρε, στην προηγούμενη ψηφοφορία - και θα εμμείνω στην απόφασή σας σε αυτό το θέμα - αναφορικά με το στρατηγικό σχέδιο της Επιτροπής, εκδήλωσα την πρόθεσή μου να μιλήσω πριν από την ψηφοφορία εξ ονόματος της Ομάδας μου.
Αυτό δεν συνέβη.
Θα το εκτιμούσα εάν με το πέρας αυτού του θέματος μου επιτραπεί να προβώ σε αιτιολόγηση ψήφου εκ μέρους της Ομάδας μου.
Πρόκειται για σημαντικό θέμα.
Θα ήταν χρήσιμο να καταγραφεί στα πρακτικά του Σώματος πώς αντιλαμβάνεται ο καθένας αυτά που μόλις πράξαμε, υπό το φως της δικής του πολιτικής ανάλυσης.
Κυρία Πρόεδρε, δεν σκοπεύω να επαναλάβω τη συζήτηση, όμως και εγώ είχα δηλώσει την επιθυμία να παρέμβω επί της αιτήσεως του κ. Barσn Crespo.
Δεν μου δώσατε όμως τον λόγο.
Λυπάμαι γι' αυτό, όμως η ψηφοφορία διενεργήθηκε, η απόφαση λήφθηκε, επομένως θεωρώ το θέμα λήξαν.
Λυπούμαι κύριε Hδnsch και κύριε Cox, δεν είδα ότι ζητούσατε τον λόγο.
Υπό τις συγκεκριμένες συνθήκες, θεωρώ ότι οι θέσεις είναι αρκετά σαφείς και θα καταγραφούν στα συνοπτικά πρακτικά.
Όταν αύριο εγκρίνουμε τα συνοπτικά πρακτικά της σημερινής συνεδρίασης, οι συνάδελφοι που θεωρούν ότι οι θέσεις δεν έχουν επεξηγηθεί επαρκώς, μπορούν να ζητήσουν τροποποιήσεις.
Μου φαίνεται ότι είναι μια καλή λύση.
Εξυπακούεται ότι στα συνοπτικά πρακτικά της αυριανής συνεδρίασης θα ληφθούν υπόψη όλες οι συμπληρωματικές επεξηγήσεις.
Θεωρώ ότι είναι καλύτερη λύση από το να προβούμε τώρα σε αιτιολογήσεις ψήφου, οι οποίες θα μας αργοπορούσαν.
Κύριε Cox, κύριε Hδnsch, συμφωνείτε με αυτό;
Κυρία Πρόεδρε, εάν η ψηφοφορία καταγράφει ορθώς τον τρόπο με τον οποίο ψήφισε η Ομάδα μου, δεν θα εναντιωθώ σε αυτό και ούτε μπορώ να το πράξω.
Εάν η απόφασή σας είναι ότι δεν μπορώ να προβώ σε αιτιολόγηση ψήφου, τη δέχομαι αλλά με επιφύλαξη.
Θα δώσουμε λοιπόν μεγάλη προσοχή στη σύνταξη των συνοπτικών πρακτικών. Το πράττουμε άλλωστε πάντοτε.
Εάν δεν αντικατοπτρίζουν επαρκώς τις θέσεις θα μπορέσουμε ενδεχομένως να τα διορθώσουμε.
(Το Σώμα εγκρίνει τη διάταξη των εργασιών όπως τροποποιήθηκε)
Σύμβουλοι ασφαλείας για τη μεταφορά επικίνδυνων εμπορευμάτων
Η ημερήσια διάταξη προβλέπει τη συζήτηση της έκθεσης (Α5-0105/1999) του κ. Koch, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά την εναρμόνιση των όρων εξέτασης των συμβούλων ασφαλείας για τις οδικές, σιδηροδρομικές και εσωτερικές πλωτές μεταφορές επικινδύνων εμπορευμάτων (C5-0208/1999 - 1998/0106 (COD)).
Αξιότιμη κυρία Επίτροπε, αξιότιμη κυρία Πρόεδρε, αγαπητοί συνάδελφοι, χαιρετίζω απερίφραστα την κοινή θέση του Συμβουλίου σχετικά με την εναρμόνιση του επιπέδου κατάρτισης των συμβούλων ασφαλείας για τις οδικές, σιδηροδρομικές και εσωτερικές πλωτές μεταφορές επικινδύνων εμπορευμάτων.
Πρώτον, έπρεπε να δραστηριοποιηθούμε τυπικά για να ανταποκριθούμε στις απαιτήσεις της οδηγίας 96/35/ΕΚ η οποία δεσμεύει τα κράτη μέλη όσον αφορά τον διορισμό των υπευθύνων πρόληψης ή των συμβούλων ασφαλείας καθώς και όσον αφορά την οργάνωση της κατάρτισης, της εκπαίδευσης και της εξέτασης αυτών ακριβώς των ατόμων, χωρίς να το αναπτύσσει ρητά.
Δεύτερον, με την οδηγία αυτή θα επιτύχουμε α) περισσότερη ασφάλεια τόσο κατά τη μεταφορά όσο και κατά τη μεταφόρτωση επικινδύνων εμπορευμάτων, β) κατάργηση των στρεβλώσεων του ανταγωνισμού συνεπεία εντελώς διαφορετικών εκπαιδευτικών δομών και δαπανών για την εκπαίδευση σε κάθε κράτος, καθώς επίσης γ) τη δημιουργία της ισότητας ευκαιριών για τους συμβούλους ασφαλείας στην ευρωπαϊκή αγορά εργασίας.
Τρίτον, με την οδηγία αυτή, όπως έχει υποβληθεί τώρα ως κοινή θέση, και ειδικότερα επειδή περιορίζεται αποκλειστικά σε ελάχιστες προδιαγραφές, εξασφαλίζουμε έναν υψηλό βαθμό ευελιξίας και την επιβολή ελάχιστων ρυθμίσεων εκ μέρους της Ευρωπαϊκής Ένωσης, και συμβάλλουμε στην υψηλή ιδία ευθύνη των κρατών μελών.
Όλα αυτά πρέπει να επικροτηθούν θερμά έχοντας κατά νου την αρχή της επικουρικότητας.
Θεωρώ πως οι τροπολογίες μας από την πρώτη ανάγνωση λήφθηκαν υπόψη σε πολύ ικανοποιητικό βαθμό.
Υιοθετήθηκαν και εφαρμόσθηκαν σύμφωνα με το νόημά τους ή ακυρώθηκαν, επειδή δεν υιοθετήθηκαν οι αντίστοιχες ευρωπαϊκές ρυθμίσεις, π.χ. ένα σύστημα κυρώσεων σε περίπτωση παραβάσεων ή ένας περίπλοκος σχηματισμός μπλοκ από συμπλέγματα ερωτήσεων.
Ζητώ να γίνει αποδεκτή εκείνη η τροπολογία της Επιτροπής Περιφερειακής Πολιτικής και Μεταφορών που εγκρίθηκε ομόφωνα και αφορά τον χρόνο εφαρμογής της οδηγίας.
Αποφεύγοντας να θέσουμε μια συγκεκριμένη ημερομηνία στα κράτη μέλη για την εφαρμογή της οδηγίας, και παρέχοντάς τους αντ' αυτού ένα διάστημα τριών μηνών μετά την έναρξη ισχύος της οδηγίας, εισάγουμε μια ρήτρα ευελιξίας που εξασφαλίζει άμεση εφαρμογή.
Σας ζητώ να την εγκρίνετε.
Κυρία Πρόεδρε, δεν μπορούμε και δεν επιτρέπεται να αποδεχθούμε άπραγοι το γεγονός ότι ακούμε όλο και συχνότερα για ατυχήματα, κατά τα οποία προκαλούνται μεγάλες ζημίες στις οδικές, αλλά και στις σιδηροδρομικές αρτηρίες και τις πλωτές οδούς. Μπορεί να μην είναι η μοναδική αιτία, αλλά ασφαλώς μία από τις αιτίες είναι ότι οι ενδιαφερόμενοι δεν παίρνουν όσο θα έπρεπε στα σοβαρά τη διαμετακόμιση επικινδύνων εμπορευμάτων, καθώς επίσης και ότι πολύ συχνά, λόγω άγνοιας ή λόγω ελλιπούς κατάρτισης των οδηγών και λοιπών υπευθύνων για τα διάφορα μεταφορικά μέσα, προκαλείται από κάποιο μικρό ατύχημα μια μεγάλη καταστροφή
Εγώ, ως Αυστριακός, αλλά και όλοι μας πιστεύω, έχουμε ακόμα ζωντανή στη μνήμη μας την καταστροφή που στοίχισε τη ζωή σε πολλoύς ανθρώπους πέρυσι στη σήραγγα Tauern και όπου στη συνέχεια εκτελούντο επί πολλούς μήνες, έργα ανοικοδόμησης των σημείων της σήραγγας που είχαν καταστραφεί σε αυτήν την πυρκαγιά και με τεράστιες οικονομικές δαπάνες.
Η πολύμηνη ανακαίνιση έκοψε στα δύο αυτή τη σημαντική μεταφορική οδό μεταξύ του βόρειου και του νότιου τμήματος της Ευρώπης.
Η κίνηση που λόγω των έργων πραγματοποιείτο μέσω παρακαμπτηρίων έκανε πολλές χιλιάδες πολίτες της ΕΕ να φθάσουν στα όρια της υπομονής τους.
Σε μεμονωμένες κοινότητες της χώρας μου επικράτησε πραγματική κόλαση.
Η απάντησή μας σε παρόμοιες καταστροφές πρέπει να είναι η πρόληψη, και με το παρόν σχέδιο οδηγίας δημιουργούμε μια σημαντική βάση ώστε να υπάρχουν καλά εκπαιδευμένοι υπάλληλοι ασφαλείας, προκειμένου να γίνει έγκαιρα το σωστό.
Φυσικά, δεν πρέπει να αρκεστούμε στη δημιουργία ευρωπαϊκού δικαίου για περισσότερη ασφάλεια.
Πρέπει επίσης να παρακολουθήσουμε με συνέπεια κατά πόσον οι νομοθετικές ρυθμίσεις μεταφέρονται εμπρόθεσμα στη νομοθεσία των κρατών μελών, και ακόμα σημαντικότερο, να διασφαλίσουμε την εφαρμογή τους.
Παρακαλώ πολύ να μην αποκτήσουμε έναν ακόμη τομέα όπου στη συνέχεια θα είμαστε αναγκασμένοι να διαμαρτυρηθούμε για ελλείψεις στην εφαρμογή των νομοθετικών ρυθμίσεων.
Θα ήθελα να αναφέρω ένα ακόμη τελευταίο θέμα: δεν πρέπει να αρκεστούμε στην κάλυψη ενός ακόμα κενού στο δίκτυο ασφαλείας και να εθελοτυφλούμε όσον αφορά το γεγονός ότι πρέπει να γίνουν ακόμα πολύ περισσότερα πράγματα στο θέμα της ασφάλειας των μεταφορών στην Ευρώπη.
Σε συνάρτηση και με αυτό ζητώ από την παρευρισκόμενη αρμόδια Επίτροπο και την παρακαλώ να υποβληθεί το ταχύτερο δυνατό ένα σχετικό κείμενο, προκειμένου να μεριμνήσουμε και στο μέλλον για περισσότερη ασφάλεια στις μεταφορές μέσα από σήραγγες, έτσι ώστε να μην χρειαστεί να ζήσουμε πλέον σε αυτόν τον βαθμό παρόμοιες καταστροφές στην Ευρώπη!
Κυρία Πρόεδρε, καταρχάς θα ήθελα να ευχαριστήσω τον κ. Koch για την έκθεσή του, η οποία έχει ως βασικό θέμα την ασφάλεια των μεταφορών.
Η έκθεση εξετάζει το ζήτημα της εναρμόνισης των όρων εξέτασης των συμβούλων ασφαλείας που εργάζονται στους τομείς των οδικών, σιδηροδρομικών και εσωτερικών πλωτών μεταφορών επικίνδυνων εμπορευμάτων.
Τον συγχαίρω για την εξαίρετη έκθεσή του.
Η ασφάλεια των μεταφορών αποτέλεσε πρόσφατα, δυστυχώς, θέμα των ειδήσεων: η σιδηροδρομική σύγκρουση στο Paddington, στο Λονδίνο, η φοβερή σιδηροδρομική σύγκρουση στη Νορβηγία, η συντριβή δύο αεροσκαφών στα οποία επέβαιναν και πολίτες της ΕΕ και η φυσική καταστροφή που προκάλεσε το Erika, στα ανοικτά της Βρετάνης - όλα μέσα στους τελευταίους τέσσερεις μήνες - μας υπενθυμίζουν ότι η ασφάλεια των μεταφορών δεν μπορεί ποτέ να θεωρείται δεδομένη και ότι όσοι είναι επιφορτισμένοι με την προστασία του κοινού πρέπει να διαπνέονται από ισχυρά κίνητρα και να διαθέτουν μεγάλες ικανότητες.
Ο εισηγητής επεσήμανε στο Σώμα ότι στην κοινή του θέση το Συμβούλιο απεδέχθη έξι από τις δέκα τροπολογίες του Κοινοβουλίου που προτάθηκαν κατά την πρώτη ανάγνωση και ότι διατήρησε την ουσία των άλλων τροπολογιών του Κοινοβουλίου.
Η Ομάδα μου θα υποστηρίξει συνεπώς την κοινή θέση και αναμένει τη θέσπιση της νομοθεσίας, η οποία θα μας παράσχει ακόμη ένα εργαλείο στον αγώνα μας να καταστήσουμε τις μεταφορές στην Ευρωπαϊκή Ένωση όσο το δυνατόν πιο ασφαλείς.
Όταν γίνεται λόγος για την ασφάλεια, η Ομάδα μου θα υποστηρίζει πάντοτε κάθε πρωτοβουλία για τη βελτίωση της ασφάλειας των μεταφορών.
Έχουμε ακόμη να πράξουμε πολλά σε αυτόν τον τομέα, όπως απέδειξαν τα πρόσφατα γεγονότα.
Κυρία Πρόεδρε, θα ήθελα να κάνω μερικές παρατηρήσεις.
Κατά πρώτον, θα ήθελα να ευχαριστήσω τον εισηγητή για την εξαιρετικά ακριβή και τεχνικά περίπλοκη δουλειά που έκανε για το θέμα αυτό και, κατά δεύτερον, θα ήθελα να ευχαριστήσω την Επιτροπή για την πρόταση που υπέβαλε.
Πρόκειται για την εναρμόνιση των απαιτήσεων εξέτασης, στην ουσία όμως μιλάμε και για τις στοιχειώδεις απαιτήσεις.
Κατά κάποιον τρόπο αυτό είναι κρίμα.
Η σημασία της ασφάλειας στο οδικό και το σιδηροδρομικό δίκτυο ή στις εσωτερικές πλωτές οδούς είναι βεβαίως πάρα πολύ μεγάλη και με δεδομένο το διεθνή χαρακτήρα του κλάδου αυτού, πρέπει να υπάρξει εναρμόνιση της εκπαίδευσης των συμβούλων ασφαλείας, όπως και των απαιτήσεων, για παράδειγμα της νέας Ευρωπαϊκής Συμφωνίας για τις διεθνείς οδικές μεταφορές επικίνδυνων εμπορευμάτων που θα καθιερωθεί.
Αυτό είναι σημαντικό, το ίδιο ισχύει όμως και για την εφαρμογή και υπάρχουν βεβαίως ορισμένοι λόγοι για τους οποίους θα πρέπει να δώσουμε ιδιαίτερη προσοχή στο θέμα.
Αναλογιστείτε τα ατυχήματα που συνέβησαν στους δρόμους τα τελευταία χρόνια, για παράδειγμα, στο Βέλγιο, την Ολλανδία και ορισμένες άλλες χώρες, όπου, ενώ επικρατούσε ομίχλη, φορτηγά οχήματα που μετέφεραν επικίνδυνες ουσίες, συνέχισαν την πορεία τους τη στιγμή που θα έπρεπε βεβαίως να είχαν σταματήσει στην άκρη του δρόμου.
Σκεφτείτε τους καπετάνιους που έρχονται με πλοία από την Ανατολική Ευρώπη και που αγκυροβολούν δίπλα σε άλλα πλοία εδώ, με αποτέλεσμα να δημιουργούνται επικίνδυνες καταστάσεις που όλοι μας μπορούμε να δούμε.
Παράλληλα, από έρευνες που πραγματοποιήθηκαν στα λιμάνια του Βελγίου, της Φινλανδίας αλλά και της Ιαπωνίας, προκύπτει ότι 50% των εμπορευματοκιβωτίων, που περιέχουν κατά ένα μέρος επικίνδυνο φορτίο, δεν παραδίδεται με τον σωστό τρόπο.
Εν ολίγοις, η σημασία του θέματος είναι μεγάλη.
Αν κοιτάξουμε την κατάσταση των συμβούλων ασφαλείας, θα διαπιστώσουμε ότι, από την 1η Ιανουαρίου, σε ορισμένες χώρες είναι πλέον υποχρεωτικό να υπάρχει στις επιχειρήσεις ένας σύμβουλος ασφαλείας.
Έτσι, δημιουργούνται σοβαρά προβλήματα όσον αφορά την τήρηση των διατάξεων, ιδιαίτερα σε μικρές επιχειρήσεις που δεν μπορούν να αντιμετωπίσουν το κόστος.
Οι επιχειρήσεις αυτές, είτε απαλλάσσονται από τα φορτία τους, είτε τα αναμιγνύουν με άλλα φορτία, με αποτέλεσμα να προκύπτουν ορισμένα προβλήματα.
Για αυτό το λόγο ζητείται να συμπεριληφθούν ενδεχομένως στα πιστοποιητικά ISO 9002 οι δραστηριότητες αυτές, υπό τη μορφή ετήσιων εκθέσεων και επιχειρησιακών αναλύσεων.
Η δουλειά έχει γίνει, πρέπει τώρα να ακολουθήσει και η τήρηση των διατάξεων.
Επιτρέψτε μου να θίξω και ένα τελευταίο σημείο.
Όσον αφορά την τήρηση των διατάξεων, πρέπει να συναφθούν καλές συμφωνίες με τις χώρες της Ανατολικής Ευρώπης, γιατί οι χώρες αυτές θα προσχωρήσουν στις σχετικές συνθήκες από 1ης Ιουλίου 2001, δηλαδή μετά από ενάμισι χρόνο.
Το γεγονός αυτό τους παρέχει ένα προσωρινό ανταγωνιστικό πλεονέκτημα.
Το γεγονός αυτό καθεαυτό δεν είναι κακό, αυτό όμως που πρέπει να κάνουμε εμείς είναι να δώσουμε προτεραιότητα στις πτυχές της ασφάλειας για τις μεταφορές προϊόντων μέσω των οδικών και σιδηροδρομικών αρτηριών και των εσωτερικών πλωτών οδών και να ενσωματώσουμε αυτές τις πτυχές το ταχύτερο δυνατό ως μέρος του κεκτημένου, και να τις υποβάλουμε στις υποψήφιες χώρες.
Κυρία Πρόεδρε, ορθώς εφιστάται τακτικά στο Σώμα η προσοχή των μελών στη σημασία της ασφάλειας των μεταφορών.
Η συνεχής αύξηση των ποσοτήτων εμπορευμάτων που διακινούνται στην Ευρώπη συνεπάγεται ορισμένους κινδύνους - άμεσους και έμμεσους - για το προσωπικό του κλάδου και τον κοινωνικό περίγυρο.
Συνεπώς, αυτοί που πρέπει να αντιμετωπίζουν τους κινδύνους αυτούς πρέπει να πληρούν υψηλά πρότυπα.
Τα πρότυπα που έχουν καθοριστεί σε μια άλλη οδηγία, την οδηγία 95/35/ΕΚ, μοιάζουν να επαρκούν προκειμένου να δοθούν υπεύθυνες συμβουλές στους ενδιαφερόμενους για τη μεταφορά επικίνδυνων εμπορευμάτων.
Χαίρομαι που επετεύχθη συμφωνία με το Συμβούλιο σχετικά με τις στοιχειώδεις απαιτήσεις για τους όρους εξέτασής τους, παρ' όλο που θα προτιμούσα να είχαν καθιερωθεί ενιαία πρότυπα και τμήματα, έτσι ώστε τα διπλώματα να είναι διεθνώς ισότιμα.
Όμως, αυτό φαίνεται ότι είναι αδύνατο.
Τέλος, η τροπολογία που προτείνεται από τον εισηγητή είναι απολύτως λογική και θα την υποστηρίξω ανεπιφύλακτα.
Κύριε Πρόεδρε, κυρία Επίτροπε, αγαπητοί συνάδελφοι, αρχικά θα ήθελα να συγχαρώ τον συνάδελφο Koch για τις εκθέσεις του που ίσως να έχουν τεχνικό χαρακτήρα αλλά είναι εξαιρετικά σημαντικές για την ασφάλεια.
Θα ήθελα να κάνω μερικές μόνον παρατηρήσεις.
Εν πρώτοις, θα ήθελα να παρακαλέσω την κ. Επίτροπο - και είμαι σίγουρος πως η επιθυμία μου θα συναντήσει πρόσφορο έδαφος - όπως δοθεί αυξημένη προσοχή στο θέμα της ασφάλειας, είτε πρόκειται για τις οδικές αρτηρίες, είτε για τις πλωτές οδούς ή τη θάλασσα.
Όταν βλέπω πως η πρώτη πρόταση της Επιτροπής υποβλήθηκε στις 19 Μαρτίου 1998 και πως ασχολούμαστε με αυτήν σήμερα - ενώ αντέδρασε σχετικά γρήγορα το Κοινοβούλιο - τότε είναι κάπως μεγάλο το εν λόγω διάστημα.
Βεβαίως, δεν φταίει μόνον η Επιτροπή γι' αυτό, όμως πιστεύω πως πρέπει να αντιδρούμε ταχύτερα, προκειμένου να επιτύχουμε και εδώ μια εναρμόνιση.
Το δεύτερο θέμα αναφέρθηκε ήδη και συνίσταται στις ελάχιστες προδιαγραφές.
Κατά βάση είμαι της γνώμης πως σε πολλούς τομείς των μεταφορών θα πρέπει να επιδιώξουμε αυξημένη ευελιξία και ρυθμίσεις ανά χώρα.
Όσον αφορά την ασφάλεια θα πρέπει να πω πως είμαι κάπως επιφυλακτικός, επειδή η ασφάλεια στη Σουηδία, φέρ' ειπείν, δεν διαφέρει κατά βάση από αυτήν στη Γερμανία, την Ιταλία ή την Αυστρία.
Μπορώ να δεχθώ αυτές τις ελάχιστες προδιαγραφές, παρακαλώ όμως την Επιτροπή να παρακολουθήσει όντως με προσοχή τα πράγματα.
Σε περίπτωση που αυτό το είδος ευελιξίας οδηγήσει σε ανεπαρκείς ρυθμίσεις σε μερικές χώρες, θα πρέπει να προβούμε σε μια περαιτέρω εναρμόνιση.
Και το τρίτο θέμα αναφέρθηκε ήδη.
Όπως ο συνάδελφος Rack, κατάγομαι, ως γνωστόν, και εγώ από μια χώρα διέλευσης, όπου το εν λόγω θέμα διαδραματίζει έναν ιδιαίτερο ρόλο.
Δεν σκοπεύουμε να επιδεινώσουμε μονομερώς τους όρους ανταγωνισμού για μερικές χώρες και να τους βελτιώσουμε για χώρες όπως η Αυστρία ή άλλες χώρες διέλευσης.
Πιστεύω όμως πως θα πρέπει να κάνουμε το παν για να περιορίσουμε στο ελάχιστο δυνατό τη μεταφορά επικινδύνων εμπορευμάτων, και μάλιστα σε όλες τις χώρες, είτε αυτές είναι χώρες διέλευσης είτε όχι.
Κύριε Πρόεδρε, καταρχάς θέλω να συγχαρώ τον εισηγητή, κ. Koch, για το εξαίρετο έργο του και για τη θετική συνεργασία του με την Επιτροπή με σκοπό τη βελτίωση των κειμένων και την παρουσίαση αυτής της έκθεσης και αυτής της πρότασης· τέλος, υπάρχει μόνο μία τροπολογία σχετικά με τους όρους εξέτασης των συμβούλων ασφαλείας για τις οδικές, σιδηροδρομικές ή πλωτές μεταφορές επικινδύνων εμπορευμάτων.
Αντιλαμβανόμαστε ότι είναι σημαντική η συνεργασία, η εργασία σε κοινή βάση μεταξύ των δύο θεσμικών οργάνων - του Κοινοβουλίου και της Επιτροπής - και ότι η συνεργασία με την Επιτροπή Περιφερειακής Πολιτικής, και συγκεκριμένα με την ομάδα που είναι αρμόδια για τις μεταφορές, είναι εξαιρετική.
Η κοινή θέση περιλαμβάνει ουσιαστικά όλες τις τροπολογίες που έκανε δεκτές η Επιτροπή, εναρμονίζει τους ελάχιστους όρους των εξετάσεων στις οποίες υποβάλλονται οι σύμβουλοι ασφαλείας και, σε δεύτερη ανάγνωση, μπορούμε να κάνουμε δεκτή την τροπολογία σχετικά με την προτεινόμενη ημερομηνία, η οποία είναι πολύ πιο ρεαλιστική από αυτή που παρουσίασε αρχικά η Επιτροπή, λαμβάνοντας υπόψη ότι ήδη συζητάμε αρκετά χρόνια για το θέμα αυτό.
Πολύ σύντομα, θέλω επίσης να ευχαριστήσω τους διάφορους βουλευτές για την παρέμβασή τους και να σας δηλώσω, αξιότιμοι κύριοι, ότι η ασφάλεια αποτελεί προτεραιότητα της Επιτροπής στον τομέα των μεταφορών.
Και όπως πολύ σωστά το έθεσε ο κ. Simpson, η ασφάλεια δεν μπορεί ποτέ να θεωρηθεί δεδομένη και ποτέ δεν μπορεί να θεωρηθεί ότι έχει επιτευχθεί η ασφάλεια ή ότι έχει φτάσει στο αποκορύφωμά της η διαδικασία.
Η διαδικασία της αύξησης των περιθωρίων, των εγγυήσεων ασφαλείας στις μεταφορές είναι μια διαδικασία που πρέπει να βελτιώνεται μέρα με τη μέρα.
Στο πλαίσιο αυτό, θέλω επίσης να αναφερθώ εν συντομία στα προβλήματα που παρουσιάζουν οι σήραγγες, για τα οποία έκαναν μνεία οι κ.κ. Rack και Swoboda· αναμφίβολα, στην περίπτωση της Αυστρίας, αποτελούν ένα ιδιαίτερα ευαίσθητο θέμα, για το οποίο πρέπει να καταβάλουμε προσπάθειες, προκειμένου να εξετάσουμε με ποιον τρόπο θα επιτύχουμε μεγαλύτερη ασφάλεια.
Σε ένα από τα σοβαρά ατυχήματα που συνέβησαν τελευταία, τα εμπορεύματα που μεταφέρονταν αυτά καθαυτά δεν ήταν επικίνδυνα.
Η μαργαρίνη και μερικά κιλά βαφής που, κατά κανόνα, δεν εγκυμονούσαν κινδύνους, προκάλεσαν πραγματική καταστροφή.
Επομένως, πρέπει να εξετάσουμε με ποιον τρόπο μπορούν να καταστούν ακόμα αυστηρότερες οι απαιτήσεις που θα εγγυώνται το μέγιστο βαθμό ασφάλειας.
Τέλος, θα ήθελα να πω ότι πρέπει να εξετάσουμε το ζήτημα της ασφάλειας σε όλα τα είδη μεταφορών.
Αυτήν την εβδομάδα θα διεξαχθεί εδώ μια συζήτηση, στην οποία θα κάνουμε λόγο για την ασφάλεια των θαλάσσιων μεταφορών, λόγω της καταστροφής του πετρελαιοφόρου Erika, και θα πρέπει να συζητήσουμε, στη διάρκεια του τρέχοντος έτους, σχετικά με τους στόχους των εναέριων μεταφορών που αφορούν την ασφάλεια.
Θέλω όμως να πω, αξιότιμοι κύριοι, ότι η ασφάλεια είναι πρωτεύων στόχος της Επιτροπής.
Όπως θα αναφέρω στη συζήτηση σχετικά με την καταστροφή του πετρελαιοφόρου Erika, ας μην περιμένουμε μία καταστροφή για να στρέψουμε όλες μας τις προσπάθειες στο θέμα της ασφάλειας, αλλά ας εργαστούμε γι' αυτό κατά την απουσία τέτοιων περιστάσεων, οι οποίες το μόνο που κάνουν είναι να αποδεικνύουν πόσο επείγει να δοθεί μία αποτελεσματική απάντηση στα προβλήματα αυτού του είδους.
Θέλω να εκφράσω για άλλη μια φορά τις ευχαριστίες μου σε όλους όσοι παρενέβησαν και ειδικά προς τον εισηγητή κ. Koch.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Οδική μεταφορά επικινδύνων εμπορευμάτων
Η ημερήσια διάταξη προβλέπει τη συζήτηση της έκθεσης (Α5-0104/1999) του κ. Koch, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/55/ΕΚ για την προσέγγιση των νομοθεσιών των κρατών μελών σχετικά με τις οδικές μεταφορές επικινδύνων εμπορευμάτων (COM(1999)158 - C5-0004/1999 - 1999/0083(COD)).
Κύριε Πρόεδρε, αξιότιμη κυρία Επίτροπε, αγαπητοί συνάδελφοι, η οδηγία για την προσέγγιση των νομοθεσιών των κρατών μελών σχετικά με τις οδικές μεταφορές επικινδύνων εμπορευμάτων που τέθηκε σε ισχύ την 1η Ιανουαρίου 1997 περιλαμβάνει ορισμένες μεταβατικές διατάξεις, η ισχύς των οποίων είναι χρονικά περιορισμένη και συνδέεται με την περάτωση ορισμένων εργασιών για τον καθορισμό νέων προτύπων με τις οποίες έχει επιφορτισθεί η ΕΕΤ, δηλαδή η Ευρωπαϊκή Επιτροπή Τυποποίησης.
Οι καθυστερήσεις που σημειώθηκαν κατά τις εργασίες της ΕΕΤ οδηγούν τώρα στην εμφάνιση προβλημάτων κατά την εφαρμογή της συγκεκριμένης οδηγίας.
Ειδικότερα, υπάρχουν παραρτήματα που δεν μπορούν να εναρμονισθούν σύμφωνα με την τεχνική και βιομηχανική εξέλιξη.
Λυπούμαι γι' αυτό, διότι τώρα πρέπει να δραστηριοποιηθούμε εμείς, επειδή δεν έκαναν τη δουλειά τους κάποιοι άλλοι.
Αποδέχομαι ωστόσο την υποβληθείσα πρόταση για την τροποποίηση της οδηγίας 94/55/ΕΚ που τίθεται σήμερα προς συζήτηση.
Ενδεχόμενη αδράνεια της Ευρωπαϊκής Ένωσης θα ανάγκαζε τα κράτη μέλη να τροποποιήσουν τις εσωτερικές τους διατάξεις για ένα σύντομο χρονικό διάστημα - και συγκεκριμένα μέχρι το πέρας των εργασιών της ΕΕΤ, πράγμα που θα προκαλούσε άσκοπες δαπάνες και ανασφάλεια.
Επομένως, η τροποποίηση της οδηγίας που έχει τεθεί στη σημερινή ημερήσια διάταξη δεν επιφέρει τροποποίηση της εναρμόνισης των μεταφορών επικινδύνων εμπορευμάτων που υφίσταται στην Κοινότητα.
Το μόνο που κάνει είναι να παρατείνει την ισχύ μεταβατικών κανόνων με τη μετάθεση ημερομηνιών, να καταργεί μη σχετικές πλέον διατάξεις και να ρυθμίζει τις διαδικασίες για α) τις μεταφορές ad hoc επικινδύνων εμπορευμάτων καθώς και β) την έκδοση λιγότερο αυστηρών εθνικών διατάξεων, ειδικότερα όσον αφορά τις τοπικές μεταφορές ελάχιστων ποσοτήτων επικινδύνων εμπορευμάτων εντός αυστηρά οροθετημένων περιοχών.
Έτσι λοιπόν, η τροποποίηση της οδηγίας βρίσκεται εξ ολοκλήρου στο πνεύμα της επικουρικότητας, και τα κράτη μέλη αποκτούν περισσότερες αρμοδιότητες.
Η Επιτροπή της ΕΕ αποφασίζει για το αν τα κράτη μέλη μπορούν να εκδίδουν ορισμένες δικές τους διατάξεις.
Σε αυτό επικουρείται από επιτροπή εμπειρογνωμόνων για μεταφορές επικινδύνων εμπορευμάτων σύμφωνα με τη διαδικασία ρύθμισης.
Οι όροι άσκησης των εν λόγω εκτελεστικών αρμοδιοτήτων που μεταβιβάσθηκαν στην Επιτροπή ρυθμίστηκαν εκ νέου με την απόφαση του Συμβουλίου που ελήφθη τον Ιούνιο του 1999.
Η πρόταση που τίθεται σήμερα προς συζήτηση για τροποποίηση της οδηγίας που αφορά τις οδικές μεταφορές επικινδύνων εμπορευμάτων υποβλήθηκε, εν τούτοις, τον Μάιο του 1999 και έτσι δεν πρόλαβε να λάβει υπόψη την επίκαιρη διαδικασία επιτροπολογίας.
Σε δύο περιπτώσεις, οι κατατεθείσες τροπολογίες που εγκρίθηκαν ομόφωνα από την επιτροπή αναφέρονται στη συγκεκριμένη τροποποιημένη διαδικασία επιτροπολογίας.
Θα θέλαμε να εξασφαλίσουμε την επισήμανση αυτού του γεγονότος ήδη στις αιτιολογήσεις και τον καθορισμό σε τρεις μήνες κατ' ανώτατο όριο της ασαφώς διατυπωθείσης προθεσμίας εντός της οποίας το Συμβούλιο οφείλει να λάβει απόφαση.
Πέραν τούτου, επισημαίνεται η ανάγκη για μεγαλύτερη διαφάνεια.
Υπάρχει άλλη μία τροπολογία που επιτρέπει στα κράτη μέλη να θεσπίζουν αυστηρότερα πρότυπα, ειδικότερα όσον αφορά τα δοχεία απορριμμάτων εν κενώ, όταν εκτελούνται κατά προτεραιότητα εργασίες ή μεταφορές σε θερμοκρασίες πολύ χαμηλότερες από -20 βαθμούς Κελσίου.
Αυτό είναι ιδιαίτερα προς το συμφέρον των βόρειων περιοχών της ΕΕ.
Υπάρχει και μια τελευταία τροπολογία που θα επιτρέψει την περαιτέρω χρήση των εμπορευματοκιβωτίων και βυτιοφόρων οχημάτων που άρχισαν να χρησιμοποιούνται μεταξύ της 1ης Ιανουαρίου 1997 και της ημερομηνίας έναρξης ισχύος της εν λόγω οδηγίας, εφόσον αυτά έχουν κατασκευασθεί και συντηρηθεί αναλόγως.
Αν και γνωρίζω πως αυτό δεν αποτελεί παρά ένα μικρό, μόνον, βήμα για την αύξηση της ασφάλειας των μεταφορών, σας παρακαλώ να εγκρίνετε την εν λόγω έκθεση.
Αξιότιμε κύριε Πρόεδρε, αξιότιμοι συνάδελφοι, καλή χρονιά και καλή χιλιετία.
Μιλώ για πρώτη φορά στην Ολομέλεια, οπότε είναι μια συναρπαστική στιγμή, κατά κάποιο τρόπο όπως ο πρώτος έρωτας, ωστόσο αυτός ο πρώτος έρωτας διήρκεσε, εντούτοις, περισσότερο από δύο λεπτά.
Θα ήθελα να σχολιάσω εν συντομία την πρόταση της Επιτροπής με την οποία τροποποιείται η οδηγία που αφορά τις οδικές μεταφορές των επικίνδυνων εμπορευμάτων.
Είναι θετικό που αυτή η οδηγία θα τεθεί τώρα σε ισχύ, διότι διαφορετικά τα κράτη μέλη θα αναγκάζονταν να τροποποιήσουν τις εθνικές διατάξεις τους σε πολύ σύντομο χρονικό διάστημα, δηλ. μεταβατική περίοδο, γεγονός που θα προκαλούσε ξανά μόνο άσκοπες δαπάνες και θα επέτεινε ακόμη μία φορά την ανησυχία των ανθρώπων σε σχέση με τη γραφειοκρατία της ΕΕ.
Ωστόσο, στην πρόταση της Επιτροπής δεν ελήφθησαν υπόψη όλα τα ζητήματα, όπως επί παραδείγματι το ψυχρό κλίμα των βόρειων περιοχών.
Έτσι, κατέθεσα ορισμένες τροπολογίες στην κατά τ' άλλα εξαιρετική έκθεση του συναδέλφου κ. Koch, οι οποίες εγκρίθηκαν στην επιτροπή μας.
Οι τροπολογίες μου αφορούν την ανθεκτικότητα στο ψύχος των δεξαμενών μεταφοράς των εν λόγω επικίνδυνων εμπορευμάτων.
Σύμφωνα με την πρόταση της Επιτροπής, οι -20 βαθμοί ήταν αρκετοί.
Στην περιοχή της Μεσογείου είναι δύσκολο να φαντασθεί κανείς ότι στη Λαπωνία το ψύχος φθάνει σε αξιοσημείωτα χαμηλές θερμοκρασίες.
Και στη Λαπωνία υποστηρίζουν την ΕΕ, συνεπώς οφείλουμε και εμείς να τους θυμόμαστε.
Έτσι, πρότεινα το όριο ψύχους να μειωθεί στους - 40 βαθμούς.
Τούτο ήταν αναγκαίο, προκειμένου το επίπεδο προστασίας να μπορέσει να διατηρηθεί στα προηγούμενα επίπεδα στις βόρειες περιοχές.
Ελπίζω ότι οι προτάσεις μου θα ληφθούν υπόψη στην αυριανή ψηφοφορία.
Κύριε Πρόεδρε, αν επιτρέπετε, θα ήθελα πρώτα απ' όλα να σας εκφράσω τον σεβασμό μου για τον τρόπο με τον οποίο εκτελέσατε προηγουμένως τη βιαστική αλλαγή στην προεδρία κατά τη διάρκεια της συζήτησης, διότι τον βρίσκω εξαιρετικό.
Επί του θέματος: πιστεύω πως οι πολίτες της Ευρώπης πρέπει να μπορούν να βασίζονται στη μέγιστη δυνατή ασφάλεια όσον αφορά αυτά που μεταφέρονται οδικώς ή σιδηροδρομικώς στην Ευρώπη, έστω κι αν πρόκειται για επικίνδυνα εμπορεύματα.
Σε αυτό συμβάλλει η εν λόγω οδηγία.
Βασικά, αυτό που κάνουμε σήμερα αποτελεί σκάνδαλο.
Ο εισηγητής, κ. Koch, τον οποίο ευχαριστούμε για την εργασία που έκανε σχετικά, επεσήμανε το γεγονός ότι, ουσιαστικά, όλα θα μπορούσαν να είχαν προχωρήσει λίγο περισσότερο, εάν δεν υπήρχε αυτή η αμέλεια των μελών της Ευρωπαϊκής Επιτροπής Τυποποίησης που καθυστερούν πολύ όσον αφορά την επεξεργασία και την προσέγγιση της οδηγίας.
Για τον λόγο αυτό, ας ελπίσουμε - και θα πρέπει να λάβουμε όλες τις σχετικές αποφάσεις εντός αυτής της εβδομάδας - πως το 2001 θα διαθέτουμε, επιτέλους, κοινοτικές ρυθμίσεις για τις οδικές μεταφορές επικινδύνων εμπορευμάτων, προκειμένου να αποκτήσουμε εδώ κάποια ασφάλεια δικαίου καθώς και λίγο μεγαλύτερη ασφάλεια στις οδικές αρτηρίες της Ένωσης.
Κύριε Πρόεδρε, η έκθεση την οποία εξετάζουμε εδώ δεν περιέχει, αυτή καθαυτή, τόσο μεγάλες τροποποιήσεις.
Οι περισσότερες τροπολογίες είναι τεχνικής, μόνο, φύσης.
Αξίζει, ωστόσο, να υπογραμμιστεί ότι,κάθε φορά που λαμβάνουμε αποφάσεις αυτού του είδους, αυτό είναι, από μία γενικότερη περιβαλλοντική οπτική, θετικό, διότι έτσι δημιουργούνται καλύτερες προϋποθέσεις για τις δυνατότητες λειτουργίας της ενιαίας αγοράς.
Στην ΕΕ μεταφέρονται πολύ μεγάλες ποσότητες επικίνδυνων εμπορευμάτων, τόσο από τις οδικές αρτηρίες, τους σιδηροδρόμους, όσο και δια θαλάσσης.
Για την ομαλή λειτουργία αυτών των μεταφορών καθίσταται αναγκαία η ύπαρξη λεπτομερών κανόνων.
Τώρα αποκτούμε, στον έναν τομέα μετά τον άλλον, ελάχιστους ενιαίους κανονισμούς για τα κράτη μέλη, κάτι που είναι εξαιρετικά θετικό και έχουμε κάθε λόγο να ευχαριστήσουμε τον εισηγητή, κ. Koch, για το έργο που κατέθεσε σε αυτό το θέμα.
Αυτό είναι επίσης σημαντικό και σε ό,τι αφορά τις προϋποθέσεις της ενιαίας αγοράς.
Για να αποκτήσουμε μία πραγματικά αποτελεσματική ενιαία αγορά για τις μεταφορές, είναι σημαντικό όχι μόνο να έχουμε κανόνες, αλλά, επίσης, αυτοί να είναι, στον μέγιστο δυνατό βαθμό, ενιαίοι.
Τέλος, θα ήθελα να σχολιάσω ένα τρίτο σημείο που είναι επίσης ουσιαστικό, συγκεκριμένα μία τροπολογία που υπέβαλε ο βουλευτής κ. Ari Vatanen.
Από το ένα κράτος μέλος στο άλλο οι προϋποθέσεις διαφοροποιούνται με πολλούς τρόπους.
Υιοθετώντας αυτήν την τροπολογία, λαμβάνουμε υπόψη ότι στο βόρειο τμήμα της Ένωσης μπορεί να επικρατεί πολύ κρύο, κάτι που καθιστά αναγκαίο να ληφθεί επίσης υπόψη το πώς επηρεάζονται τα υλικά και οι συσκευασίες από αυτό το κρύο.
Κύριε Πρόεδρε, είναι θετικό να μπορούμε, και σε αυτήν τη ρύθμιση επίσης, να δείξουμε ευελιξία.
Ελπίζω η Επιτροπή να μπορεί να δεχτεί αυτήν την τροπολογία.
Κύριε Πρόεδρε, θα ήθελα να ευχαριστήσω τόσο τον συνάδελφο Koch, όσο και την Αντιπρόεδρο της Επιτροπής για το γεγονός ότι υποστήριξε με τόσο σαφή και κατηγορηματικό τρόπο την ασφάλεια στον τομέα των μεταφορών και την προτεραιότητα της ασφάλειας.
Ο συνάδελφος Koch εκπόνησε μια καλή έκθεση, επειδή δεν επιτελέσθηκαν με δραστικό τρόπο οι εργασίες τόσο στην Ευρωπαϊκή Επιτροπή Τυποποίησης, όσο και στο πλαίσιο της Οικονομικής Επιτροπής των Ηνωμένων Εθνών.
Θα ήθελα να ρωτήσω την Αντιπρόεδρο εάν μπορεί να μας πει σήμερα σε ποιο σημείο βρίσκονται οι προσπάθειες που καταβάλλουν οι δύο αυτοί οργανισμοί για την εναρμόνιση, και εάν η ΕΕ έχει τη δυνατότητα να επιταχύνει τις εν λόγω προσπάθειες σύμφωνα με τις απλούστερες δυνατές αρχές.
Διότι είναι σαφές ότι ακόμα κι αν επιτύχουμε μια εξαιρετικά καλή ρύθμιση εντός της Ευρωπαϊκής Ένωσης, οι μεταφορές δεν σταματούν στα σύνορα της Ένωσης, αλλά συνεχίζονται και πέρα από αυτά.
Ως εκ τούτου, είναι σίγουρα σκόπιμο να θεσπισθούν ρυθμίσεις με μεγαλύτερο πεδίο εφαρμογής, και μάλιστα σε περιφερειακό επίπεδο.
Εάν η κ. Επίτροπος δεν είναι σε θέση να το πράξει αυτό σήμερα, θα ήταν τότε πρόθυμη να διαβιβάσει γραπτώς στην επιτροπή τις πληροφορίες που αφορούν την κατάσταση των πραγμάτων καθώς και τις τελευταίες εξελίξεις που σημειώνονται στις διαπραγματεύσεις μεταξύ της Ευρωπαϊκής Επιτροπής Τυποποίησης και της Οικονομικής Επιτροπής;
Κύριε Πρόεδρε, εκφράζω εκ νέου τα συγχαρητήριά μου στον κ. Koch για την εργασία του πάνω σε αυτήν την άλλη έκθεση, η οποία συμπληρώνει κατά κάποιον τρόπο τη συζήτηση που πραγματοποιήθηκε τον Οκτώβριο σχετικά με τις σιδηροδρομικές μεταφορές.
Μας λυπεί όλους το γεγονός ότι η Ευρωπαϊκή Επιτροπή Τυποποίησης (ΕΕΤ) δεν μπόρεσε να ολοκληρώσει, εντός του απαιτούμενου χρόνου, την τροποποίηση των διατάξεων που ήταν αναγκαία για την επαρκή εναρμόνιση στον χώρο της Ευρωπαϊκής Ένωσης.
Η συζήτηση αυτή και η τροποποίηση της ισχύουσας οδηγίας μάς επιτρέπουν να συμπεριλάβουμε διαφοροποιημένα γεγονότα, τα οποία μαρτυρούν την πολυμορφία της Ευρώπης μας.
Προ ολίγου, ο κ. Vatanen μάς έκανε λόγο για χαμηλές θερμοκρασίες, όχι πλέον για 20 βαθμούς υπό το μηδέν, αλλά για 40 βαθμούς υπό το μηδέν.
Ασφαλώς κάνουμε δεκτή την τροπολογία αυτή, είναι απολύτως αιτιολογημένη, και νομίζω ότι πρέπει να συμπεριλάβουμε συγκεκριμένες περιστάσεις που μαρτυρούν την κλιματική πολυμορφία της Ευρωπαϊκής Ένωσης, η οποία μεταφράζεται μερικές φορές σε ιδιάζοντες όρους και σε συγκεκριμένες απαιτήσεις κατά την εξέταση τυποποιήσεων και χαρακτηρισμών τεχνικού τύπου.
Θέλω να πω, σχετικά με τα όσα δήλωσε ο κ. Swoboda όσον αφορά τη δραστηριότητα της Ευρωπαϊκής Επιτροπής Τυποποίησης, ότι τους ασκούμε πίεση για να επιταχύνουν στο μέγιστο βαθμό τις εργασίες τους, γιατί θα ήταν τραγικό, παρά τη νέα προθεσμία, να βρεθούμε αντιμέτωποι με τις ίδιες δυσκολίες, μέσα σε ένα χρόνο περίπου, επειδή δεν θα τις έχουν ολοκληρώσει.
Τέλος, κύριε Πρόεδρε, έχουν ήδη επισημανθεί τα βασικά προβλήματα που δικαιολογούν την εν λόγω τροποποίηση της οδηγίας, έχουμε αναφερθεί στην καθυστέρηση της Ευρωπαϊκής Επιτροπής Τυποποίησης, στην τροποποίηση ορισμένων διατάξεων, στη συνέπεια μεταξύ του κειμένου της οδηγίας και του περιεχομένου των παραρτημάτων, στην ανάγκη ύπαρξης μεγαλύτερης ακρίβειας.
Όλες οι συνεισφορές της κοινοβουλευτικής επιτροπής και του εισηγητή κ. Koch, οι οποίες μεταφράστηκαν σε ξεχωριστές τροπολογίες, συγκεκριμένα σε τέσσερις, γίνονται αποδεκτές από την Επιτροπή.
Επομένως, δεχόμαστε τις τέσσερις τροπολογίες που προτάθηκαν.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Συντονισμός των Διαρθρωτικών Ταμείων/Ταμείο Συνοχής
Η ημερήσια διάταξη προβλέπει τη συζήτηση της έκθεσης (Α5-0108/1999) της κ. Schroedter, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής: "Τα διαρθρωτικά ταμεία και ο συντονισμός τους με το Ταμείο Συνοχής - κατευθυντήριες γραμμές για τα προγράμματα της περιόδου 2000-2006 (COM(1999)344 - C5-0122/1999 - 1999/2127(COS)).
Kύριε Πρόεδρε, είναι ιδιαίτερα ευχάριστο για εμένα να πραγματοποιώ την πρώτη μου ομιλία στο Ευρωπαϊκό Κοινοβούλιο για ένα θέμα που θεωρείται ως το πιο σημαντικό στο τμήμα του Ηνωμένου Βασιλείου το οποίο εκπροσωπώ σε αυτό το Κοινοβούλιο, δηλαδή στην Ουαλία.
Ένα μεγάλο τμήμα της Ουαλίας, όπως γνωρίζετε, έχει αποκτήσει το καθεστώς του στόχου 1 στο πλαίσιο του προγράμματος των διαρθρωτικών ταμείων.
Είναι αρκετά σαφές ότι, πολλοί άνθρωποι στην Ουαλία περιμένουν το πρόγραμμα των ευρωπαϊκών διαρθρωτικών ταμείων να απαλύνει ορισμένες από τις μεγάλες δυσκολίες που αναμφισβήτητα αντιμετωπίζουμε.
Βλέπουμε τη φτώχεια να αυξάνεται στην Ουαλία, και να αυξάνεται ακόμη περισσότερο από το 1997.
Βλέπουμε το χάσμα μεταξύ των πλούσιων και των φτωχών να διευρύνεται.
Προσβλέπουμε συνεπώς, στο πλαίσιο του προγράμματος των διαρθρωτικών ταμείων, όχι μόνο να δούμε μια βιομηχανική αναδιάρθρωση, αλλά να δούμε επίσης μια ευρύτερη βελτίωση στο σύνολο της οικονομικής βάσης της Ουαλίας.
Ωστόσο, αυτό που είναι πολύ επιζήμιο για μας είναι η πεποίθηση ότι, κατά κάποιο τρόπο, η χορήγηση της ενίσχυσης από τα διαρθρωτικά ταμεία είναι κάτι που, κατά μία έννοια, υπήρξε επιτυχία της κυβέρνησης.
Δυστυχώς, είναι μόνο μια αναγνώριση των τεράστιων δυσκολιών που αντιμετωπίζει η Ουαλία.
Για τον λόγο αυτό επιθυμώ να υπογραμμίσω ορισμένα από τα ζητήματα που θεωρώ ότι η Επιτροπή πρέπει να λάβει υπόψη της κατά προτεραιότητα.
Προσβλέπουμε στην Επιτροπή για να ασχοληθεί με τα ζητήματα που αφορούν την προσθετικότητα.
Είμαστε δυσαρεστημένοι από το γεγονός ότι οι εν λόγω αριθμοί φαίνονται κατά κάποιο τρόπο να αποκρύπτονται εν μέσω των αριθμών του Ηνωμένου Βασιλείου.
Προσβλέπουμε επίσης στην Επιτροπή για να διασφαλίσει την ύπαρξη της ανάλογης χρηματοδότησης για τις δράσεις.
Προσβλέπουμε στην Επιτροπή για να θέσει την πρόκληση στην κυβέρνηση του Ηνωμένου Βασιλείου, ώστε να διασφαλισθεί ότι ο ιδιωτικός τομέας, ο οποίος πρέπει σίγουρα να παρέχει τη μεγαλύτερη ορμή για τις δαπάνες των διαρθρωτικών ταμείων, συμμετέχει στο στάδιο του σχεδιασμού.
Τέλος, ζητούμε η Επιτροπή να διασφαλίσει ότι τα χρήματα των διαρθρωτικών ταμείων δαπανώνται με διαφανή τρόπο.
Πάρα πολλά από όσα συμβαίνουν σε αυτό το Κοινοβούλιο δεν είναι διαφανή.
Αυτός είναι ένας τομέας στον οποίο πιστεύω ότι η Επιτροπή μπορεί να γίνει πολύ καλός φίλος της Ουαλίας.
Kύριε Πρόεδρε, η επιτροπή μας πραγματεύεται αυτά τα θέματα από πάρα πολλές διαφορετικές απόψεις, και καταρχάς θα μιλήσω από την οπτική γωνία της έρευνας.
Θεωρούμε πολύ θετικό το γεγονός ότι η εισηγήτρια της έκθεσης συμπεριέλαβε στα συμπεράσματά της την πρόταση της επιτροπής μας για επέκταση, στα κράτη που έχουν επιλεγεί για το Ταμείο Συνοχής, της υποδομής στον τομέα της έρευνας με τη δημιουργία πανεπιστημίων και εκπαιδευτικών ιδρυμάτων, προκειμένου να επωφεληθούν από αυτά περισσότερο από πριν οι κάτοικοι των λιγότερο αναπτυγμένων περιοχών και να διευκολυνθούν οι μορφωμένοι άνθρωποι να παραμείνουν στις αγροτικές περιοχές.
Τούτο μπορεί να επιτευχθεί με κυβερνητικά μέτρα και μία τέτοιου είδους αποκέντρωση της ανώτερης εκπαίδευσης συνιστά αναμφισβήτητα ωφέλιμη πολιτική για την εξισορρόπηση της ανάπτυξης.
Το δεύτερο θέμα στο οποίο επιθυμούμε να επιστήσουμε την προσοχή, ιδιαιτέρως από την οπτική γωνία της βιομηχανικής πολιτικής, είναι πως θα επιθυμούσαμε η Επιτροπή να δώσει μεγαλύτερη προσοχή, κατά τον σχεδιασμό της για τον συντονισμό των πόρων του Ταμείου Συνοχής και των διαρθρωτικών ταμείων, στις επιπτώσεις από την αύξηση της χρήσης του Διαδικτύου και την αύξηση του ηλεκτρονικού εμπορίου και των υπηρεσιών.
Στο παρελθόν, η φτώχεια και ο πλούτος εξαρτώνταν περισσότερο από τις δομές των βιοποριστικών μέσων.
Πλούσιες ήταν εκείνες οι περιοχές που διέθεταν βιομηχανικές θέσεις εργασίας, ωστόσο στις μέρες μας αυτές οι περιοχές ενδέχεται να γίνουν βάρος και πιθανόν να περιπέσουν σε φτώχεια, οπότε χρειάζεται επίσης να γίνουν επενδύσεις σε νέους τομείς, στην επονομαζόμενη ηλεκτρονική παραγωγή καθώς και στην παραγωγή των υπηρεσιών, διότι αυτοί είναι οι τομείς του μέλλοντος.
Τούτα, κατά την άποψή μου, δεν έτυχαν της δέουσας προσοχής στην ίδια την έκθεση που συνέταξε η επιτροπή, συνεπώς, από την πλευρά της Επιτροπής Βιομηχανίας εφιστώ την προσοχή της Επιτροπής στο συγκεκριμένο θέμα.
Εν κατακλείδι, ως Επιτροπή Ενέργειας θα ευχόμασταν να είχε δοθεί ακόμη μεγαλύτερη έμφαση στην υποστήριξη των ανανεώσιμων πηγών ενέργειας από τους πόρους του Ταμείου Συνοχής και του ΕΤΠΑ, και μέσω αυτών να είχε καταστεί δυνατή με τον συντονισμό η μεγαλύτερη χρήση των ανανεώσιμων μορφών ενέργειας, έτσι ώστε οι ανεπαρκείς χρηματοδοτικοί πόροι του ενεργειακού προγράμματος να εξισορροπούνταν με τα συγκεκριμένα άφθονα κονδύλια.
Κύριε Πρόεδρε, θα ήθελα πάρα πολύ να ευχαριστήσω την κυρία Schroedter για το έργο που επιτέλεσε επί του θέματος και να εξηγήσω στους συναδέλφους ότι μιλώ εκ μέρους της συναδέλφου μου, της κυρίας Flautre, η οποία παρακολούθησε το θέμα εκ μέρους της Επιτροπής Απασχόλησης και Κοινωνικών Υποθέσεων, αλλά η οποία δυστυχώς είναι άρρωστη.
Θα ήθελα να επιστήσω την προσοχή των ακροατών στις τροπολογίες αριθ. 1 και 2, οι οποίες συμφωνήθηκαν από την Επιτροπή Απασχόλησης και Κοινωνικών Υποθέσεων, αλλά ωστόσο δεν έγιναν αποδεκτές από την Επιτροπή Περιφερειακής Πολιτικής, Μεταφορών και Τουρισμού.
Οι εν λόγω τροπολογίες ασχολούνται με την κοινωνική οικονομία και την ανάγκη να παρασχεθεί κεφάλαιο κοινωνικού κινδύνου και να υποστηριχθούν οικονομικά τοπικά σχέδια για την ανάπτυξη των ευκαιριών απασχόλησης και για την ενίσχυση της κοινωνικής συνοχής.
Στο παρελθόν, αυτό το Κοινοβούλιο αντιμετώπισε την κοινωνική οικονομία ως σημαντικό ενδεχόμενο παράγοντα απασχόλησης.
Οι συγκεκριμένες τροπολογίες συνάδουν επίσης με την άποψη αυτού του Κοινοβουλίου, ότι ο κοινωνικός αποκλεισμός είναι ένα σοβαρό θέμα που χρήζει εποικοδομητικής δράσης.
Ελπίζουμε εκείνοι που σκέπτονται να απορρίψουν αυτές τις τροπολογίες να έχουν να παρουσιάσουν πολύ ισχυρά επιχειρήματα τόσο στο Κοινοβούλιο όσο και στους πολίτες τους που αναζητούν απασχόληση.
Στην έκθεσή της, η κυρία Flautre επέστησε επίσης την προσοχή σε έναν τομέα όπου ο συντονισμός απουσιάζει έντονα, αλλά ωστόσο είναι επειγόντως απαραίτητος.
Οι προτάσεις της Επιτροπής αναφέρονται στους τέσσερεις πυλώνες της στρατηγικής για την απασχόληση και στους πέντε τομείς δράσης του Ευρωπαϊκού Κοινωνικού Ταμείου.
Εντούτοις, η έλλειψη συγκεκριμένων κατευθυντήριων γραμμών εδώ είναι ιδιαίτερα λυπηρό γεγονός, καθώς η ιδέα σύνδεσης των παρεμβάσεων του Κοινωνικού Ταμείου με τη στρατηγική για την απασχόληση θα υλοποιηθεί για πρώτη φορά κατά τη περίοδο προγραμματισμού 2000-2006.
Θα μπορούσε να λεχθεί ότι η παράλειψη δίδει την εντύπωση ότι ούτε και η Επιτροπή γνωρίζει πώς να εξασφαλίσει τον μέγιστο δυνατό συντονισμό μεταξύ των παρεμβάσεων του Ευρωπαϊκού Κοινωνικού Ταμείου, οι οποίες θα αναθεωρηθούν μετά από τριάμιση χρόνια, και των ετήσιων εθνικών σχεδίων για την απασχόληση που καταρτίζουν τα κράτη μέλη.
Ελπίζουμε ότι η Επιτροπή θα μπορέσει να μας διαβεβαιώσει ότι επρόκειτο για παράλειψη, η οποία αντιμετωπίζεται τώρα εποικοδομητικά.
Κύριε Πρόεδρε, κύριε Επίτροπε, κυρίες και κύριοι, η πρόταση που υπέβαλε η Επιτροπή, κατά την άσκηση της εντολής που της έχει ανατεθεί, είναι ένα λογικό σημείο εκκίνησης για την Επιτροπή Γεωργίας και Ανάπτυξης της Υπαίθρου.
Όμως, εγώ θα ήθελα να τονίσω εδώ ότι αυτό το σημείο εκκίνησης μάς υποδεικνύει τις προκλήσεις με τις οποίες βρισκόμαστε αντιμέτωποι: τη διατήρηση του πληθυσμού στις αγροτικές περιοχές, λαμβάνοντας υπόψη τις αλλαγές που σημειώνονται σε όλα τα είδη των οικονομικών δραστηριοτήτων, λόγω της επιτεινόμενης απώλειας ειδικού βάρους του αγροτικού τομέα μεταξύ των πηγών εισοδήματος της αγροτικής κοινωνίας.
Το γεγονός αυτό, σε συνδυασμό με τις ελλείψεις στα δίκτυα υποδομών και υπηρεσιών καθώς και με την περιορισμένη, κατά κύριο λόγο εποχιακή και ελάχιστα διαφοροποιημένη, προσφορά εργασίας εντείνουν την έξοδο του πληθυσμού από τις αγροτικές περιοχές.
Οι επιπτώσεις δεν αφήνουν περιθώρια για ελπίδες.
Οι νέοι είναι αυτοί που εξαφανίζονται, αυτοί που εκπαιδεύονται και βρίσκουν εργασία μακριά από τις αγροτικές περιοχές, γεγονός το οποίο έχει δυσμενείς συνέπειες στις περιοχές αυτές.
Αυτή η απουσία υποδομών αποτελεί επίσης ανασταλτικό παράγοντα για την εγκατάσταση επιχειρήσεων και τη δημιουργία νέων θέσεων εργασίας.
Πρέπει να ληφθεί υπόψη ότι η ύπαιθρος αντιπροσωπεύει σχεδόν τα τέσσερα πέμπτα της έκτασης της Ευρωπαϊκής Ένωσης.
Η γεωργία συμμετέχει μόνον κατά 5,5% στις θέσεις απασχόλησης στην Ένωση.
Επιπλέον, τα τρία τέταρτα των γεωργών είναι μερικώς απασχολούμενοι και χρειάζονται σημαντικά συμπληρώματα στο εισόδημά τους.
Για το λόγο αυτό, ένας από τους σημαντικότερους και πρωταρχικούς στόχους που θα έπρεπε να θέσουμε στην Ευρωπαϊκή Ένωση είναι να καταβάλουμε προσπάθειες για τη δημιουργία νέων θέσεων εργασίας στις περιοχές της υπαίθρου, πέραν του αγροτικού τομέα, σε τομείς όπως ο αγροτουρισμός, ο αθλητισμός, ο πολιτισμός, η αποκατάσταση της κληρονομιάς, η εγκατάσταση και η μετατροπή των επιχειρήσεων, οι νέες τεχνολογίες, οι υπηρεσίες, κ.λπ.
Ωστόσο, ο ρόλος της γεωργίας, παρότι όχι πλέον αποκλειστικός, συνεχίζει να είναι θεμελιώδης, όχι μόνο για να αποφευχθεί η οικονομική και κοινωνική αποδιάρθρωση των αγροτικών περιοχών και ο κίνδυνος να δημιουργηθούν νέες πόλεις-φαντάσματα, αλλά και διότι οι γεωργοί διαδραματίζουν αποφασιστικό ρόλο στη χωροταξική διαχείριση, τη διατήρηση της βιοποικιλότητας και την προστασία του περιβάλλοντος.
Επομένως, υποστηρίζουμε την εφαρμογή μιας γεωργικής πολιτικής και πολιτικής ανάπτυξης της υπαίθρου, η οποία θα συμβαδίζει με τους στόχους που έχουμε επισημάνει· και υποστηρίζουμε ότι οι αγροτικές περιοχές, στις αρχές του 21ου αιώνα, πρέπει να είναι ανταγωνιστικές και πολυλειτουργικές από αγροτική άποψη και να προσφέρουν χώρο στη διαφοροποίηση των μη αγροτικών δραστηριοτήτων.
Έχει μεγάλη σημασία να δοθεί προτεραιότητα σε γενικά κριτήρια χωροταξίας και πληθυσμιακής ισορροπίας και να ληφθούν υπόψη τα πορίσματα στα οποία κατέληξε η Επιτροπή Γεωργίας και Ανάπτυξης της Υπαίθρου ως προς πέντε βασικές πτυχές και τα οποία εγκρίθηκαν μόνο εν μέρει από την Επιτροπή Περιφερειακής Πολιτικής, Μεταφορών και Τουρισμού στα σημεία 16 και 17.
Συμπεραίνοντας, θα ζητούσα από την Επιτροπή να ληφθούν υπόψη τα πέντε αυτά σημεία κατά την κατάρτιση των πορισμάτων των τεσσάρων πυλώνων, επειδή αντιλαμβάνομαι ότι, για την Ευρωπαϊκή Ένωση, η σταθεροποίηση του πληθυσμού στην ύπαιθρο πρέπει να είναι ένας από τους πρωταρχικούς στόχους.
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να ξεκινήσω την παρέμβασή μου ευχαριστώντας την εισηγήτρια κ. Schroedter για την εργασία της, η οποία πιστεύω ότι είναι πολύ προσεγμένη.
Επιπλέον, θέλω επίσης να την ευχαριστήσω για τη θέληση που επέδειξε όσον αφορά τη διεξαγωγή διαλόγου με τις υπόλοιπες πολιτικές ομάδες, τη στιγμή που έπρεπε να βρεθούν μορφές δέσμευσης ενώπιον αυτού του καταιγισμού τροπολογιών, που είναι ίσως περισσότερες από αυτές που αναμένονταν, αλλά οι οποίες ανταποκρίνονται πραγματικά στη σπουδαιότητα της έκθεσης που αποτελεί αντικείμενο της συζήτησής μας.
Για εμάς, είναι σημαντικό να ληφθούν υπόψη από την Επιτροπή τα συμπεράσματα που θα εγκριθούν από αυτό το Κοινοβούλιο, τουλάχιστον ως προς την ουσία, επειδή στις περιστάσεις στις οποίες βρισκόμαστε θα μπορούσαμε να δώσουμε την εντύπωση ότι αυτό που κάνουμε εδώ είναι άχρηστο, τελείως ρητορικό.
Αλλά η αλήθεια είναι ότι εμείς πιστεύουμε, και αυτό αντανακλάται και στο γράμμα των συμπερασμάτων, ότι η Επιτροπή πρέπει να λάβει υπόψη της τα όσα εγκρίνει το Κοινοβούλιο, κυρίως εν όψει της αναθεώρησης αυτών των κατευθυντήριων γραμμών στη μέση της περιόδου.
Στις τροπολογίες μας έχουμε καθορίσει τη σημασία που έχει για εμάς η δημιουργία των απαραίτητων συνεργιών μεταξύ των διαρθρωτικών ταμείων, του Ταμείου Συνοχής και των κοινοτικών πρωτοβουλιών, έτσι ώστε η εφαρμογή τους να αντανακλάται με τον καλύτερο και τον πιο αποδοτικό τρόπο στην προοδευτική εξάλειψη των ανισοτήτων μεταξύ των περιφερειών και στη δημιουργία θέσεων εργασίας, τα οποία, εν ολίγοις, αποτελούν τους δύο βασικούς σκοπούς των ταμείων για τα οποία συζητάμε.
Και για να επιτύχουμε μια ταχύτερη και αποτελεσματικότερη ώθηση στην υλοποίηση αυτών των στόχων, πιστεύουμε ότι είναι απαραίτητο να συμμετέχουν σε αυτήν την πρωτοβουλία όσοι δημιουργούν τις θέσεις εργασίας, όσοι έχουν πραγματικά επιχειρηματικό πνεύμα και όσοι εγγυώνται στην πραγματικότητα νέες πηγές εργασίας, και αυτοί είναι οι επιχειρηματίες.
Ειδικά οι μικρομεσαίοι επιχειρηματίες πρέπει να συμμετάσχουν στη διανομή των εν λόγω κεφαλαίων.
Εάν δεν γίνουν έτσι τα πράγματα, εάν οι επιχειρηματίες αισθάνονται περιθωριοποιημένοι, εάν οι επιχειρηματίες δεν μπορούν να συμμετέχουν, όχι μόνο στη διαχείριση αλλά και στη παραλαβή των κεφαλαίων αυτών, θα έχουμε χάσει μια ευκαιρία να προσεγγίσουμε τους στόχους μας ταχύτερα.
Επίσης, για να επιτύχουμε τους στόχους μας, για να καταφέρουμε να ξεπεράσουμε τις ανισότητες μεταξύ των περιφερειών και να αναζητήσουμε πηγές απασχόλησης, είναι σημαντικό να δεσμευθούμε αληθινά υπέρ των νέων τεχνολογιών, υπέρ των δικτύων μεταφορών και επικοινωνιών και υπέρ των ανανεώσιμων πηγών ενέργειας.
Και όλα αυτά - επιμένω - με τη συμμετοχή της ιδιωτικής επιχείρησης η οποία, ενώνοντας τις προσπάθειές της με τις προσπάθειες των δημοσίων αρχών, συμπληρώνοντάς τις και χωρίς ποτέ να παρεμποδίζεται ή να αποκλείεται, είναι αυτή που θα δημιουργήσει τον κοινωνικό πλούτο και τις θέσεις εργασίας.
Κύριε Πρόεδρε, θεωρώ υποχρέωσή μου να υπενθυμίσω στον συνάδελφό μου, τον κ. Evans, για ποιον λόγο η Ουαλία απέκτησε στην πραγματικότητα το καθεστώς του στόχου 1.
Αυτό συνέβη λόγω των επονείδιστων πολιτικών του δικού του κόμματος, του Κόμματος των Συντηρητικών.
Επιτρέψτε μου επίσης να του υπενθυμίσω ότι, όταν ο αρχηγός του κόμματός του, ο κ. Hague, ήταν υπουργός Ουαλίας παραβίασε κάθε κανόνα αναφορικά με την προσθετικότητα, γεγονός που οδήγησε σε μία αυστηρή επιστολή από την Επίτροπο Wulf-Mathies αναφορικά με τις κανονιστικές απαιτήσεις.
Μπορώ να σας πω ότι η βρετανική κυβέρνηση είναι ενήμερη για τις κανονιστικές απαιτήσεις σχετικά με την προσθετικότητα του στόχου 1.
Προτείνω ο κ. Evans να γυρίσει και να διαβάσει τον κανονισμό.
Η Ομάδα μου έχει υποβάλει εκτενείς τροπολογίες και στις δύο εκθέσεις που τίθενται σήμερα προς συζήτηση.
Θέλω να επικεντρώσω τη σκέψη μας στον ουσιαστικό ρόλο των κατευθυντήριων γραμμών.
Ο στόχος είναι να παράσχουμε ένα πλαίσιο και ένα εργαλείο για την ενίσχυση και την επίταση της οικονομικής αναγέννησης, να επιτύχουμε την αποτελεσματικότερη δυνατή χρήση των πόρων με την ευρύτερη δυνατή συνεργασία και να θέσουμε αυτές τις περιοχές ξανά στον δρόμο της ανάκαμψης και της βιώσιμης ανάπτυξης, ώστε τελικά να εξέλθουν από το περιφερειακό μηχάνημα που τις συντηρεί στη ζωή.
Είναι σημαντικό να προσδιορίσουμε τις ικανότητες και το δυναμικό των περιφερειών μας στον τομέα της υψηλής τεχνολογίας.
Είναι ιδιαίτερα σημαντικό υπό το φως των αναφορών στα μέσα ενημέρωσης, σύμφωνα με τις οποίες η Ευρώπη χάνει ταχέως έδαφος σε σχέση με τις ΗΠΑ στις βιομηχανίες ανάπτυξης υψηλής τεχνολογίας του μέλλοντος.
Η λειτουργία του προηγούμενου γύρου προγραμμάτων είναι επίσης πολύ διδακτική, αφού μας λέει τι δεν πρέπει να περιλαμβάνουν οι κατευθυντήριες γραμμές.
Δεν πρέπει να περιλαμβάνουν τη δημιουργία επιπρόσθετων επιπέδων γραφειοκρατίας και τυπικών διατυπώσεων.
Δεν πρέπει να περιλαμβάνουν την αλλαγή προτεραιοτήτων και πολιτικών στα μισά της ανάπτυξης του σχεδίου, γεγονός που καταλήγει σε αναπόφευκτες καθυστερήσεις και μικρότερη απορρόφηση κονδυλίων, ιδιαίτερα υπό το φως των νέων δημοσιονομικών απαιτήσεων.
Η εφαρμογή και λειτουργία των κατευθυντήριων γραμμών δεν μπορεί να αφεθεί στην προσωπική ερμηνεία του τάδε ή δείνα υπαλλήλου είτε της Επιτροπής είτε του δημόσιου τομέα.
Πρέπει να υπάρχει μια εσωτερική συνέπεια στη διεύθυνση της Επιτροπής, με παράλληλο σεβασμό των συγκεκριμένων τοπικών και περιφερειακών πτυχών των προγραμμάτων της Επιτροπής.
Το συμπέρασμα είναι ότι θα πρέπει να καταστήσουμε τις κατευθυντήριες γραμμές ευρείες, ενδεικτικές και ευέλικτες για να επικουρούν τους διαχειριστές των προγραμμάτων μας και τους αποδέκτες της χρηματοδότησης και για να αποκομίσουμε το μέγιστο δυναμικό από τους νέους τομείς αναγέννησής μας.
Εάν μπορέσουμε να μεταλαμπαδεύσουμε το πνεύμα της επιχειρηματικής δραστηριότητας στις φτωχές και διαρθρωτικά ασθενείς περιφέρειές μας, θα τις θέσουμε τελικά στο μονοπάτι της προσέλκυσης της εμπιστοσύνης σημαντικών επενδυτών, γεγονός που θα αποτελέσει το κλειδί για τη μελλοντική επιτυχία.
Αυτός είναι ο τρόπος με τον οποίο θα κρίνουμε την επιτυχία των εν λόγω κατευθυντήριων γραμμών: εάν η περιφερειακή πολιτική της ΕΕ, με καλές, σταθερές και ικανές κατευθυντήριες γραμμές, μπορεί να προσφέρει νέες ευκαιρίες και να επιτρέψει στις φτωχές και διαρθρωτικά ασθενείς περιφέρειές μας να ασκήσουν πλήρως τον ρόλο τους, συνεισφέροντας στην ανάπτυξη και την ευημερία της ΕΕ.
Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, επιθυμώ να ευχαριστήσω την κυρία Schroedter για την καλή έκθεσή της.
Εξέτασε σε βάθος το θέμα και έλαβε δεόντως υπόψη της, την περίοδο επεξεργασίας της έκθεσης στην επιτροπή, τις πολλές τροποποιήσεις οι οποίες πραγματοποιήθηκαν στην παρούσα έκθεση.
Επίσης, η εισηγήτρια της έκθεσης πολύ σωστά διαπίστωσε ότι δεν υπήρξε έγκαιρη διαβούλευση του Κοινοβουλίου για τις κατευθυντήριες γραμμές.
Τώρα το θέμα έχει αργοπορήσει κατά πολύ.
Ευελπιστώ ότι η λήψη θέσης του Κοινοβουλίου θα βοηθήσει, εντούτοις, στην ενδιάμεση αξιολόγηση των προγραμμάτων και στην υλοποίησή τους.
Ο χρόνος επεξεργασίας της έκθεσης επεκτάθηκε υπερβολικά.
Στην έκθεση ενσωματώθηκαν λεπτομερή ζητήματα και επίσης ζητήματα τα οποία είχαν ήδη προβληθεί σε προηγούμενες εκθέσεις.
Στην παρούσα φάση είναι πιο σημαντικό να επικεντρωθούμε στην αξιολόγηση, πώς με αυτή τη διαδικασία μπορούμε να κατευθύνουμε την περιφερειακή πολιτική της Ένωσης, ενθυμούμενοι ότι ο στόχος είναι η μείωση των περιφερειακών ανισοτήτων.
Η Ομάδα μας δίνει έμφαση στην αρχή της επικουρικότητας, στην ευθύνη των κρατών μελών και στη σημασία των τοπικών φορέων κατά την κατάρτιση και υλοποίηση των προγραμμάτων.
Ιδιαίτερα σημαντική είναι η συμμετοχή των μικρών και μεσαίων επιχειρήσεων κατά τον σχεδιασμό και την υλοποίηση των προγραμμάτων.
Η Ομάδα μας θεωρεί επίσης σημαντικό να ληφθούν περισσότερο υπόψη οι υπερπόντιες και οι λοιπές απόκεντρες περιφέρειες και επιθυμεί την αύξηση της αλληλεπίδρασης μεταξύ των αστικών και αγροτικών περιοχών.
Αντιτιθέμεθα στον υπερβολικό προστατευτισμό της κεντρικής διοίκησης της Ένωσης και των κρατών μελών της και ζητούμε τη μείωση της κατεστημένης γραφειοκρατίας κατά την κατάρτιση και υλοποίηση των προγραμμάτων.
Με την υποστήριξη της Ένωσης, το αποτέλεσμα των υλοποιηθεισών δράσεων έχει πολύ συχνά αποδυναμωθεί από την αργή λήψη αποφάσεων και την πολύπλοκη διοίκηση.
Συχνά έχουν χορηγηθεί κονδύλια για δράσεις από τις οποίες δεν προέκυψε κανένα μόνιμο όφελος για την περιοχή.
Οι δράσεις πρέπει να είναι περισσότερο αποτελεσματικές, ευέλικτες και επιτυχείς.
Στο πλαίσιο προετοιμασίας της έκθεσης ήταν ενδιαφέρουσα η διεξαγωγή διαλόγου για την περιφερειακή πολιτική και γενικότερα για την περιφερειακή πολιτική της Ένωσης.
Για εμάς τους νέους βουλευτές ήταν η πρώτη φορά, και πρόκειται για μία ιδιαίτερα ενδιαφέρουσα διαδικασία.
Η παρούσα έκθεση είναι εξαιρετικά καλή και η Ομάδα μας την υποστηρίζει.
Κύριε Πρόεδρε, κύριε Επίτροπε, αγαπητοί συνάδελφοι, ενδεικτικό παράδειγμα του ότι αυτό το Κοινοβούλιο δεν έχει ακόμη ξεπεράσει το στάδιο του συμβουλευτικού και υποταγμένου θεσμικού οργάνου αποτελεί το γεγονός ότι, η εξαίρετη έκθεση της συναδέλφου της Ομάδας μου, της κ. Elisabeth Schroedter, δεν μπόρεσε να φθάσει στην Ολομέλεια διότι τα προγράμματα περιφερειακής ανάπτυξης της περιόδου 2000-2006, προς όφελος των περιοχών που εντάσσονται στο Στόχο 1 κωλυσιεργούν εδώ και πολλούς μήνες στα συρτάρια της Επιτροπής.
Λαμβάνοντας υπόψη μας αυτή την κατάσταση, θα πρέπει πάντως, από το βήμα αυτό, να προβάλουμε την απαίτηση τα κοινοτικά πλαίσια στήριξης για την εν λόγω περίοδο, πριν από την τελική τους έγκριση, να εξεταστούν και να έλθουν προς συζήτηση σε αυτό το Κοινοβούλιο, συγκεκριμένα υπό το πρίσμα των κατευθυντηρίων γραμμών που υποβάλλουμε σήμερα, δεδομένου ότι θεωρούμε ιδιάζουσας σημασίας την ικανότητα αυτών των προγραμμάτων να δημιουργήσουν θέσεις απασχόλησης στις φτωχότερες ή λιγότερο ανεπτυγμένες περιοχές, ενώ ταυτόχρονα, με τον τρόπο αυτό, θα συμβάλουμε στη μεταστροφή των αρνητικών τάσεων προς την αύξηση των ανισοτήτων, που υπάρχουν σήμερα στην ευρωπαϊκή κοινωνία, και στην επίτευξη προόδων προς μία Ευρώπη περισσότερο δίκαιη.
Κύριε Πρόεδρε, δεν θα πρέπει να ξεχνάμε ότι ο πρωταρχικός και στρατηγικός στόχος των διαρθρωτικών ταμείων και του Ταμείου Συνοχής, και του συντονισμού τους, είναι η επίτευξη της οικονομικής και κοινωνικής συνοχής.
Εμείς έχουμε την υποχρέωση να συμμετέχουμε στην εκπόνηση των κατευθυντήριων γραμμών, καθώς και στην αξιολόγηση των αποτελεσμάτων.
Και αυτό επειδή είμαστε οι εκπρόσωποι των πολιτών στην Ευρώπη των Πολιτών και όχι μόνο σε μία Ευρώπη των Κρατών και των Περιφερειών.
Διαπιστώνουμε ότι τα Ταμεία αποτελούν έναν όρο απαραίτητο, όχι όμως επαρκή, για την επίτευξη της οικονομικής και κοινωνικής συνοχής.
Εάν λάβουμε ως μοναδικό δείκτη το ακαθάριστο εγχώριο προϊόν ανά κάτοικο, είναι πιθανό να κάνουμε λάθος.
Μερικοί συνάδελφοι έχουν ήδη μιλήσει για την ανεργία, για τη δημογραφική μείωση.
Θα πρέπει να μελετήσουμε μερικούς δείκτες οι οποίοι θα μας επιτρέψουν να γνωρίσουμε την κατάσταση και την εξέλιξη των περιφερειακών κοινωνιών, στις οποίες επικρατούν χειρότερες συνθήκες από άλλες.
Σε μερικές εκθέσεις που παρουσιάζονται σήμερα ενώπιον της Ολομέλειας του Κοινοβουλίου, καθίσταται σαφές ότι οι 25 πιο εύπορες περιφέρειες της Ευρώπης έχουν πέντε φορές λιγότερη ανεργία από τις 25 λιγότερο εύπορες περιφέρειες.
Αυτό το γεγονός υποχρεώνει το Ευρωπαϊκό Κοινοβούλιο, τον κύριο Επίτροπο και την Επιτροπή να ενεργήσουν με αφοσίωση και βάσει στρατηγικής.
Συμφωνώ ότι το Ευρωπαϊκό Κοινοβούλιο δεν είχε την ευκαιρία - ή δεν του δόθηκε, καθώς ήταν το τέλος της κοινοβουλευτικής περιόδου - να κάνει λόγο για τις κατευθυντήριες γραμμές.
Δεν πιστεύω όμως ότι η έκθεση παρουσιάζεται καθυστερημένα.
Χρειαζόμαστε έναν κοινό τρόπο σκέψης, ώστε τα νέα προγράμματα του Στόχου 1 και τα σχέδια περιφερειακής ανάπτυξης, που εκπονήθηκαν πριν οι κατευθυντήριες γραμμές καταστούν λειτουργικές, να μπορέσουν να υποβληθούν σε αναθεώρηση και σε πραγματική αξιολόγηση.
Είναι αναγκαίος ο συντονισμός των προγραμμάτων των διαφόρων στόχων. Όλοι συμφωνούμε με την άποψη να ζητήσουμε, στη μέση της πορείας αυτών των προγραμμάτων, όταν διενεργηθεί η αξιολόγηση των κατευθυντήριων γραμμών, το Κοινοβούλιο να μπορεί να είναι συμπρωταγωνιστής, επειδή είμαστε οι εκπρόσωποι των πολιτών.
Οι πολίτες δεν μπορούν να δεχτούν το γεγονός ότι η Ευρωπαϊκή Ένωση λαμβάνει αποφάσεις κατά τρόπο, όπως τουλάχιστον φαίνεται, γραφειοκρατικό.
Απαιτούν να λειτουργεί η πολιτική διάσταση, να λαμβάνονται ευθύνες, να υπάρχει επικοινωνία με τους πολίτες.
Αυτό ζητάμε σήμερα από τον κύριο Επίτροπο.
Θέλω να πιστεύω ότι κι εκείνος θα συμφωνήσει, από την τελευταία του εμπειρία ως πρόεδρος περιφέρειας, να προτείνει κάποιους δείκτες και μια στρατηγική υπέρ της οικονομικής και κοινωνικής συνοχής και όχι μόνο υπέρ της παραγωγικότητας.
Κύριε Πρόεδρε, υποστηρίζω τις κύριες προτάσεις της έκθεσης σχετικά με τη διαχείριση των διαρθρωτικών ταμείων και του Ταμείου Συνοχής για την περίοδο 2000-2006 και τις κύριες συστάσεις της έκθεσης, οι οποίες περιλαμβάνουν το ακόλουθο: πρέπει να υπάρχει πάντοτε ολοκληρωμένη προσέγγιση απέναντι στις πιστώσεις των διαρθρωτικών ταμείων και του Ταμείου Συνοχής της ΕΕ.
Αυτό σημαίνει ότι πρέπει να υπάρχει μια ουσιαστική εταιρική σχέση μεταξύ των τοπικών αρχών και των εθνικών κυβερνήσεων σχετικά με τον τρόπο δαπάνης των εν λόγω πόρων.
Τα κράτη μέλη παρακινούνται να προσδώσουν μεγαλύτερη σημασία στις ολοκληρωμένες στρατηγικές για την αναζωογόνηση των σχέσεων μεταξύ των αστικών και αγροτικών περιοχών.
Το εν λόγω δεύτερο σημείο είναι ιδιαίτερα σημαντικό.
Μολονότι η αστική ανανέωση στις πόλεις μας είναι πολύ σημαντική, πρέπει πάντοτε να υπάρχει ισορροπία στις πολιτικές μας, μεταξύ της προώθησης της αγροτικής ανάπτυξης και της βελτίωσης της ζωής των κατοίκων των αστικών περιοχών.
Δεν επιθυμούμε να οικοδομήσουμε μια Ευρώπη μόνο αστικών περιοχών.
Τα διαρθρωτικά ταμεία έχουν διαδραματίσει αποφασιστικό ρόλο στην ανάπτυξη τόσο των αστικών, όσο και των αγροτικών περιοχών των απόκεντρων χωρών, κυρίως μέσω της αναβάθμισης των δρόμων, της διαχείρισης των υδάτων και των σχετικών δικτύων μεταφορών.
Η εν λόγω διαδικασία θα συνεχισθεί σύμφωνα με τις χρηματοδοτικές κατευθυντήριες γραμμές που καθόρισαν οι ηγέτες της ΕΕ στη Σύνοδο Κορυφής του Βερολίνου τον προηγούμενο χρόνο, οι οποίες υποστηρίχθηκαν από το Κοινοβούλιο στη συνεδρίασή Ολομελείας του περασμένου Μαΐου.
Τα βασικά προγράμματα της ΕΕ μεταξύ του 1989, 1993, 1994 και 1999 έχουν ασφαλώς συμβάλει στη βελτίωση της οικονομικής ανταγωνιστικότητας των απόκεντρων χωρών και των περιφερειών του στόχου 1 εντός της Ευρώπης.
Το βασικό ζήτημα σήμερα είναι να παγιωθεί και να καταστεί μόνιμη η μέχρι τώρα επιτευχθείσα πρόοδος.
Τούτο θα διασφάλιζε ότι οι απόκεντρες χώρες και οι υπεραπόκεντρες περιφέρειες, οι φτωχότερες περιφέρειες της Ευρώπης, θα είναι σε θέση να λειτουργήσουν επιτυχώς εντός της νέας ζώνης του νομίσματος του ευρώ, καθώς και εντός μίας συνεχώς διευρυνόμενης εσωτερικής αγοράς, όπου υφίσταται η ελεύθερη κυκλοφορία των αγαθών, των προσώπων, των υπηρεσιών και των κεφαλαίων.
Εν κατακλείδι, μολονότι τα βασικά σχέδια υποδομής υποστηρίζονται από το Ευρωπαϊκό Ταμείο Περιφερειακής Ανάπτυξης και το Ταμείο Συνοχής, δεν πρέπει να ξεχνάμε ότι το Ευρωπαϊκό Κοινωνικό Ταμείο έχει διαδραματίσει πολύ σημαντικό ρόλο στην ενίσχυση των λιγότερο ευκατάστατων της κοινωνίας μας.
Το Κοινωνικό Ταμείο έχει ασφαλώς βελτιώσει τα τριτοβάθμια ιδρύματά μας, έχει χρηματοδοτήσει τα προγράμματά μας για την επαγγελματική κατάρτιση μετά την απόκτηση του απολυτηρίου και έχει θεσπίσει ολοκληρωμένα σχέδια για να συμβάλει στην καταπολέμηση της ανεργίας των νέων και της μακροχρόνιας ανεργίας, για να βοηθήσει όσους εγκαταλείπουν πρόωρα το σχολείο και για να προωθήσει υψηλότερα πρότυπα για τη στοιχειώδη εκπαίδευση των ενηλίκων.
Κύριε Πρόεδρε, στο παρελθόν έχω διαφωνήσει αρκετές φορές με την εισηγήτρια για την προσέγγιση στα ζητήματα της Περιφερειακής Πολιτικής, αυτή τη φορά όμως συμφωνώ μαζί της.
Δεν ξέρω εάν αυτό την ενθαρρύνει να συνεχίσει προς την ίδια κατεύθυνση, αλλά εν πάση περιπτώσει, θα ήθελα να καταθέσω τα συγχαρητήριά μου.
Το δεύτερο που θα ήθελα να πω είναι ότι εμείς θα προτιμούσαμε, όπως είχαμε ζητήσει με την κ. McCarthy ως εισηγητές του γενικού κανονισμού, οι κατευθυντήριες γραμμές να ήταν προσαρτημένες στον κανονισμό ως παράρτημα.
Δυστυχώς, αυτό δεν έγινε και δεν ευθύνεται ο κ. Barnier· ήταν θέμα της προηγούμενης επιτροπής.
Το καταθέτω για να επαναλάβω τη θέση του Κοινοβουλίου.
Το τρίτο που θέλω να σημειώσω είναι ότι, προφανώς, οι κατευθυντήριες γραμμές μας βρίσκουν σε γενικές γραμμές σύμφωνους, εφόσον δεν αποκλίνουν από τις παρατηρήσεις που έχουμε κάνει.
Αποτελούν σημαντική βοήθεια στα κράτη μέλη, θέλω δε να σημειώσω ιδιαίτερα την έμφαση που δίνει η Επιτροπή στο θέμα της βιώσιμης ανάπτυξης, της αύξησης της απασχόλησης, με έμφαση στην ισότητα των ευκαιριών και στα ζητήματα των μεταφορών.
Προσωπικά τουλάχιστον με βρίσκουν απόλυτα σύμφωνο.
Από εκεί και πέρα, θα ήθελα να εκφράσω το παράπονό μου ως νησιώτη για το θέμα της παραγνώρισης της ανάπτυξης της νησιών.
Δεν δίνεται η έμφαση η οποία θα πρέπει να δοθεί και αυτό δεν συμβαίνει για πρώτη φορά· είναι μια μακρά ιστορία εδώ και πέντε χρόνια που είμαι μέλος του Κοινοβουλίου και αυτό το ζήτημα το έχω θίξει κατ' επανάληψη.
Κύριε Επίτροπε, θα συνεχίσουμε να το θίγουμε, διότι υπάρχει πρόβλεψη στο άρθρο 158, παράγραφος 1 της Συνθήκης του Αμστερνταμ που μιλάει για ολοκληρωμένη πολιτική για τα νησιά.
Επομένως, η Επιτροπή θα πρέπει επιτέλους να εξετάσει το συγκεκριμένο ζήτημα.
Από εκεί και πέρα, κύριε Επίτροπε, ήρθε η ώρα της εφαρμογής επιτέλους των προγραμμάτων, άρα τα κράτη μέλη πρέπει να αναλάβουν και αυτά τις ευθύνες τους και να κάνουν σωστά τη δουλειά τους.
Όσον αφορά δε εμάς εδώ στο Κοινοβούλιο, αυτό που θέλω να υπενθυμίσω είναι ότι υπάρχει ο κώδικας καλής συμπεριφοράς μεταξύ Κοινοβουλίου και Επιτροπής, ο οποίος έχει υπογραφεί από το Μάη.
Είμαι απολύτως βέβαιος ότι ο κώδικας αυτός θα τηρηθεί και ότι το Κοινοβούλιο θα είναι ενήμερο για όλες τις εξελίξεις και λεπτομέρειες εφαρμογής των προγραμμάτων.
Κύριε Πρόεδρε, κύριε Επίτροπε, αγαπητοί συνάδελφοι, σε αυτό το ενάμιση λεπτό θα ήθελα καταρχάς να συγχαρώ τη συνάδελφό μας κυρία Schroedter.
Νομίζω ότι πολλοί το έχουν ήδη πράξει, όμως της αξίζει, διότι ήταν εξαιρετικά δεκτική και προσεκτική στις προτάσεις όλων και θεωρώ ότι η προθυμία της προσέδωσε στην έκθεσή της την ποιότητα που διαπιστώνουμε σήμερα.
Θα συμμερισθώ τη λύπη την οποία εξέφρασε για το γεγονός ότι, το Κοινοβούλιο βρέθηκε κατά κάποιο τρόπο προ τετελεσμένου σε ό,τι αφορά τις εν λόγω κατευθυντήριες γραμμές. Η διαδικασία διαπραγμάτευσης με τα κράτη βρίσκεται σήμερα σε τόσο προχωρημένο στάδιο, ώστε είναι αδύνατο να σκεφθούμε ότι η συγκεκριμένη έκθεση θα έχει άμεσο αντίκτυπο, γεγονός για το οποίο εκφράζω τη λύπη μου.
Κατά συνέπεια, μου φαίνεται ότι το Κοινοβούλιο οφείλει να ενεργήσει εκ των προτέρων και να θεσπίσει τις κατευθυντήριες γραμμές της ενδιάμεσης αναθεώρησης του 2003, και μάλιστα να επηρεάσει την επόμενη δεύτερη φάση του προγραμματισμού μετά το 2003.
Με λίγα λόγια, θα ήθελα να πω ότι εισερχόμαστε στην περίοδο διαχείρισης του προγραμματισμού του 2000-2006, η οποία δεν πρέπει να αποτελέσει μια συνηθισμένη περίοδο, για τον απλούστατο λόγο ότι έχουμε δύο μεγάλες προκλήσεις να αντιμετωπίσουμε.
Η πρώτη αφορά την εναρμόνιση των πολιτικών της εθνικής χωροταξίας και των πολιτικών της περιφερειακής ανάπτυξης.
Οι ενισχύσεις δεν επαρκούν για την επίτευξη ανάπτυξης, όταν ελλείπουν οι υποδομές ή οι δημόσιες υπηρεσίες.
Συνεπώς, οφείλουμε να υποβάλουμε στον εαυτό μας μία ερώτηση ουσίας: πώς μπορούμε να ενεργήσουμε ώστε η πολιτική της Ένωσης να διαρθρώνεται με τις επικουρικές εθνικές πολιτικές χωροταξίας;
Η δεύτερη πρόκληση αφορά τη διεύρυνση, η οποία θα έχει φυσικά σημαντικές επιπτώσεις τόσο στον δημοσιονομικό όσο και στον γεωγραφικό τομέα.
Ορίστε δύο πεδία δράσης, στα οποία καλώ τον κ. Επίτροπο να εργασθεί και στα οποία του ζητώ να μας κάνει συμμέτοχους.
Τέλος, αυτή την περίοδο των φυσικών καταστροφών, θα ήθελα εντούτοις να θίξω το ζήτημα της χρήσης των πόρων των διαρθρωτικών ταμείων.
Γνωρίζουμε ότι ανήκει στην αρμοδιότητα κάθε κράτους η ανακανομή ενός τμήματος των χρηματοδοτήσεων.
Δεν θα έπρεπε, όπως τείνουν να επιθυμούν τα κράτη, η Ευρώπη να μην εμφανίζεται καθόλου.
Στις μέρες μας, η κοινή γνώμη, ο τύπος, μάς κατηγορούν ότι συνήθως είμαστε απόντες, μολονότι θα χρηματοδοτήσουμε ένα μεγάλο τμήμα των εθνικών προσπαθειών.
Θεωρώ ότι πρέπει να είμαστε σε θέση να το διακηρύξουμε αυτό προς όλες τις κατευθύνσεις.
Θεωρώ ότι θα έπρεπε επίσης να καθιερώσουμε ή να ζητήσουμε από τα κράτη μέλη να διασφαλίσουν την ύπαρξη πληροφόρησης για τις ευρωπαϊκές ενισχύσεις, κάθε φορά που αυτές κινητοποιούνται για να αποκαταστήσουν τις ζημιές που προκαλούνται από φυσικές καταστροφές ή ατυχήματα.
Κύριε Πρόεδρε, η προτεραιότητα που προσδίδεται στα οικονομικά και νομισματικά κριτήρια ενισχύει την αύξηση κάθε μορφής ανισοτήτων.
Για τους εμπειρογνώμονες του γαλλικού σχεδίου επί παραδείγματι, το πιο πιθανό σενάριο είναι σήμερα η επίταση των περιφερειακών διαφοροποιήσεων στο εσωτερικό κάθε χώρας.
Ωστόσο, τα διαρθρωτικά ταμεία συνέβαλαν στην αναχαίτιση αυτής της διαδικασίας.
Το σχέδιό μας, για μία Ευρώπη που στρέφεται προς την ικανοποίηση των κοινωνικών αναγκών, επιδιώκει τη σύγκλιση των συνθηκών διαβίωσης εκ των άνω.
Η εφαρμογή της θα συνεπαγόταν βεβαίως μια επέκταση των μηχανισμών ανακατανομής, όπως είναι τα διαρθρωτικά ταμεία.
Προτείνουμε πιο συγκεκριμένα έναν ενοποιημένο φόρο επί του κεφαλαίου, ο οποίος θα μας επέτρεπε να αποκτήσουμε πόρους που θα χρησιμοποιηθούν για να συνοδεύσουν την εναρμόνιση των συστημάτων κοινωνικής προστασίας και τη μείωση του ωραρίου εργασίας σε ευρωπαϊκό επίπεδο.
Ωστόσο, η Επιτροπή, επιφορτισμένη με την παρουσίαση των κατευθυντήριων γραμμών, το πράττει με δυσαρέσκεια και με ασαφή τρόπο.
Η έκθεση που προτείνεται σήμερα δίνει ξανά στην πολιτική τη θέση της.
Είναι ένα από τα βήματα προς μία πολιτική απασχόλησης και βιώσιμης ανάπτυξης.
Αυτό το γεγονός θα μας κάνει να την υπερψηφίσουμε.
Κύριε Πρόεδρε, και εγώ θα ήθελα να συγχαρώ την εισηγήτρια για την εξαίρετη εργασία της.
Πιστεύω πως τα επόμενα χρόνια, μπροστά στην πρόκληση της παγκοσμιοποίησης και της διεύρυνσης προς ανατολάς, η Ευρώπη θα έχει ανάγκη, περισσότερο από ποτέ, από κατάλληλες και ακριβείς ενδείξεις για τον σχεδιασμό και την αναθέρμανση της οικονομίας της.
Στο πλαίσιο αυτό, η Ευρώπη στο σύνολό της, και ειδικότερα κάθε κράτος μέλος, θα πρέπει να αξιοποιήσει με τον καλύτερο δυνατό τρόπο όλους τους πόρους και τις δυνατότητές της, συνεπώς και τα διαθέσιμα διαρθρωτικά ταμεία.
Για να γίνει αυτό, χρειάζεται μια Ευρωπαϊκή Επιτροπή η οποία, πέρα από τις καλές προθέσεις, πρέπει να καταστήσει σαφέστερες τις κατευθυντήριες γραμμές της και να δεσμευτεί στο μεγαλύτερο δυνατό βαθμό σε ένα έργο ελέγχου της χρησιμοποίησης αυτών των πόρων από τα κράτη μέλη.
Η Ιταλία, για παράδειγμα, τα τελευταία χρόνια αντιμετώπισε προβλήματα στη χρήση των πόρων των διαρθρωτικών ταμείων, ιδίως εξαιτίας της υπερβολικής γραφειοκρατίας, της ανεπαρκούς ενημέρωσης και της μικρής συμμετοχής των οικονομικών και των κοινωνικών φορέων σε τοπικό επίπεδο.

Δύο είναι λοιπόν τα θέματα στα οποία θα ήθελα να επιστήσω την προσοχή της Επιτροπής: κατά πρώτον, πρέπει να αξιοποιηθεί πλήρως η διαβούλευση ως μέθοδος συντονισμού και συμμετοχής στις αποφάσεις εκ μέρους όλων των τοπικών και των περιφερειακών φορέων, ακριβώς για να αποφευχθούν οι ανισομέρειες και οι ανισότητες· κατά δεύτερον, χρειάζεται ένα πραγματικό έργο απλούστευσης και διαφάνειας των διοικητικών διαδικασιών, που πολύ συχνά είναι ασκόπως παρατεταμένες και περίπλοκες, σε σημείο που να δυσχεραίνουν την πρόσβαση στους πόρους των ταμείων, γεγονός για το οποίο διαμαρτύρονται κυρίως οι ευρωπαϊκές μικρομεσαίες επιχειρήσεις.

Και ολοκληρώνω, κύριε Πρόεδρε, λέγοντας ότι είναι αρκετά σοβαρό το γεγονός ότι η ανακοίνωση της Επιτροπής δίνει ελάχιστη προσοχή στις εδαφικές συμφωνίες και, ιδίως, στις μεθόδους καταπολέμησης της ανεργίας των γυναικών και των νέων.
Κύριε Πρόεδρε, όπως και ο συνάδελφός μου κ. Evans, είναι ιδιαίτερα ευχάριστο να σηκώνομαι και να πραγματοποιώ την πρώτη μου ομιλία σε αυτό το Σώμα σχετικά με αυτό το πολύ σημαντικό ζήτημα, ιδιαίτερα εφόσον εκπροσωπώ ένα τμήμα του Ηνωμένου Βασιλείου, τα West Midlands, τα οποία έχουν μέχρι τώρα ωφεληθεί, ιδιαίτερα από τη χρηματοδότηση του στόχου 2.
Ωστόσο, η έκθεση που βρίσκεται ενώπιον του Σώματος απόψε αποτελεί ένα πολύ καλό παράδειγμα του τρόπου με τον οποίο, εάν δεν είμαστε πολύ προσεκτικοί, μπορούμε να παραγάγουμε ιδέες που ακούγονται πολύ μεγαλεπήβολες, από τις οποίες όμως λείπει η ουσία που θα τις καταστήσει σχετικές με τους ανθρώπους που επωφελούνται άμεσα από αυτές.
Η έκθεση αυτή καθεαυτή έχει καλές προθέσεις, ωστόσο, όπως συμβαίνει πολύ συχνά όταν ασχολούμαστε με αυτά τα θέματα, παρατηρείται η έλλειψη ενός ξεκάθαρου στόχου και μιας στέρεης βάσης λειτουργικότητας.
Για τον λόγο αυτό, εγώ και η Ομάδα μου προτείνουμε τρεις καίριες τροπολογίες και προσθήκες στο κείμενο, όχι για να αφαιρέσουμε κάτι από την πρόταση, αλλά για να την καταστήσουμε πιο σχετική με εκείνους που επιδιώκει να καθοδηγήσει.
Θα ήθελα να εξηγήσω το σκεπτικό μας εν προκειμένω.
Πρώτον, ενδιαφερόμαστε για την ορθή χρήση των πόρων των διαρθρωτικών ταμείων και του Ταμείου Συνοχής.
Οι προηγούμενες εμπειρίες υπαγορεύουν ότι, ως εκλεγμένοι αντιπρόσωποι του ευρωπαίου φορολογούμενου, οφείλουμε, και μάλιστα επιβάλλεται, να απαιτούμε οικονομική ακεραιότητα και διαφάνεια στη δαπάνη και τον έλεγχο αυτών των κονδυλίων. Ως εκ τούτου, οι τροπολογίες και οι προσθήκες μας σχετίζονται με την επίτευξη των δεικτών αυτών που είναι γνωστοί ως δείκτες "βελτιστοποίησης των πόρων" κατά τη διαδικασία χορήγησης των ενισχύσεων.
Έπειτα, πάρα πολύ συχνά βλέπουμε τεράστια χρηματικά ποσά να δαπανώνται σε σχέδια των οποίων τα αποτελέσματα αναγκαστικά θα είναι ασαφή κατά την έναρξη της περιόδου του προγράμματος.
Ωστόσο, στο μέσον ή στο τέλος αυτής της περιόδου δεν υπάρχει αποτελεσματικός τρόπος διακοπής του σχεδίου εάν αποδειχθεί ανεπιτυχές.
Οι προσθήκες μας, λοιπόν, απαιτούν να προβλεφθούν πρακτικά εφαρμόσιμες στρατηγικές διακοπής των σχεδίων, έτσι ώστε όχι μόνο να διαθέτουμε την απαραίτητη διασφάλιση έναντι των συνεχιζόμενων εξόδων που συχνά επιβαρύνουν τον φορολογούμενο, αλλά να αποφύγουμε επίσης το γνωστό σύνδρομο της συνέχισης της άσκοπης δαπάνης χρημάτων.
Τέλος, ζητούμε μία αλλαγή στην ισορροπία και στη μέθοδο με την οποία δαπανώνται οι πιστώσεις.
Θα πρέπει να υπάρχει μεγαλύτερη συμμετοχή του ιδιωτικού τομέα, ο οποίος θα εισαγάγει την οικονομική πραγματικότητα ως προοπτική στην εξισορρόπηση των πιστώσεων.
Επίσης, ο τύπος του χρηματοδοτούμενου σχεδίου χρειάζεται να μετατοπισθεί από τα μικρής κλίμακας σχέδια που βασίζονται στα έσοδα, τα οποία είναι δύσκολο να ελεγχθούν, προς τα σχέδια κεφαλαίου όπου, στην πλειοψηφία των περιπτώσεων, τα οφέλη είναι ορατά σε όλους.
Με αυτό τον τρόπο, η πολυδιαφημισμένη ανάγκη για διαφάνεια στη χρήση των εν λόγω πιστώσεων και ο πειρασμός να προχωρήσουμε μακροπρόθεσμα, χωρίς να είναι αναγκαίο, στη θέσπιση τοπικού φόρου στις περιοχές όπου πραγματοποιούνται αυτά τα σχέδια θα μειωθεί και το Ευρωπαϊκό Κοινοβούλιο θα δείξει πόσο σοβαρά λαμβάνει την ανάγκη για μια τέτοια μεταρρύθμιση.
Εάν το Σώμα υποστηρίξει σήμερα τις συγκεκριμένες αλλαγές στην έκθεση, θεωρώ ότι θα μας ωθήσουν στην επόμενη φάση επίτευξης των ιστορικών στόχων που οι πιστώσεις έχουν σχεδιασθεί να επιφέρουν, δηλαδή να συνδράμουν - με οικονομικά σταθερό τρόπο - εκείνες τις μειονεκτικές περιοχές της Ευρωπαϊκής Ένωσης, οι οποίες χρειάζεται να ανέλθουν σε ένα αξιοπρεπές επίπεδο διαβίωσης, όχι προσφέροντας ελεημοσύνη, αλλά προσφέροντας συνδρομή.
Παροτρύνω το Σώμα να υποστηρίξει αυτές τις αλλαγές.
Κύριε Πρόεδρε, κύριε Επίτροπε, κύριοι συνάδελφοι, θα ήθελα και εγώ να συγχαρώ την εισηγήτρια για την έκθεσή της, που αποτελεί μια επίπονη και σοβαρή εργασία.
Δεν υπάρχει αμφιβολία ότι οι διαρθρωτικές πολιτικές και η πολιτική της συνοχής της Ευρωπαϊκής Ένωσης αποτελούν τα βασικά εργαλεία στην δημιουργία των προϋποθέσεων για την ανάπτυξη και την μείωση των οικονομικών και κοινωνικών ανισοτήτων των περιφερειών που, παρά τα βήματα που έχουν γίνει, παραμένουν σε υψηλά επίπεδα, όσον δε αφορά την ανεργία, σε απαράδεκτα υψηλά επίπεδα.
Για τον μεγαλύτερο βαθμό επίτευξης των στόχων αυτών των πολιτικών, είναι απαραίτητος ο συντονισμός τους και η οργάνωσή τους στη βάση καλά επεξεργασμένων, έξυπνων θα έλεγα, κατευθυντηρίων γραμμών.
Ας μην ξεχνούμε ότι αυτές οι πολιτικές όταν είναι αποτελεσματικές είναι ορατές και για τον ωφελούμενο ευρωπαίο πολίτη, που βλέπει άμεση την βελτίωση της ποιότητας ζωής του.
Ας μην ξεχνούμε επίσης ότι θα πρέπει να δοθεί ιδιαίτερο βάρος στις απομακρυσμένες και νησιωτικές περιοχές της Ευρωπαϊκής Ένωσης, διότι συναντούν βασικά εμπόδια στην οικονομική και κοινωνική ανάπτυξή τους λόγω της γεωγραφικής τους θέσης, εκτός βέβαια εάν η Επιτροπή σκοπεύει να φτιάξει γέφυρες ή υποθαλάσσια τούνελ για την σύνδεσή τους με τον ευρωπαϊκό κορμό.
Τελειώνοντας, θα ήθελα να επισημάνω ότι οι διαρθρωτικές πολιτικές στο σύνολό τους χρειάζονται περισσότερη ευελιξία, ώστε να προσαρμόζονται στις μεταβαλλόμενες περιστάσεις και να ανταποκρίνονται έτσι στις νέες προκλήσεις και ευκαιρίες που εμφανίζονται με τον ερχομό της νέας χιλιετίας, για την οποία όλοι ευχόμαστε το καλύτερο.
Κύριε Πρόεδρε, χωρίς αμφιβολία η έκθεση της κ. Schroedter περιέχει αρκετές σημαντικές παρατηρήσεις και τη συγχαίρω για αυτό.
Έχω όμως τη γνώμη ότι θα έπρεπε να ανησυχούμε ακόμη περισσότερο για τους προσανατολισμούς και τα αποτελέσματα της περιφερειακής πολιτικής της Κοινότητας.
Εντελώς συνοπτικά, η τεράστια μαζική ανεργία όχι μόνο δεν αμβλύνεται, αλλά αντίθετα οξύνεται παραπέρα στα πλαίσια της διαρθρωτικής πολιτικής.
Η αγροτική οικονομία και οι αγροτικές περιοχές πλήττονται ανεπανόρθωτα από την ασκούμενη περιφερειακή πολιτική, με δραματικές συνέπειες στην απασχόληση στην ύπαιθρο και στους όρους ζωής των αγροτών, κυρίως του Νότου.
Οι περιφερειακές ανισότητες διευρύνονται δραματικά στο εσωτερικό των κρατών μελών.
Αν δούμε τα στοιχεία της έκτης έκθεσης, θα δούμε ότι την τελευταία δεκαετία σημειώνονται τεράστιες αποκλίσεις περιφερειακών ανισοτήτων.
Ελάχιστη μέχρι ανύπαρκτη είναι η προσοχή στα τεράστια προβλήματα των νησιωτικών περιοχών της Ένωσης τις οποίες οι ελλείψεις στις υποδομές, τις μεταφορές, τις επικοινωνίες, την ενέργεια, οδηγούν σταθερά στην απερήμωση.
Για όλα αυτά υπεύθυνη είναι τόσο η περιφερειακή όσο και η γενικότερη οικονομική και κοινωνική πολιτική της Ένωσης.
Μεγάλα τμήματα των λαών της Ένωσης καταδικάζουν έντονα ως επικίνδυνη και αντιλαϊκή αυτή την πολιτική.
Οι νέες κατευθυντήριες γραμμές κινούνται δυστυχώς στην ίδια κατεύθυνση και τίποτα δεν δείχνει ότι είναι δυνατόν να αλλάξει με την εφαρμογή αυτών των κατευθυντηρίων γραμμών.
Κύριε Πρόεδρε, αγαπητοί συνάδελφοι, επιτρέψτε μου να εκθέσω εν συντομία ορισμένες σκέψεις, υπογραμμίζοντας δύο σημεία τα οποία επισημαίνονται σε αυτές τις εκθέσεις και που αποκτούν ουσιαστική στρατηγική σημασία ενόψει της προοπτικής που χαράζουμε για την Ένωση.
Το πρώτο αφορά τη θεμελιώδη και πρωταρχική σημασία που συνεχίζουμε να αποδίδουμε στην αρχή της οικονομικής και κοινωνικής συνοχής.
Και εκφράζουμε ανησυχίες όταν μαθαίνουμε πως η σημασία αυτού του στόχου αρχίζει σιγά σιγά να ξεθωριάζει στην αντίληψη της Επιτροπής.
Από την πλευρά μας εξακολουθούμε να θεωρούμε ότι η οικονομική και κοινωνική συνοχή αποτελεί έναν από τους κεντρικούς στόχους της Ένωσης.
Κατά δεύτερον, συμφωνώ με όσα είπε κάποιος συνάδελφος που προηγήθηκε σχετικά με τα ιδιαίτερα προβλήματα των νησιών και θα ήθελα, επί τη ευκαιρία, να επιστήσω την προσοχή σας στις άκρως απομακρυσμένες περιφέρειες.
Θα επιθυμούσαμε στο μέλλον θα διαπιστώσουμε μία περισσότερο τολμηρή στάση κατά την αντιμετώπιση των προβλημάτων των άκρως απομακρυσμένων περιφερειών, όπως είναι, όσον αφορά τη χώρα μου, η προκειμένη περίπτωση των νησιών των Αζορών και της Μαδέρας.
Και δράττομαι της ευκαιρίας για να ζητήσω από την Επιτροπή, εάν μπορεί, να μας διευκρινίσει για ποιο λόγο καθυστερεί η υποβολή της έκθεσής της για τις άκρως απομακρυσμένες περιφέρειες, την οποία εδώ και αρκετό καιρό αναμένουμε στο Κοινοβούλιο.
Κύριε Πρόεδρε, πρώτα απ' όλα, θα ήθελα να ευχαριστήσω την εισηγήτρια, μεταξύ άλλων και για την προθυμία της να συμπεριλάβει δικές μας προτάσεις στην έκθεση.
Κύριε Πρόεδρε, αξιότιμοι κυρίες και κύριοι, κύριε Επίτροπε, με τη βοήθεια των κατευθυντηρίων γραμμών θα παρασχεθεί στα κράτη μέλη ένας προσανατολισμός για την επίτευξη των στόχων της μεταρρύθμισης στο πλαίσιο του προγραμματισμού.
Όμως, οι σχετικές οδηγίες της Επιτροπής, αντίθετα με τον στόχο τους να αποτελέσουν στοιχείο προσανατολισμού, αποτελούν μάλλον έναν κατάλογο προσφοράς μέτρων που μπορούν να ληφθούν στο πλαίσιο των τομέων πολιτικής.
Βασική τους όμως αποστολή είναι η χάραξη κατεύθυνσης και ο καθορισμός προτεραιοτήτων.
Συμφωνώ με την εισηγήτρια ότι το έγγραφο της Επιτροπής περιλαμβάνει, δυστυχώς, ελάχιστες συστάσεις προς τα κράτη μέλη ως προς την απλοποίηση των διοικητικών διαδικασιών, και υπογραμμίζω απαιτήσεις όπως η εστίαση του ενδιαφέροντος κατά τις διαπραγματεύσεις στην προώθηση ευνοϊκού περιβάλλοντος για ΜΜΕ έντασεως εργασίας, σε μια σαφή στοχοθεσία για εναλλακτικές χρηματοδοτικές πηγές, συμπεριλαμβανομένων ρυθμίσεων για κεφάλαια επιχειρηματικού κινδύνου και για ιδιωτική χρηματοδότηση, σε υποστήριξη νέων επιχειρήσεων, συμπεριλαμβανομένων των νέων τεχνολογιών της πληροφορίας καθώς και επενδύσεων σε καινοτόμους τομείς.
Υποστηρίζω ιδιαίτερα μια τροπολογία που κατέθεσε η Ομάδα μου σχετικά με το εδάφιο 10, η οποία θα εξασφαλίσει τη δέουσα συμπερίληψη του ιδιωτικού τομέα στον σχεδιασμό και την εκτέλεση των σχεδίων.
Κυρία Schroedter, θα χαιρόμουν εάν συμπεριλαμβάνατε στις θετικές αιτιολογικές σας σκέψεις την εν λόγω τροπολογία, ειδικά κι από την άποψη της επικουρικότητας.
Κύριε Πρόεδρε, κύριε Επίτροπε, στην Επιτροπή Απασχόλησης και Κοινωνικών Υποθέσεων εκφράσαμε την ομόφωνη κρίση ότι είχε στρατηγικό και πρωταρχικό χαρακτήρα η υποστήριξη των παρεμβάσεων εκείνων των διαρθρωτικών ταμείων και του Ταμείου Συνοχής, έργο των οποίων είναι η παροχή καλύτερων ευκαιριών εργασίας στους ανέργους και η ισότητα μεταξύ ανδρών και γυναικών.
Δυστυχώς, η εξαιρετική έκθεση της κ. Schroedter δεν έλαβε υπόψη της την κρίση αυτή, παρ' όλο που είναι πολυάριθμες οι αποδείξεις - θα το δούμε αργότερα στην έκθεση Berend - για τον τρόπο με το οποίο, πράγματι, αυτά τα Ταμεία προσφέρουν εξαιρετική βοήθεια στις περισσότερο καθυστερημένες περιφέρειες, ώστε να καλύψουν την απόσταση που τις χωρίζει από τις περισσότερο ανεπτυγμένες περιφέρειες της Ευρώπης.
Αναπτύσσονται, αλλά στο επίπεδο του ΑΕγχΠ.
Αναπτύσσονται σε ανταγωνιστικότητα, αλλά η αύξηση του πλούτου δεν φτάνει σε όλους, επειδή δεν αυξάνονται οι θέσεις εργασίας και εξακολουθεί να υπάρχει διαφορά στις ευκαιρίες απασχόλησης στις διάφορες περιφέρειες.
Κύριε Επίτροπε, διαβάστε τη γνωμοδότηση της Επιτροπής Απασχόλησης και Κοινωνικών Υποθέσεων και δώστε της προτεραιότητα, γιατί αυτό είναι το μεγάλο πρόβλημα των πολιτών.
Και στην αναθεώρηση, στη διανομή των αποθεματικών, λάβετε υπόψη σας, με στρατηγικό χαρακτήρα, τις ανάγκες εργασίας, επειδή αυτό, εν ολίγοις, απαιτούν τα διαρθρωτικά ταμεία και το Ταμείο Συνοχής.
Κύριε Πρόεδρε, οι κατευθυντήριες γραμμές είναι ανάγκη να μπορούν να προσανατολίσουν σωστά και να ενισχύσουν την αποτελεσματικότητα των προγραμμάτων της κρίσιμης εφταετούς περιόδου 2002-2006, ώστε επιτέλους να γίνουν πράξη η αειφόρος ανάπτυξη, η ενίσχυση της απασχόλησης, ιδιαίτερα των γυναικών και των νέων, και να διασφαλιστεί η ισορροπία ανάμεσα στην οικονομική και κοινωνική και την περιβαλλοντική πολιτική.
Ιδιαίτερη σημασία αποκτά η αντιμετώπιση των οξυμένων προβλημάτων των πόλεων, η διατήρηση της απασχόλησης στην ύπαιθρο, η ενίσχυση των αγροτικών περιοχών και, ασφαλώς, η παροχή ίσων ευκαιριών ανάπτυξης στα νησιά της Ευρωπαϊκής Ένωσης και στα ελληνικά νησιά, βεβαίως, που είναι τα μισά από τα νησιά της Ένωσης, όπως ακριβώς προβλέπεται στο άρθρο 158 της Συνθήκης.
Η πολιτική της συνοχής χρειάζεται παραπέρα ενίσχυση γιατί μια Ευρώπη με τεράστιες αποκλίσεις στο βιοτικό επίπεδο των περιοχών της δεν μπορεί να είναι ούτε αξιόπιστη ούτε βιώσιμη.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Κατάσταση, κοινωνική και οικονομική ανάπτυξη των περιφερειών της Ένωσης
Η ημερήσια διάταξη προβλέπει τη συζήτηση της έκθεσης (A5-0107/1999) του κ. Berend, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την έκτη περιοδική έκθεση για την κοινωνική και οικονομική κατάσταση και ανάπτυξη των περιφερειών της Ευρωπαϊκής Ένωσης [SEC(1999)0066 - C5-0120/99 - 1999/2123(COS)].
Κύριε Πρόεδρε, κύριε Επίτροπε, αγαπητοί συνάδελφοι, η παρούσα έκτη περιοδική έκθεση για την κοινωνική και οικονομική κατάσταση και ανάπτυξη των περιφερειών της Ευρωπαϊκής Ένωσης συνιστά ένα ποιοτικό άλμα στην ανάλυση των περιφερειακών δεδομένων και φέρνει στο φως τις προόδους που έχουν συντελεσθεί στον συγκεκριμένο τομέα από τη χρονική στιγμή έκδοσης της πέμπτης περιοδικής έκθεσης.
Ωστόσο, θεωρώ ότι η αναφορά στην πραγματική σύγκλιση των μέσων περιφερειακών επιπέδων ανάπτυξης στην Ευρώπη προσφέρει μια κάπως ελλιπή εικόνα της κατάστασης, και δυστυχώς, συχνά αυτό το μήνυμα επαναλαμβάνεται στον τύπο και σε ορισμένες ομιλίες.
Η έκθεση της Επιτροπής μετριάζει κατά πολύ αυτή τη διαπίστωση, κυρίως όταν αναφέρεται στην κοινωνική και οικονομική κατάσταση ορισμένων περιφερειών της Ένωσης, για τις οποίες τρέφω ιδιαίτερο ενδιαφέρον: αναφέρομαι στα υπερπόντια γαλλικά διαμερίσματα και γενικότερα στις εξόχως απόκεντρες περιφέρειες.
Από αυτή την άποψη, χαίρομαι που η Επιτροπή Περιφερειακής Πολιτικής υιοθέτησε μία από τις τροπολογίες μου, η οποία καλεί την Επιτροπή να αφιερώσει ένα ιδιαίτερο κεφάλαιο στην επόμενη έκθεσή της για τη συνοχή, αναφορικά με την ιδιαίτερη περίπτωση των εξόχως απόκεντρων περιφερειών και πιο συγκεκριμένα, για την ανάλυση των επιπτώσεων των μέτρων που θα εγκριθούν προσεχώς, κατ' εφαρμογή του νέου άρθρου 299, παράγραφος 2 της Συνθήκης του Αμστερνταμ.
Τέλος, μου φαίνεται ότι η έκτη περιοδική έκθεση προσφέρει ενδιαφέροντα επιχειρήματα για την προοπτική ενός πραγματικού σχεδίου βιώσιμης και ισόρροπης ανάπτυξης της ευρωπαϊκής επικράτειας, κυρίως όταν αντιμετωπίζει συνολικά τη σημασία της σχέσης μεταξύ του κέντρου της Ευρώπης και της περιφέρειάς της.
Μολονότι η Επιτροπή διστάζει ακόμη να το δηλώσει απερίφραστα, η περιοδική έκθεσή της μας καταδεικνύει την επείγουσα ανάγκη να ενθαρρύνουμε μια πολυκεντρική ανάπτυξη του κοινοτικού χώρου, μέσω των διαρθρωτικών πολιτικών της Ένωσης και στο πλαίσιο των ενεργειών που εισήγαγε το Ευρωπαϊκό Σύστημα Ολοκληρωμένων Οικονομικών Λογαριασμών.
Κύριε Πρόεδρε, η Ομάδα του Κόμματος των Ευρωπαίων Σοσιαλιστών του Κοινοβουλίου συμφωνεί με την έκθεση που μόλις παρουσίασε ο κ. Berend και συγχαίρει το συντάκτη της, τόσο για την ποιότητα των συμπερασμάτων του όσο και για την ευελιξία του, η οποία επέτρεψε την ενσωμάτωση στην επιτροπή τροπολογιών οι οποίες προέρχονταν από τις διάφορες Ομάδες.
Πρέπει να υπενθυμίσουμε ότι σήμερα η συνολική ανταγωνιστικότητα της Ευρωπαϊκής Ένωσης ανέρχεται στο 81% της ανταγωνιστικότητας των Ηνωμένων Πολιτειών της Αμερικής και ότι αυτός ο αριθμός θα βελτιωθεί μόνο αν βελτιωθεί ο αριθμός των ανταγωνιστικών μας μονάδων, που είναι οι περιφέρειες· επιπλέον, αυτό συμβαίνει σε μια περίοδο κατά την οποία η τεχνολογική εξέλιξη, η παγκοσμιοποίηση της οικονομίας και τα προβλήματά μας, η διεύρυνση και το ενιαίο νόμισμα, καθιστούν πιο αναγκαία για τις περιφέρειες, αλλά και για τις επιχειρήσεις και για τα μεμονωμένα άτομα, μια μεγαλύτερη ανταγωνιστική προσπάθεια.
Η έκτη έκθεση της Ευρωπαϊκής Επιτροπής προσφέρει πολύτιμα συμπεράσματα.
Συνοψίζω δύο από αυτά, τα οποία μας υπενθύμισε ήδη ο εισηγητής, ένα θετικό και ένα αρνητικό.
Το πρώτο είναι ότι έχουν επιτευχθεί σημαντικές πρόοδοι στην εδαφική και κοινωνική συνοχή σε όλο το έδαφος της Ένωσης και ότι τα κοινοτικά ταμεία αποτέλεσαν έναν σημαντικό, αν και όχι αποφασιστικό, παράγοντα στην άμβλυνση των περιφερειακών ανισοτήτων.
Το αρνητικό είναι ότι η σημαντική αυτή προσπάθεια που καταβλήθηκε ήταν πιο αποτελεσματική στην προσέγγιση του ΑΕγχΠ και της παραγωγικότητας των περιφερειών της Ευρώπης παρά στην προσέγγιση των επιπέδων απασχόλησής τους.
Επομένως, είναι σημαντικό να συνδεθεί περισσότερο η διαρθρωτική χρηματοδότηση με τη δημιουργία θέσεων εργασίας.
Είναι, κύριε Επίτροπε, η πρώτη εντολή για την επόμενη περίοδο.
Επομένως, κύριε Πρόεδρε, ζητώ από τους αξιότιμους συναδέλφους μου να εγκρίνουν την εν λόγω έκθεση και ζητώ από την Επιτροπή, όπως έκαναν και άλλοι συνάδελφοι, να διατηρήσει τα συμπεράσματα της έκτης περιοδικής της έκθεσης, εν όψει του προγραμματισμού για την περίοδο 2000-2006.
Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, καταρχάς θέλω να ευχαριστήσω τον εισηγητή για την καλή εργασία του και επίσης για το γεγονός ότι έλαβε πραγματικά υπόψη του τις προτάσεις για αλλαγές κατά την περίοδο εξέτασης στην επιτροπή.
Η έκτη περιοδική έκθεση προσφέρει τη βάση για την αξιολόγηση της υλοποίησης των στόχων της περιφερειακής πολιτικής της Ένωσης.
Η έκθεση καταδεικνύει ότι η ανάπτυξη, παρ' όλες τις προσπάθειες, είναι ανισομερής.
Η ιδιαίτερα ταχεία ανάπτυξη συνεχίζεται στο κεντρικό τμήμα της Ευρώπης.
Τα πιο ισχυρά κέντρα αναπτύσσονται επίσης συνεχώς, με ταχύτερους ρυθμούς από τον ευρωπαϊκό μέσο όρο, ενώ αντίθετα πολλές περιφέρειες της Νότιας Ευρώπης και πολλές βόρειες περιφέρειες αναπτύσσονται με σημαντικά βραδύτερους ρυθμούς.
Αυτή τη στιγμή χρειαζόμαστε εμπεριστατωμένη ανάλυση για τον λόγο που η περιφερειακή πολιτική δεν επέφερε σε όλες τις περιφέρειες το επιθυμητό αποτέλεσμα.
Μήπως φταίει η γραφειοκρατία ή μήπως δεν ελήφθησαν αρκετά υπόψη οι διαφορές μεταξύ των περιφερειών, οι μακρές αποστάσεις, ο πολύ κρύος ή πολύ ζεστός καιρός, ο αραιός πληθυσμός και οι δυσμενείς συνθήκες ζωής; Με ποιον τρόπο η Ένωση μπορεί να ανταποκριθεί στις προκλήσεις που επιφέρει η συνολική ανάπτυξη έτσι, ώστε να μπορέσουν να αναπτυχθούν οι λιγότερο αναπτυγμένες περιφέρειες; Είναι επίσης σημαντικό να αποσαφηνίσουμε τις επιπτώσεις που θα προκαλέσει η διεύρυνση της Ένωσης στα διαρθρωτικά ταμεία και στην ανάπτυξη των πιο απόκεντρων περιφερειών της Ένωσης.
Τα κράτη μέλη θα πρέπει επίσης να έχουν υπόψη τους την ευθύνη τους.
Ορισμένα κράτη μέλη έχουν παραβιάσει την αρχή της προσθετικότητας και έχουν μειώσει τις εθνικές περιφερειακές πιστώσεις, όταν αυξήθηκε η περιφερειακή ενίσχυση που χορηγείται μέσω της Ένωσης.
Το γεγονός αυτό έχει υπονομεύσει τα αποτελέσματα της περιφερειακής πολιτικής.
Στη συνέχεια οφείλουμε να μελετήσουμε επίσης την ανάπτυξη δεικτών, προκειμένου τα μέτρα να μπορούν να προσανατολίζονται προς τον σωστό τόπο, στον σωστό χρόνο.
Επί παραδείγματι, η ανεξέλεγκτη μετανάστευση δεν έχει ληφθεί επαρκώς υπόψη.
Στο πλαίσιο αυτό, πρέπει να τονίσουμε την αποφασιστική σημασία των μικρών και μεσαίων επιχειρήσεων ως εργοδοτών και ως μοχλών περιφερειακής ανάπτυξης.
Πάρα πολύ σημαντική είναι η μεταφορά της τελευταίας τεχνολογίας και τεχνογνωσίας ώστε να χρησιμοποιηθεί από τις επιχειρήσεις των βραδύτερα αναπτυσσόμενων περιφερειών.
Η Ομάδα μας υποστηρίζει την έγκριση αυτής της έκθεσης.
Κύριε Πρόεδρε, κύριε Επίτροπε, αγαπητοί συνάδελφοι, η περιφερειακή πολιτική της Ευρωπαϊκής Κοινότητας δεν πέτυχε μέχρι σήμερα να αμβλύνει κατά τρόπο αισθητό τις υφιστάμενες διαφορές εισοδήματος ανά κάτοικο.
Η κατάσταση έλαβε σοβαρές διαστάσεις, και τη σήμερον ημέρα παρατηρείται, στην Ευρωπαϊκή Ένωση, μέχρι και ένας προφανής συσχετισμός ανάμεσα στην ανεργία και τη φτώχεια, όπως φανερώνει το άκρως ανησυχητικό γεγονός ότι στις περιοχές που περισσότερο μαστίζονται από το πρόβλημα της ανεργίας, που αντιστοιχούν στις φτωχότερες περιφέρειες της Ένωσης, τα ποσοστά της ανέρχονται κατά μέσο όρο στο 23,7%, ενώ στις 25 περιοχές όπου το πρόβλημα είναι λιγότερο οξυμένο, που συμπίπτουν με τις πλουσιότερες περιφέρειες, το ποσοστό της ανεργίας δεν ξεπερνά το 4%.
Μπροστά σε αυτή την κατάσταση, η έκθεση που θα εγκρίνει το Κοινοβούλιο πρέπει να αναδεικνύει ξεκάθαρα την αναγκαιότητα λήψης μέτρων, τα οποία θα προσβλέπουν σαφέστατα στην καταπολέμηση της σχετικής φτώχειας και της ανεργίας. Μέτρα όπως η ενδεδειγμένη προς το συγκεκριμένο σκοπό αξιοποίηση των πόρων των διαρθρωτικών ταμείων, οι οποίοι συχνά δεν απορροφούνται σωστά, μέσω της υλοποίησης κρατικών πολιτικών που θα αποφασίζονται σε κεντρικό επίπεδο, καθώς και του εκσυγχρονισμού των τηλεπικοινωνιών και των μέσων επικοινωνίας, ιδίως με την ενσωμάτωση των λιγότερο ανεπτυγμένων περιοχών στα διευρωπαϊκά σιδηροδρομικά δίκτυα μέχρι το έτος 2007, όπως επίσης μέσω της διαφύλαξης και ανάπτυξης των γεωργικών και αλιευτικών πόρων και δυνατοτήτων των συγκεκριμένων χωρών, που πολλές φορές πλήττονται από τις ίδιες τις πολιτικές μίας ανάλγητης Ευρωπαϊκής Ένωσης, ή μέσω της δρομολόγησης δραστήριων πολιτικών για τη δημιουργία θέσεων απασχόλησης, κατά προτίμηση για τις γυναίκες και τους νέους.
Μόνο με την αποφασιστική προώθηση μέτρων, όπως αυτά που προανέφερα, θα βρεθούμε σε θέση να ξεπεράσουμε μια κατάσταση κοινωνικών και περιφερειακών ανισοτήτων η οποία δεν αποτελεί το ιστορικό αποτέλεσμα του (...), αλλά πηγάζει από την περιθωριοποίηση και την εφαρμογή οικονομικών πολιτικών που επιφέρουν αρνητικές συνέπειες.
Κύριε Πρόεδρε, κύριε Επίτροπε, η προκείμενη έκθεση του συναδέλφου Berend ακολουθεί κατά βήμα τη στρατηγική που καθόρισε η Ευρωπαϊκή Επιτροπή, θέτοντας απόλυτα στο προσκήνιο το ζήτημα της αύξησης της ανταγωνιστικότητας.
Η διατομεακή στοχοθεσία των διαρθρωτικών ταμείων, όπως φέρ' ειπείν η ενισχυμένη δημιουργία απασχόλησης, η μεγαλύτερη εξασφάλιση της ισότητας ευκαιριών και η αύξηση της αειφορίας της απασχόλησης και της ανάπτυξης αναφέρονται μόνον παρεμπιπτόντως.
Ο τρόπος αυτός θεώρησης μού φαίνεται αδικαιολόγητος, και θα παρακαλούσα επίσης όπως τα εν λόγω θέματα εξετασθούν πολύ αποτελεσματικότερα στην έβδομη περιοδική έκθεση.
Αυτό δεν σημαίνει πως δεν αναγνωρίζω την ανάγκη της δυναμικής του ανταγωνισμού, πόσο μάλλον αφού κι εγώ ο ίδιος τυγχάνω επιχειρηματίας σε μια περιφέρεια του στόχου 1, και μάλιστα στο Βρανδεμβούργο της Ομοσπονδιακής Δημοκρατίας της Γερμανίας, και γνωρίζω πολύ καλά τις ανησυχίες και τις ανάγκες των μικρών και μεσαίων επιχειρήσεων.
Στις περιφέρειες του στόχου 1 χρειάζεται οπωσδήποτε να θεσπισθούν παράλληλα με αυτό και μέτρα ορισμένου χρόνου, ήτοι μέτρα για τη δημιουργία θέσεων εργασίας, ειδικά προγράμματα για την προαγωγή της βιοποριστικής δραστηριότητας των γυναικών και πρωτοβουλίες για την προώθηση της έναρξης της μη μισθωτής δραστηριότητας.
Τα μέτρα αυτά θα υποστηριχθούν με κατάλληλες δραστηριότητες από τα διαρθρωτικά ταμεία της Ευρωπαϊκής Ένωσης.
Η ενίσχυση της ανταγωνιστικότητας των επιχειρήσεων από μόνη της δεν μπορεί σε καμία περίπτωση να αναπληρώσει την επιζητούμενη συνοχή μεταξύ οικονομικής και κοινωνικής ανάπτυξης, επειδή λείπουν απλούστατα οι βάσεις για μια ανεξάρτητη ανάκαμψη στις εν λόγω περιφέρειες του στόχου 1.
Και η εμπειρία ότι η οικονομική ανάπτυξη δεν συμβάλλει από μόνη της στη μείωση της ανεργίας θεμελιώνει, βέβαια, το γεγονός ότι για να είμαστε σε θέση να δημιουργήσουμε επιπλέον θέσεις εργασίας χρειαζόμαστε μια αύξηση τουλάχιστον κατά 3% του ΑΕΠ.
Δεν μπορεί να λειτουργήσει αντίστοιχα η αποκλειστική συγκέντρωση σε μια οικονομική πολιτική που είναι προσανατολισμένη στη ζήτηση και την προσφορά.
Και σε περίπτωση που ήδη την ασκούμε, πρέπει να ενεργοποιήσουμε κυρίως επενδύσεις για διεύρυνση και λιγότερο επενδύσεις για εξορθολογισμό.
Αυτό πρέπει να συνδεθεί οπωσδήποτε με μια οικονομική πολιτική προσανατολισμένη στη ζήτηση, προκειμένου να αποκτήσουμε, γενικά, την ευκαιρία να βελτιώσουμε την κοινωνική κατάσταση στις εν λόγω περιφέρειες.
Οι καταστάσεις αυτές ποικίλλουν τα μέγιστα μεταξύ των περιφερειών.
Αυτό σημαίνει πως χρειάζεται σίγουρα και πληθώρα συνοδευτικών μέτρων για να μπορέσουμε να κάνουμε οτιδήποτε εκεί.
Τα μέτρα αυτά θα μπορούσαν παραδείγματος χάρη να αφορούν την επαγγελματική κατάρτιση, την επιμόρφωση, την επανένταξη ανθρώπων που έχουν ήδη εκδιωχθεί από τη διαδικασία παραγωγής, την ευέλικτη οργάνωση του χρόνου εργασίας και των μορφών του, προκειμένου να μπορέσουν να εναρμονισθούν σαφώς καλύτερα οι ατομικές και κοινωνικές πτυχές και να προαχθεί ίσως πάλι και η βιοποριστική δραστηριότητα των γυναικών.
Κύριε Πρόεδρε, τα συγχαρητήριά μου στον εισηγητή για την εμπεριστατωμένη έκθεση που εκπόνησε.
Ο κύριος στόχος των διαρθρωτικών ταμείων είναι η προαγωγή της κοινωνικής και οικονομικής συνοχής μεταξύ των περιφερειών της Ευρωπαϊκής Ένωσης.
Με την προαγωγή κάθε είδους επενδύσεων, η Ευρωπαϊκή Ένωση επιδιώκει την αύξηση του κατά κεφαλήν ΑΕγχΠ και τη βελτίωση της απασχόλησης.
Από την έκτη περιοδική έκθεση για τις περιφέρειες, μπορούμε να συμπεράνουμε ότι τα μέτρα αυτά δεν αποφέρουν πάντα το αποτέλεσμα που επιδιώκεται.
Οι προσπάθειες για την αύξηση του κατά κεφαλήν ΑΕγχΠ στις περιοχές του στόχου 1 δεν οδηγούν πάντα στο αποτέλεσμα αυτό. Δεν μπορούμε να πούμε ότι πρόκειται για ένα αποτέλεσμα που προξενεί ικανοποίηση σε μια περίοδο κατά την οποία, ιδιαίτερα τα τελευταία χρόνια, παρατηρήθηκε ανάπτυξη της οικονομίας.
Όπως αναφέρει και ο εισηγητής, εκτός αυτού, τα αποτελέσματα των διαρθρωτικών μέτρων για την απασχόληση ήταν περιορισμένα.
Για το λόγο αυτό θα πρέπει να είμαστε κάπως επιφυλακτικοί όταν αναφερόμαστε στην αποτελεσματικότητα της κοινοτικής στήριξης.
Σοβαρά ερωτηματικά προξενεί και η διαπίστωση ότι, σε ορισμένες περιπτώσεις, οι διαφορές μεταξύ περιφερειών στα κράτη μέλη αυξάνονται.
Κύριε Πρόεδρε, για τον λόγο αυτό έχω την εντύπωση ότι θα ήταν σκόπιμο και απαραίτητο, ιδιαίτερα όσον αφορά την προαγωγή της απασχόλησης, να συγκεντρώσουμε την προσοχή μας στις εθνικές και τις περιφερειακές αρχές, οι οποίες γνωρίζουν καλύτερα από οποιονδήποτε άλλο τις περιφέρειες που εμπίπτουν στην αρμοδιότητά τους.
Εάν επιτραπεί στις αρχές αυτές να καταρτίσουν ειδικά σχέδια για τις εν λόγω περιφέρειες και με τη χορήγηση οικονομικής ενίσχυσης, εφόσον αυτό είναι απαραίτητο, μπορεί να επιτευχθεί ένα καλύτερο αποτέλεσμα.
Ας μην ξεχνάμε ότι αυτός είναι και ο απώτερος στόχος μας.
Για το λόγο αυτό, συμφωνώ απολύτως με την ιδέα να αφήσει η Επιτροπή την πρακτική επεξεργασία και την εφαρμογή των μέτρων στα κράτη μέλη και τις περιφέρειες.
Σε σχέση με αυτό, ίσως να είναι και προτιμότερο να δοθεί μεγαλύτερη βαρύτητα στα κράτη μέλη όσον αφορά την οικονομική στήριξη περιφερειών.
Με την επέκταση των κριτηρίων από τις περιφέρειες στα κράτη μέλη θα αποτρέψουμε πολλά μελλοντικά προβλήματα.
Τέλος, θα ήθελα να επιστήσω την προσοχή στη θέση των χωρών της Κεντρικής και της Ανατολικής Ευρώπης.
Από την έκθεση προκύπτει ότι, σε γενικές γραμμές, στις χώρες αυτές παρατηρείται μεγάλη καθυστέρηση σε σχέση με τις χώρες της Ευρωπαϊκής Ένωσης, ιδιαιτέρως όσον αφορά το κατά κεφαλήν ΑΕγχΠ.
Με την προβλεπόμενη προσχώρηση, σε λίγο καιρό, πολλών από τις χώρες αυτές, είναι απολύτως απαραίτητο να αναθεωρηθεί η εφαρμοζόμενη σήμερα διαρθρωτική πολιτική.
Ακολουθώντας άλλα μέλη του Σώματος, θα ήθελα με την ευκαιρία αυτή να καλέσω την Επιτροπή να υποβάλει σύντομα προτάσεις για τη μεταρρύθμιση του τομέα.
Αξιότιμε κύριε Πρόεδρε, αξιότιμοι συνεργάτες, κύριε Επίτροπε, έπειτα από σχολαστική μελέτη της προκείμενης έκθεσης καταλήγει κανείς αναμφίβολα στο συμπέρασμα ότι ο προκαθορισμένος στόχος της διαρθρωτικής πολιτικής μπόρεσε να επιτευχθεί μόνον εν μέρει.
Έτσι, μεταξύ άλλων, μάλλον αυξήθηκε παρά μειώθηκε η ανισότητα που υφίσταται μεταξύ των περιφερειών, όμως τα ίδια τα κράτη μέλη σημειώνουν εδώ μια σχετική προσέγγιση.
Επίσης, δεν μπόρεσαν να μειωθούν σχεδόν καθόλου οι αριθμοί των ανέργων στις περισσότερο θιγόμενες περιφέρειες, αυξήθηκαν μάλιστα εν μέρει.
Διερωτώμαι λοιπόν, σε τι έγκειται το γεγονός ότι δεν χρησιμοποιήθηκαν πιο αποτελεσματικά οι διαρθρωτικοί πόροι.
Ακόμα και η σώρευση πόρων από το Ταμείο Συνοχής και τα διαρθρωτικά ταμεία δεν απέφερε την επιθυμητή επιτυχία σε όλες τις περιφέρειες και σε όλες τις χώρες.
Αφού ο διακηρυχθείς στόχος όλων των πολιτικών σε ευρωπαϊκό επίπεδο είναι η μείωση της ανεργίας, πρέπει να τεθεί το κρίσιμο ερώτημα εάν είναι σωστή η εφαρμοζόμενη πολιτική ή εάν είναι σκοπιμότερο να ενισχυθεί η ανταγωνιστικότητα των περιφερειών με τη λήψη κατάλληλων μέτρων, όπως η αυξημένη προώθηση της έρευνας και της ανάπτυξης, η βελτίωση της υποδομής και η εξύψωση του επιπέδου κατάρτισης.
Οι σοβαρές διαρθρωτικές μεταρρυθμίσεις και η ευνοϊκή προς τον ανταγωνισμό φορολογική πολιτική αποτελούν τα συστατικά στοιχεία μιας επιτυχούς οικονομικής δραστηριότητας.
Εάν δεν σκοπεύουμε να ανεχθούμε την κατηγορία ότι ασκούμε μια διαρθρωτική πολιτική με ένταση κόστους η οποία δεν κινεί τίποτα στο ζήτημα της απασχόλησης με βιώσιμο τρόπο, τότε πρέπει να εξετασθούν λεπτομερέστατα τα μέχρι τούδε μέτρα.
Η διαρθρωτική πολιτική της Ένωσης θα είναι επιτυχής μόνον εάν καταφέρουμε να δημιουργήσουμε σε επαρκή βαθμό θέσεις εργασίας και μειωθεί σημαντικά το ποσοστό ανεργίας.
Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, ευχαριστώ τον εισηγητή για την εξέταση αυτού του ιδιαιτέρως σημαντικού ζητήματος, διότι η ανάπτυξη της κοινωνικής και οικονομικής κατάστασης καθορίζει πώς οι ευρωπαίοι πολίτες θα κρίνουν την επιτυχία στο έργο μας.
Το εν λόγω θέμα, το οποίο επηρεάζει την καθημερινή ζωή τους, είναι καίριο ζήτημα για την αξιοπιστία της ΕΕ.
Οφείλουμε να παραδεχθούμε ότι η ΕΕ έχει ήδη υποστηρίξει, και μάλιστα κατά τρόπο αξιέπαινο θα έλεγα, την ανάπτυξη των φτωχών χωρών.
Μου έρχεται στο μυαλό η εικόνα που παρουσίαζαν η Πορτογαλία και η Ελλάδα, όταν οδήγησα εκεί για πρώτη φορά, πριν από 25 χρόνια.
Εν προκειμένω, η γαλλική έκφραση «coup de chapeau» αναφορικά με την ΕΕ, δηλαδή βγάζω το καπέλο στην ΕΕ, είναι εύστοχη.
Η ΕΕ αξίζει πραγματικά να της βγάλουμε το καπέλο, όμως στο εσωτερικό των χωρών οι διαφορές μεταξύ φτωχών και πλούσιων περιφερειών παραμένουν ακόμη αρκετά μεγάλες.
Ποια είναι η συνέπεια; Οι άνθρωποι αντιδρούν επιλέγοντας τη φυγή, φεύγοντας σε αναζήτηση καλύτερης τύχης.
Αναγκαζόμαστε λοιπόν να χτίζουμε πολλές φορές στην ίδια χώρα, για τους ίδιους ανθρώπους, σχολεία, νοσοκομεία, από την αρχή όλη την υποδομή.
Αυτό είναι πολύ δαπανηρό και προκαλεί επίσης πολύ μεγάλα κοινωνικά προβλήματα.
Το μεγαλύτερο μέρος των ανθρώπων θα επιθυμούσε, ωστόσο, να κατοικεί στη γενέθλια γη του, εάν του δινόταν η δυνατότητα γι' αυτό, δηλαδή εάν υπήρχε εκεί απασχόληση.
Εμείς οφείλουμε να τους παράσχουμε τη δυνατότητα γι' αυτό.
Τούτη είναι η ηθική υποχρέωση της ΕΕ και όλων ημών.
Ως λύση διαβλέπω τη σαφή ενθάρρυνση της επιχειρηματικότητας.
Με την επιχειρηματικότητα δεν εννοώ με κανέναν τρόπο το να είναι κανείς απλώς ιδιοκτήτης μιας επιχείρησης, αλλά τη θέληση για δημιουργία.
Εννοώ εκείνη τη στάση ζωής σύμφωνα με την οποία ο άνθρωπος επιθυμεί να προοδεύσει στη ζωή του, είτε ήταν πριν εργαζόμενος είτε ιδιοκτήτης επιχείρησης είτε δημόσιος υπάλληλος.
Ποια είναι η δίκαιη κοινωνία; Εκείνη στην οποία ο εκ των χαμηλών στρωμάτων προερχόμενος άνθρωπος μπορεί να προοδεύσει στη ζωή του έτσι, ώστε τα παιδιά του να βρουν κάπως πιο εύκολες καταστάσεις.
Με τον τρόπο αυτό είναι επίσης δυνατή η θετική ανάπτυξη των περιφερειών, διότι οι άνθρωποι ασφαλώς θα προσπαθήσουν και θα εργασθούν εάν τους δοθεί η δυνατότητα.
Θα ήθελα να πω εν κατακλείδι ότι, εν προκειμένω, πρέπει να πάρουμε μαθήματα από την Αμερική, όπου η εργατικότητα είναι ακόμη της μόδας, και η επιτυχία είναι απόδειξη ικανοτήτων και όχι αντικείμενο φθόνου, όπως συμβαίνει συχνά σε εμάς στην Ευρώπη.
Κύριε Πρόεδρε, κύριε Επίτροπε, αγαπητοί συνάδελφοι, επειδή ο χρόνος μου είναι περιορισμένος θα εισέλθω αμέσως στην ουσία.
Καταρχάς μία διαπίστωση: οι καρποί της ανάπτυξης δεν κατανέμονται ισομερώς στους κόλπους της Ένωσης.
Ένα παράδειγμα δίνεται με τις ιδιαιτέρως απομακρυσμένες περιφέρειες, οι οποίες πλήττονται ακόμη σοβαρά από δραματικά ποσοστά ανεργίας.
Αυτό το ποσοστό είναι επί παραδείγματι της τάξεως του 37% στη Rιunion.
Ωστόσο, αυτή η κατάσταση δεν είναι συγκυριακή, είναι διαρθρωτική. Η απομακρυσμένη θέση μας, ο νησιωτικός χαρακτήρας μας, με δυο λόγια η ίδια η ταυτότητά μας είναι αυτή που την δημιουργεί.
Για να αντιμετωπίσει την κατάσταση αυτή, το άρθρο 299, παράγραφος 2, της Συνθήκης του Αμστερνταμ προέβλεψε την αρχή της ειδικής και κατ' εξαίρεση μεταχείρισης.
Απομένει να υλοποιήσουμε αυτή την αρχή με πράξεις.
Το έγγραφο της Επιτροπής, το οποίο είχε ανακοινωθεί για τον Δεκέμβριο του 1999, αναβλήθηκε για τον Ιανουάριο και στη συνέχεια για τον Φεβρουάριο, και οι πρώτες σκέψεις μου δεν είναι διόλου αισιόδοξες.
Απευθύνω λοιπόν επίσημη έκκληση προς το Συμβούλιο και την Επιτροπή.
Σε ό,τι αφορά τη φορολογία, τις κρατικές ενισχύσεις, τα διαρθρωτικά ταμεία, τη στήριξη των παραδοσιακών προϊόντων μας είναι επείγον να επινοηθούν συγκεκριμένα μέτρα, τα οποία να διαπνέονται από τόλμη και φιλοδοξία.
Διαφορετικά, η σύγκλιση και η συνοχή θα παραμείνουν δυστυχώς μόνο λόγια για μας, και υπάρχει κίνδυνος η διαρθρωτική πολιτική που ακολουθείται στις περιφέρειές μας, παρά τη σπουδαιότητα των εμπλεκομένων κονδυλίων, να καταλήξει σε αποτυχία.
Κύριε Πρόεδρε, με τη σειρά μου θα ήθελα και εγώ, όπως έπραξαν όλοι οι ομιλητές, να ευχαριστήσω τον κ. Berend και να τον συγχαρώ για την ποιότητα αυτής της εργασίας.
Όπως και με την προηγούμενη έκθεση, αυτή η εξαιρετικά κατάλληλη και ακριβής ανάλυση, οι συστάσεις τις οποίες υποστηρίζει και οι δικές σας παρατηρήσεις, κυρίες και κύριοι, θα χρησιμεύσουν στην Επιτροπή γενικά και ιδιαιτέρως στον αρμόδιο για την περιφερειακή πολιτική Επίτροπο, εφόσον αρχίζουμε τον προγραμματισμό των πιστώσεων για την περίοδο 2000-2006.
Θα ήθελα με τη σειρά μου να προβώ σε ορισμένες παρατηρήσεις, καταρχάς σχετικά με την κρίση την οποία εκφράσατε, κύριε εισηγητή, για την έκτη περιοδική έκθεση.
Επισημάνατε την ποιότητά της και γράψατε μάλιστα, αν δεν απατώμαι, ότι σε σχέση με τις προηγούμενες εκθέσεις, σηματοδοτεί μια πραγματική βελτίωση.
Εξ ονόματος όλων των υπαλλήλων της Επιτροπής, και της προκατόχου μου, κυρίας Wulf-Mathies, επιθυμώ να σας πω ότι μας συγκίνησε πολύ αυτή η εκτίμηση που εξέφρασε το Κοινοβούλιό σας και εσείς ο ίδιος.
Είναι γεγονός ότι για την Επιτροπή είναι ιδιαιτέρως σημαντικό, κύριε Berend, αυτή η έκτη περιοδική έκθεση να δίνει τη δυνατότητα να διαπιστωθεί μία προσπάθεια, η πραγματοποίηση ενός ποιοτικού άλματος, στην ανάλυση που σας προτείνεται.
Αναφέρομαι ιδιαιτέρως στο περιεχόμενο του κεφαλαίου 2.1 της εν λόγω έκθεσης, όπου η Επιτροπή εξέτασε με πιο εμπεριστατωμένο τρόπο τους οικονομικούς ορισμούς της περιφερειακής ανταγωνιστικότητας και προσπάθησε να αναλύσει σε ποιο βαθμό αυτή η ανταγωνιστικότητα μπορεί να υποστηριχθεί, να βελτιωθεί, να επηρεασθεί από παράγοντες, τους οποίους ορισμένοι από σας, ο κ. Markov πριν από λίγο ή η κυρία Raschhofer, υπογράμμισαν πολύ έντονα.
Αναφέρομαι στην έρευνα-τεχνολογική ανάπτυξη, τη χορήγηση πόρων και την ποιότητα των υποδομών, το δυναμικό των ανθρώπινων πόρων, τις μικρές και μεσαίες επιχειρήσεις, τις άμεσες εξωτερικές επενδύσεις.
Αυτά είναι τα σχετικά με την ποιότητα.
Δεν επιθυμώ να σταθώ τώρα, κύριε εισηγητή, για να εξηγήσω με υπερβολικές λεπτομέρειες την άποψή μου για τα γενικά σημεία, τα οποία προσυπογράφει εφεξής το Σώμα σας.
Τα απαριθμώ τηλεγραφικά: το πρώτο αφορά τη χρησιμότητα των συμπερασμάτων της παρούσας έκθεσης για την επεξεργασία των προτεραιοτήτων της νέας περιφερειακής πολιτικής, ιδιαιτέρως για τη διαπραγμάτευση των εγγράφων προγραμματισμού με τα κράτη μέλη.
Το δεύτερο σημείο είναι η εταιρική σχέση, στην οποία επιμείνατε ορισμένοι από σας, ο ρόλος των τοπικών και περιφερειακών αρχών, του ιδιωτικού τομέα, των κοινωνικών εταίρων, των συνδικαλιστικών οργανώσεων και των οργανισμών τοπικής αυτοδιοίκησης για την προώθηση.
Θα επαγρυπνώ ιδιαιτέρως για την ορθή εφαρμογή, σχετικά με το συγκεκριμένο πρόβλημα εταιρικής σχέσης, των διατάξεων του Γενικού Κανονισμού των Διαρθρωτικών Ταμείων.
Το τρίτο σημείο είναι η αναγκαιότητα να αναπτύξουμε το περιεχόμενο της ανάπτυξης σε θέσεις εργασίας, μολονότι γνωρίζω καλά, ο κ. van Dam το είπε πριν από λίγο, ότι η πρωταρχική ευθύνη ανήκει στα κράτη μέλη, και όταν μιλάμε για ευθύνη των κρατών μελών, όπως εξάλλου για τη χρησιμότητα ή την αποτελεσματικότητα αυτής της περιφερειακής πολιτικής, πρέπει να διακρίνουμε καλά σε ποια περίοδο βρισκόμαστε.
Προ ολίγου ο κ. Fruteau δήλωσε ότι οι καρποί της ανάπτυξης κατανέμονται ανισομερώς.
Εντούτοις, κύριε βουλευτή, πρέπει να υπάρχει ανάπτυξη και να μην παραμένουν όλοι σε μία περίοδο στασιμότητας ή ύφεσης, όπως συνέβη στο παρελθόν.
Θα μου πείτε πως η ανάπτυξη ή η κρίση δεν συμβαίνει σε όλους.
Συμφωνώ με την ανάλυσή σας.
Πρέπει όταν υπάρχει ανάπτυξη να κατανέμεται καλύτερα, ωστόσο αυτό που είναι ακόμη πιο δύσκολο και πλήττει ακόμη πιο σοβαρά τις περιφέρειες που μειονεκτούν λόγω της απομακρυσμένης θέσης τους, τις εξόχως απόκεντρες ή νησιωτικές περιφέρειες, είναι η απουσία ανάπτυξης, η οποία σημάδεψε συνολικά τις δύο προηγούμενες δεκαετίες.
Το τέταρτο σημείο, στο οποίο έδωσε προ ολίγου έμφαση η κυρία Hedkvist Petersen είναι η προώθηση μιας πολιτικής ίσων ευκαιριών για τις γυναίκες και τους νέους.
Το πέμπτο σημείο είναι η σημασία και ο ρόλος των μικρών και μεσαίων επιχειρήσεων, ο κ. Vatanen το δήλωσε πολύ έντονα πριν από λίγο.
Τέλος, τα θετικά αποτελέσματα για τις εθνικές διοικήσεις του συστήματος διαχείρισης των διαρθρωτικών ταμείων, τα κίνητρα των υπαλλήλων κατά τη διαχείριση των πόρων των συγκεκριμένων ταμείων, παρά την πολυπλοκότητά τους ορισμένες φορές, και η σημασία της περαιτέρω πραγματοποίησης βελτιώσεων στις διαδικασίες αξιολόγησης, παρακολούθησης και ελέγχου της Επιτροπής.
Πληροφορώ επί του προκειμένου το Ευρωπαϊκό Κοινοβούλιο ότι σκοπεύω να διοργανώσω στα μέσα του έτους 2000 ένα σεμινάριο με τις εθνικές και περιφερειακές αρχές, αναφορικά με αυτό το ζήτημα αξιολόγησης των διαδικασιών ανταλλαγής ορθών πρακτικών κατά τη διαχείριση των διαρθρωτικών ταμείων.
Θα ήθελα να αναφερθώ σε ορισμένα συγκεκριμένα σημεία.
Κύριε Berend, εκφράσατε την επιθυμία να θεσπισθεί ταχέως η κατανομή σε ζώνες.
Ολοκληρώνουμε την κατανομή σε ζώνες.
Αύριο, τέσσερεις νέες χώρες θα αποτελέσουν το αντικείμενο απόφασης της Επιτροπής, και πολύ σύντομα, ελπίζω, θα έλθει η σειρά της Ιταλίας.
Συνεπώς, θα ικανοποιηθείτε επί του συγκεκριμένου σημείου, εφόσον όλες οι χώρες του στόχου 2 θα διαμορφωθούν σε ζώνες.
Σε ό,τι αφορά την άτυπη οικονομία την οποία αναφέρετε στην έκθεσή σας, γνωρίζω καλά ότι η ανάλυση και η παραγωγή στατιτιστικών δεδομένων για το συγκεκριμένο θέμα βασίζεται στην αξιοπιστία των δεδομένων και, όπως ανέφερε ο κ. Cocilovo, υπάρχει πρόβλημα αξιοπιστίας των εν λόγω δεδομένων.
Σε κάποιο βαθμό, τα δεδομένα λαμβάνονται ξανά υπόψη στις στατιστικές για το ΑΕγχΠ, στις έρευνες για το εργατικό δυναμικό, και εν πάση περιπτώσει, επιθυμώ να επισημάνω τις προσπάθειες που καταβάλλει, και θα συνεχίσει να καταβάλλει, η Eurostat για τη βελτίωση της ποιότητας των στατιστικών.
Αναφέρατε επίσης, κύριε Berend, όπως και ο κ. Aparicio Sαnchez, την απουσία μεταρρύθμισης στον τομέα της αλιείας.
Επί του προκειμένου ζητήματος, το οποίο με ενδιαφέρει προσωπικά, θα υπενθυμίσω ότι το μικρό μέγεθος του εν λόγω τομέα - γεγονός που δεν σημαίνει ότι είναι αμελητέος - και η συγκέντρωσή του σε πολύ μικρό αριθμό περιφερειών δεν διευκολύνουν την ανάλυσή του σε περιφερειακό πλαίσιο.
Αυτός ο τύπος τομεακής ανάλυσης ανήκει περισσότερο στην πρακτική και την αρμοδιότητα της γενικής διεύθυνσης αλιείας, με επικεφαλής τον συνάδελφό μου κ. Fischler.
Ωστόσο, θέλω να σας διαβεβαιώσω ότι η Επιτροπή θα προσπαθήσει να συμπεριλάβει μια τέτοια ανάλυση στη δεύτερη έκθεση συνοχής, η οποία αναμφίβολα θα ανταποκρίνεται περισσότερο σε αυτές τις ανησυχίες.
Ορισμένοι από σας ανέφεραν σημεία τα οποία πρέπει να ενταχθούν στη δεύτερη έκθεση συνοχής και ο εισηγητής σας ανέφερε ορισμένα εξ αυτών.
Θέλω καταρχάς να σας διαβεβαιώσω ότι η συγχώνευση των περιοδικών εκθέσεων και της εκθέσεως συνοχής δεν θα πρέπει να επιφέρει οποιαδήποτε απώλεια πληροφοριών ή απώλεια ενδιαφέροντος για το περιεχόμενο της εν λόγω έκθεσης συνοχής, η οποία, κύριε εισηγητή, συνιστά κατά τη γνώμη μου ένα εξαιρετικά σημαντικό εργαλείο, όχι μόνο για να αντιληφθούμε όσα έχουν πραγματοποιηθεί και να τα δηλώσουμε με διαφάνεια και ακρίβεια, για να εξετάσουμε ή να αξιολογήσουμε τις μελλοντικές κατευθυντήριες γραμμές, αλλά και για να καθιερώσουμε μια δημόσια συζήτηση με τους πολίτες, και πέραν αυτών, με τα εκλεγμένα μέλη όπως εσείς, σχετικά με την εν λόγω περιφερειακή πολιτική και σχετικά με αυτό που θα μπορούσε να αποτελέσει κάποτε μια ευρωπαϊκή πολιτική χωροταξίας.
Εν πάση περιπτώσει, σημείωσα με προσοχή την επιθυμία σας να ενσωματωθούν στην έκθεση τα ακόλουθα σημεία: ο καθορισμός, η συλλογή και η ανάλυση αντιπροσωπευτικών δεικτών για την περιφέρεια και για όλες τις χώρες της Κεντρικής και Ανατολικής Ευρώπης· ένα κεφάλαιο για τα νησιά και για τις εξόχως απόκεντρες περιφέρειες, στις οποίες αναφέρθηκαν αρκετοί από σας, ιδιαιτέρως η κυρία Sudre και ο κ. Fruteau· αναλύσεις σχετικές με την ανταγωνιστικότητα των περιφερειών για τις χώρες της Κεντρικής και Ανατολικής Ευρώπης: τούτο θα αποτελέσει τη μεγαλύτερη πρόκληση για εμάς, για εσάς, για την Επιτροπή, κατά τα επόμενα χρόνια· και τέλος οι διασυνοριακές πτυχές.
Σχετικά με όλα αυτά τα σημεία, θα προσπαθήσω να ακολουθήσω τις συστάσεις σας.
Θα ήθελα τέλος να αναφερθώ σε ορισμένα πολιτικά συμπεράσματα που σας είναι άλλωστε γνωστά, αλλά των οποίων θα ήθελα να υπενθυμίσω τα κύρια στοιχεία.
Κυρίες και κύριοι, έχει σημειωθεί σημαντική πρόοδος προς την κατεύθυνση της πραγματικής σύγκλισης, κυρίως για τα τέσσερα κράτη μέλη της συνοχής, αλλά επίσης, κύριε Pohjamo, το δηλώνω ευθέως, για τις περιφέρειες του στόχου 2, οι οποίες έχουν καλύψει ορισμένες καθυστερήσεις στο επίπεδο ανάπτυξής τους, κυρίως σε ό,τι αφορά τις υποδομές.
Αυτό είναι το πρώτο πολιτικό σημείο.
Το δεύτερο πολιτικό σημείο είναι ότι τα διαρθρωτικά ταμεία προσέφεραν, και θα συνεχίσουν να προσφέρουν, μια σημαντική συμβολή σε αυτή τη διαδικασία προσέγγισης.
Όλα τα μακροοικονομικά πρότυπα επί των οποίων εργαζόμαστε καταδεικνύουν ότι, αναφορικά με την τελευταία δεκαετία, πλέον του ενός τρίτου της επιτευχθείσας σύγκλισης στις περιφέρειες που παρουσίαζαν υστέρηση δεν θα είχε πραγματοποιηθεί εάν δεν υπήρχαν τα διαρθρωτικά ταμεία.
Ωστόσο, σημείωσα με προσοχή, ιδιαιτέρως σε ό,τι αφορά τις εξόχως απόκεντρες περιφέρειες, κυρία Sudre, κύριε Fruteau, ή ακόμη κύριε Nogueira Romαn, ότι διαπιστώνετε πως απομένουν ακόμη πολλά να γίνουν - και αυτό είναι το τρίτο σημείο μου - στο θέμα της βελτίωσης του περιεχομένου για την επανάκτηση θέσεων εργασίας, για την καταπολέμηση του κοινωνικού αποκλεισμού, ο οποίος είναι ιδιαίτερα σοβαρός και δυσβάσταχτος σε πολλές περιφέρειές μας, και για την ενσωμάτωση των γυναικών και των νέων στην αγορά εργασίας.
Το τέταρτο πολιτικό σημείο είναι η διεύρυνση της Ένωσης: το μεγάλο πολιτικό και ανθρωπιστικό σχέδιο των επόμενων ετών για τα θεσμικά όργανά μας, η μείζονα πρόκληση επίσης για την πολιτική συνοχής στην Ευρώπη, ένα σημείο στο οποίο έδωσε έμφαση ο κ. van Dam.
Θα δηλώσω ότι εφεξής, με το Βερολίνο και τα χρηματοδοτικά μέσα που έχουμε στη διάθεσή μας, διαγράφεται αυτό που θα μπορούσε να αποτελέσει μια πολιτική συνοχής για τις πρώτες χώρες που πρόκειται να ενταχθούν στην ΕΕ.
Σκέπτομαι κυρίως το μέσο ISPA, για το οποίο θα έχω την ευθύνη υλοποίησης τις ερχόμενες εβδομάδες.
Βλέπετε, κυρίες και κύριοι, μόλις έχει ξεκινήσει ο νέος μας προγραμματισμός και ήδη σκεπτόμασθε μαζί, εσείς και εμείς, τις επιπτώσεις που θα επιφέρει η διεύρυνση της Ένωσης στη διαρθρωτική πολιτική μας.
Αυτή η έκτη περιοδική έκθεση, για την οποία, κύριε Berend, εκφράζετε συνολικά μία θετική κρίση, συνιστά για μας, για εμένα, μία καλή βάση προβληματισμού.
Θα ήθελα, λοιπόν, να σας ευχαριστήσω πολύ ειλικρινά για τη συμβολή σας στον προβληματισμό τον οποίο έχουμε ξεκινήσει για τις επόμενες κατευθυντήριες γραμμές, και ταυτόχρονα για τη συμβολή σας στον προβληματισμό για την ορθή εφαρμογή των κατευθυντήριων γραμμών της περιόδου 2000-2006.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 20.25)
Έγκριση των συνοπτικών πρακτικών της προηγούμενης συνεδρίασης
Κύριε Πρόεδρε, θα ήθελα μόνο να ενημερώσω για κάτι: σήμερα το πρωί πραγματοποιήθηκε τρομοκρατική επίθεση στη Μαδρίτη.
Τοποθέτησαν βόμβα σε ένα αμάξι. Σκοτώθηκε ένας άνθρωπος.
Θα ήθελα απλώς, εξ ονόματος της Ομάδας μου, να καταδικάσω για άλλη μια φορά αυτές τις τρομοκρατικές ενέργειες.
Ευχαριστώ πολύ, κυρία Fraga.
Πράγματι, μας ήλθε η είδηση ότι έλαβε χώρα αυτό το λυπηρό συμβάν.
Δυστυχώς, για άλλη μια φορά, η δολοφονική τρομοκρατία πλήττει την ισπανική κοινωνία και η Προεδρία επικροτεί τα λόγια σας, με ιδιαίτερη έμφαση όπως αντιλαμβάνεστε, δεδομένου ότι αυτή τη στιγμή προεδρεύει Ισπανός της συνεδρίασης.
(Εγκρίνονται τα συνοπτικά πρακτικά)
Επαvάληψη της συvσδoυ
. Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 21 Ιανουαρίου 2000.
Κυρία Πρόεδρε, επιτρέψτε μου να υπενθυμίσω ότι αύριο είναι η δεύτερη επέτειος από την καταστροφή στο Cermis.
Πράγματι, πριν δύο χρόνια, στην Ιταλία, στο Cavalese, ένα αμερικανικό αεροσκάφος της νατοϊκής βάσης του Αβιάνο, κατά τη διάρκεια μιας άσκησης σε χαμηλό ύψος - κάτω από τα όρια ασφαλείας - έκοψε τα καλώδια ενός τελεφερίκ προκαλώντας το θάνατο άνω των 20 Ευρωπαίων πολιτών.
Από τότε οι συγγενείς των θυμάτων, στους οποίους δεν απονεμήθηκε δικαιοσύνη από τη στιγμή που ο πιλότος που ευθύνεται για την πράξη αυτή δεν διώχθηκε ποινικά, αναμένουν τουλάχιστον από τις Ηνωμένες Πολιτείες να τους χορηγήσει ταχέως μια χρηματική αποζημίωση.
Καλώ συνεπώς την Πρόεδρο αυτού του Σώματος και τον Πρόεδρο της Επιτροπής να εγγυηθούν ότι, οι αμερικανικές αρχές θα παράσχουν μια άμεση αποζημίωση, με σκοπό την προάσπιση των δικαιωμάτων των συγγενών των θυμάτων.
.
Σας ευχαριστώ, κυρία βουλευτά, και κρατώ υπό σημείωση την παρέμβασή σας.
Ημερήσια διάταξη
. Η ημερήσια διάταξη προβλέπει τον καθορισμό της διάταξης των εργασιών.
Κατόπιν σχετικής αιτήσεως πολλών πολιτικών ομάδων μετά τη συνεδρίαση της Διάσκεψης των Προέδρων, που πραγματοποιήθηκε πριν από λίγο, σας προτείνω να εγγραφεί στην ημερήσια διάταξη, βάσει του άρθρου 50 του Κανονισμού μας, μια συζήτηση επί επικαίρων και επειγόντων θεμάτων διάρκειας μιάμισης ώρας,η οποία θα αφορά την αντίδραση της Ένωσης στις διαπραγματεύσεις που διεξάγονται ενόψει του σχηματισμού της κυβέρνησης στην Αυστρία.
Εάν αποφασίσετε την εγγραφή αυτής της συζήτησης, θα εισαχθεί με τις παρεμβάσεις του κ. Seixas da Costa, Προεδρεύοντος του Συμβουλίου, και του κ. Romano Prodi, Προέδρου της Επιτροπής.
Επιθυμεί κάποιος να παρέμβει υπέρ αυτής της πρότασης;
. Επιθυμεί κάποιος συνάδελφος να παρέμβει κατά αυτής της πρότασης;
Κυρία Πρόεδρε, θα παρέμβω πράγματι κατά αυτής της πρότασης για έναν λόγο αρχής που θεωρώ απολύτως ουσιαστικό και που σχετίζεται την τήρηση των Συνθηκών, και ιδίως του άρθρου 7 της Συνθήκης του Αμστερνταμ.
Κυρία Πρόεδρε, αγαπητοί συνάδελφοι, πιστεύαμε μέχρι σήμερα πως η Ευρωπαϊκή Ένωση ήταν, σύμφωνα με τις διατάξεις των Συνθηκών της Ρώμης και του Παρισιού, βάσει των οποίων ιδρύθηκαν οι Κοινότητες, που μετεξελίχθηκαν σε Ένωση, μια ένωση ελεύθερων, ανεξάρτητων και κυρίαρχων κρατών.
Έστω κι αν πολλές εξελίξεις μάς έκαναν να αμφιβάλουμε, θεωρούσαμε εντούτοις πως έτσι είχαν τα πράγματα και, μέχρι πρόσφατα, επικαλούμασταν - αν και κάπως συγκρατημένα, ομολογώ - την αρχή της επικουρικότητας.
Ωστόσο, είναι σήμερα προφανές πως αν ανοίξουμε, κυρία Πρόεδρε, τη συζήτηση που μας ζητάτε, τόσο εσείς όσο και η Διάσκεψη των Προέδρων, βάσει του άρθρου 50, τότε δημιουργούμε ένα αναμφισβήτητο ρήγμα στην αρχή της ελευθερίας και της κυριαρχίας των κρατών, καθώς και της ελεύθερης συγκρότησης των δημοκρατικά εκλεγμένων κυβερνήσεων, ενώ αύριο μια άλλη πλειοψηφία του Ευρωπαϊκού Κοινοβουλίου ενδεχομένως να επιδιώξει μια αθέμιτη ανάμειξη στο σχηματισμό μιας κυβέρνησης που θα έχει προέλθει, εντούτοις, από ελεύθερες, ομαλές, ειρηνικές και δημοκρατικές εκλογές στο εσωτερικό ενός κράτους μέλους.
Εάν επικυρώσετε ·
. Συγγώμη, κύριε Gollnisch, έχετε ένα λεπτό.
Ξέρω πως πάντα μεριμνάτε ως προς την τήρηση του Κανονισμού.
Κυρία Πρόεδρε, με συγχωρείτε, αλλά νόμιζα πως είχα τρία λεπτά.
Εάν επικυρώσετε αυτή την εξέλιξη, επικυρώνετε τη μετεξέλιξη της Ένωσης σε έναν οργανισμό που θα παραβιάζει την εθνική κυριαρχία και την ελευθερία των εθνών που συγκροτούν τα κράτη μέλη, και δεν θα έχουμε πλέον άλλη επιλογή παρά να αποχωρήσουμε από αυτή την Ένωση.
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
. Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.
Διαπραγματεύσεις για τον σχηματισμό κυβέρνησης στην Αυστρία
. Η ημερήσια διάταξη προβλέπει τη συζήτηση σχετικά με τις διαπραγματεύσεις που διεξάγονται στην Αυστρία ενόψει του σχηματισμού της κυβέρνησης.
Δίνω αμέσως τον λόγο στον Προεδρεύοντα του Συμβουλίου.
Κυρία Πρόεδρε, αγαπητοί συνάδελφοι, σήμερα έχουμε ραντεβού με την υποκρισία.
Έχουμε ένα Συμβούλιο το οποίο κατάφερε να περιφρονήσει την συνθήκη και να χρησιμοποιήσει μια μέθοδο εντελώς έξω από το άρθρο 6 και από το άρθρο 7 τα οποία επιτρέπουν, σε περίπτωση σοβαρών και συνεχών παραβιάσεων, την καταδίκη ενός κράτους.
Εν προκειμένω, δεν υπάρχουν σοβαρές και παρατεταμένες παραβιάσεις στην Αυστρία.
Υπάρχει ο κίνδυνος - το γνωρίζουμε όλοι - όμως, ουσιαστικά, δεν υπάρχει απολύτως καμία σοβαρή και παρατεταμένη παραβίαση.
Εάν θα έπρεπε να εφαρμόσουμε τα κριτήρια του άρθρου 6 και του άρθρου 7, εάν έπρεπε να εφαρμόσουμε τα κριτήρια της Κοπεγχάγης στα θεσμικά μας όργανα, στην Ευρωπαϊκή Ένωση, είναι απολύτως βέβαιο ότι αυτή η Ευρωπαϊκή Ένωση δεν θα μπορούσε να συμμετάσχει, όπως κάτι τέτοιο ζητήθηκε στις χώρες της Ανατολικής Ευρώπης.
Και αν κάνουμε λόγο για σοβαρές και παρατεταμένες παραβιάσεις, μπορούμε ενδεχομένως να μιλήσουμε για ορισμένα κράτη μέλη, μπορούμε να μιλήσουμε για την Ιταλία και τη Γαλλία, οι οποίες είναι η πρώτη και η τρίτη αντιστοίχως χώρες που έχουν καταδικαστεί από το Συμβούλιο της Ευρώπης, από το Δικαστήριο του Στρασβούργου.
Μπορούμε να μιλήσουμε, αγαπητοί βέλγοι συνάδελφοι, για το Βέλγιο, για την υπόθεση Dutroux, για τα εκατοντάδες δεκάδες παιδιών που απήχθηκαν, βασανίστηκαν, βιάστηκαν, δολοφονήθηκαν από προσωπικότητες αυτής της χώρας και για τα οποία οι έρευνες έχουν παγώσει και παραμένουν παγωμένες.
Θα μπορούσαμε, αγαπητοί συνάδελφοι, με το ένα τρίτο των βουλευτών, να επιβάλουμε στο Συμβούλιο και την Επιτροπή να αναρωτηθούν σχετικά.
Θα μπορούσαμε να προβληματιστούμε για το γεγονός ότι οι Αυστριακοί απορρίπτουν δέκα χρόνια, δεκατρία χρόνια κομματοκρατίας η οποία διέφθειρε και εκφύλισε ένα κράτος - την Αυστρία -με τον ίδιο τρόπο που εκφύλισε και διέφθειρε κράτη όπως η Ιταλία, το Βέλγιο, καθώς και άλλα κράτη μέλη της Ένωσης.
Θα μπορούσαμε πράγματι να αναρωτηθούμε, αγαπητοί συνάδελφοι, γιατί το 76% των βέλγων πολιτών δεν εμπιστεύονται καθόλου τη δικαιοσύνη της χώρας τους, γιατί το 56% των γάλλων πολιτών δεν εμπιστεύονται καθόλου τη δικαιοσύνη της δικής τους χώρας, γιατί το 53% των ιταλών πολιτών δεν έχουν απολύτως καμία εμπιστοσύνη στη δικής τους δικαιοσύνη...
(Η Πρόεδρος αφαιρεί τον λόγο από τον ομιλητή)
Κυρία Πρόεδρε, η Ομάδα μου, η Ομάδα για την Ευρώπη της Δημοκρατίας και της Διαφοράς, και ιδιαίτερα το κόμμα μου, παρακολουθεί με μεγάλη ανησυχία την παρούσα συζήτηση.
Δεν μπορούμε και βεβαίως δεν υποστηρίζουμε κατά κανένα τρόπο τις απόψεις και τις πολιτικές θέσεις του κυρίου Haider και αποδοκιμάζουμε τις αναφορές του στο Τρίτο Ράιχ.
Ωστόσο, αποδοκιμάζουμε επίσης το γεγονός πως το Κοινοβούλιό σας εξετάζει το ενδεχόμενο ανάμειξης στην πολιτική μιας εκλεγμένης κυβέρνησης οποιασδήποτε χώρας, ιδιαίτερα μάλιστα μιας χώρας μέλους της Ευρωπαϊκής Ένωσης.
Στο κόμμα μου δεν είμαστε βεβαίως ρατσιστές, αλλά ούτε αποδεχόμαστε την αρχή ανάμειξης της Ευρωπαϊκής Ένωσης.
Πρόκειται να αναμιχθείτε και στο Κοινοβούλιο της Μεγάλης Βρετανίας σε περίπτωση εκλογής μας;
Κυρία Πρόεδρε, ο αυστριακός λαός αποφάνθηκε εκλέγοντας τον κύριο Haider στο αυστριακό κοινοβούλιο.
Πιστεύω πως του έδωσε το 28% των ψήφων ούτως ώστε να σχηματιστεί μια κυβέρνηση συνασπισμού.
Επιτρέψτε μου να πω, κυρία Πρόεδρε, πως το Κοινοβούλιό σας πρέπει να περιμένει να δει κατά πόσον το κόμμα του κ. Haider επηρεάζει τις πολιτικές αυτής της χώρας.
Τότε, και μόνο τότε, μπορείτε να εξετάσετε κατά πόσο πλήττονται τα ανθρώπινα δικαιώματα καθώς και κατάλληλα μέτρα για την αντιμετώπιση αυτής της κατάστασης.
Τότε, και μόνο τότε, κυρία Πρόεδρε, μπορεί το Κοινοβούλιό σας να εξετάσει το ενδεχόμενο ανάμειξης στις συνταγματικές υποθέσεις μιας χώρας της Ευρωπαϊκής Ένωσης.
Αξιότιμη κυρία Πρόεδρε, αυτή η στιγμή είναι ιστορική, διότι τώρα είναι πλέον εντελώς σαφές σε όλους μας ότι η Ευρωπαϊκή αΕνωση έχει εξελιχθεί βαθμιαία σε κοινότητα αξιών.
Αυτό γίνεται αντιληπτό τώρα που στην κυβέρνηση ενός κράτους μέλους ανέρχεται ένα κόμμα για το οποίο είναι γνωστό ότι δεν σέβεται όλες αυτές τις αξίες.
Θέλω επίσης να παρατηρήσω ότι είναι δικαιολογημένη η θέση που έλαβαν τα δεκατέσσερα κράτη στα πλαίσια του Συμβουλίου, διότι επί του προκειμένου πρόκειται τρόπον τινά και για τη σύνθεση της κυβέρνησης της Ευρωπαϊκής αΕνωσης, οπότε το θέμα αυτό αφορά επίσης το Συμβούλιο, δεν είναι αποκλειστικά εσωτερικό ζήτημα της Αυστρίας.
Ως βουλευτές του Ευρωπαϊκού Κοινοβουλίου, πρέπει να τονίσουμε ιδιαιτέρως ότι το έργο που έχει ξεκινήσει για την επικύρωση των θεμελιωδών δικαιωμάτων είναι ακόμη πιο σημαντικό από ό,τι στο παρελθόν.
Και τούτο διότι ο σεβασμός και το απαραβίαστο των ανθρώπινων αξιών, καθώς και τα δικαιώματα των μειονοτήτων, αλλά και τα δικαιώματα όλων των ανθρώπων που κατοικούν στην επικράτεια της Ευρωπαϊκής αΕνωσης, αποτελούν ουσιαστικό στοιχείο της αρχής του κράτους δικαίου της Ευρωπαϊκής αΕνωσης. Για τον λόγο αυτόν ο Χάρτης των Θεμελιωδών Δικαιωμάτων θα πρέπει επίσης να αποκτήσει νομικά δεσμευτική ισχύ.
Δεν θα πρέπει να παραμείνει μόνον μια διακήρυξη.
Εξίσου σημαντικό είναι να υποστηρίξουμε τις δημοκρατικές δυνάμεις της Αυστρίας, κανείς από εμάς εξάλλου δεν επιζητά την απομόνωση της Αυστρίας.
Γνωρίζουμε ότι η πλειοψηφία των Αυστριακών σέβεται αυτές τις αξίες.
Επίσης, έχουν πραγματοποιήσει διαδηλώσεις, ασφαλώς δεν έγιναν όλες οι διαδηλώσεις εκτός Αυστρίας.
Σε κινητοποίηση βρίσκονται σίγουρα και πολλοί ψηφοφόροι οι οποίοι χρησιμοποίησαν την ψήφο τους ως μέσο διαμαρτυρίας, καθώς επιζητούσαν επί μακρόν μια αλλαγή στην πολιτική της Αυστρίας.
Κατά τη γνώμη μου, το Κοινοβούλιο θα πρέπει να υποστηρίξει αυτές τις δημοκρατικές δυνάμεις.
Απευθύνω επίσης έκκληση στον Πρόεδρο της Αυστρίας να εξετάσει περαιτέρω όλες τις δυνατότητες σχηματισμού μιας κυβέρνησης που να αποτελείται από δημοκρατικές δυνάμεις.
Κυρία Πρόεδρε, κύριοι βουλευτές, θα ήθελα απλώς να τονίσω τη σημασία μιας στάσης όπως αυτή που ο πρόεδρος της Ομάδας μου, Francis Wurtz, υπενθύμισε πριν από λίγο.
Εκτιμώ τις δηλώσεις της Προεδρίας του Συμβουλίου και τη θέση των 14 χωρών που αρνήθηκαν επίσημες επαφές με την αυστριακή κυβέρνηση σε περίπτωση που το κόμμα του Jφrg Haider εισήρχετο στην κυβέρνηση.
Αυτή η επισήμανσή μας είναι πολύ πιο σημαντική λόγω του ότι εμείς, ως γνωστό, διαφωνούμε ουσιαστικά με τις πολιτικές που ακολουθούνται από αυτήν την Ευρώπη: με τις οικονομικές και κοινωνικές πολιτικές της, με το δημοκρατικό της έλλειμα, με την εμπλοκή των ίδιων αυτών χωρών στο δραματικό πόλεμο των Βαλκανίων.
Αυτή η διαφωνία μας τονίζει ακόμα περισσότερο τη σημερινή εκτίμηση: πρόκεται για ένα εξαιρετικό στοιχείο, γιατί εξαιρετικός είναι ο κίνδυνος της αναγέννησης, στην Ευρώπη, μιας παράλογης και νεοναζιστικής συνιστώσας.
Αυτός ο κίνδυνος δεν αφορά την Αυστρία, αφορά την Ευρώπη.
Ας μιλήσουμε για εμάς και όχι για την Αυστρία.
Γνωρίζουμε τις κοινωνικές αιτίες που συμβάλλουν, με την ανεργία και την αβεβαιότητα, στην τροφοδότηση των τάσεων που οδεύουν προς αυτήν την κατεύθυνση. Γνωρίζουμε τις συνυπάρχουσες πολιτιστικές αιτίες - ξενόφοβες και ρατσιστικές - αλλά δεν μπορούμε να μην υποδείξουμε την πιθανότητα να δημιουργηθεί ένα εκρηκτικό μείγμα στην Ευρώπη, λόγω της ανικανότητας και της έλλειψης βούλησης αυτών των δυνάμεων της άκρας δεξιάς να τακτοποιήσουν τους λογαριασμούς τους με το ναζισμό.
Γίνεται λόγος για το Αλπικό Τόξο, καθώς και για όλες τις χώρες μας : αυτή τη στιγμή δημιουργούνται οι συνθήκες εξαιτίας των οποίων μπορεί να αναβιώσει ένας κίνδυνος για τη δημοκρατία και τον ευρωπαϊκό πολιτισμό.
Η θέση που πήρε η Προεδρία έδειξε ότι έχει συνείδηση αυτού του πολιτιστικού δράματος.
Η Ευρώπη δείχνει να μην έχει ξεχάσει το Αουσβιτς. Η Ευρώπη δείχνει να έχει ψυχή.
Τώρα όμως θα έπρεπε να είναι συνεπής όσον αφορά τις πράξεις της, και η πρώτη που θα έπρεπε να είναι συνεπής είναι η Επιτροπή η οποία, αντίθετα, έδειξε δείγματα αδιαφάνειας και αστάθειας που καθιστούν ακόμα σαφέστερη τη σημασία της στάσης της Προεδρίας.
Αυτή ακριβώς είναι η διόρθωση που πρέπει να επιβληθεί στη δράση της Επιτροπής.
Κυρία Πρόεδρε, κυρίες και κύριοι βουλευτές, συζητούμε ένα θέμα εξαιρετικής σοβαρότητας.
Τίποτα λιγότερο και τίποτα περισσότερο από την παρουσία στην κυβέρνηση ενός κράτους μέλους μιας πολιτικής δύναμης, της οποίας το δόγμα και οι αρχές δεν συνάδουν προς τις εννοιολογικές και ηθικές βάσεις που διέπουν την Ένωση και θεσπίζονται στις ιδρυτικές της Συνθήκες.
Μια απλή ανάγνωση του άρθρου 1 του κεφαλαίου 4 του πολιτικού προγράμματος του αυστριακού Φιλελεύθερου Κόμματος συνταράσσει κάθε δημοκρατική συνείδηση.
Το να εκλαμβάνεται το εθνοτικό στοιχείο ως ο καθοριστικός παράγοντας ενός έθνους και η επιβεβαίωση της υπεροχής ενός έθνους έναντι των υπολοίπων, όπως ακριβώς αναγράφεται στο άρθρο, ξυπνά παλιούς εφιάλτες ενός αιώνα που μόλις αφήσαμε πίσω μας και που μερικοί ιστορικοί χαρακτήρισαν ως τον αιώνα της φρίκης, φρίκη που η απαράδεκτη φιλοσοφία του πολιτικού προγράμματος του κ. Haider ξαναζωντανεύει μπροστά στα έκπληκτα βλέμματά μας.
Βεβαίως και ο αυστριακός λαός είναι κυρίαρχος και βεβαίως οφείλουμε να σεβόμαστε την αρχή της μη ανάμιξης στις εσωτερικές υποθέσεις ενός κράτους μέλους.
Δεν είναι όμως εκεί το πρόβλημα.
Το πρόβλημα είναι το εάν η Ένωση μπορεί να παραμείνει αδιάφορη στον σχηματισμό κυβέρνησης σε ένα κράτος μέλος που περιλαμβάνει ένα κόμμα με τέτοια χαρακτηριστικά.
Η απάντησή μας σε αυτό το καίριο ερώτημα είναι όχι.
(Χειροκροτήματα) Πέραν των όποιων υπολογισμών στρατηγικής ή τακτικής φύσεως, πέραν της πιθανής απαλλαγής που δίνεται σε αλλότριες συμπεριφορές, πέρα και πάνω από κομματικά συμφέροντα ή εκλογικές συγκυρίες, η ισπανική αντιπροσωπεία της Ομάδας του Ευρωπαϊκού Λαϊκού Κόμματος του Κοινοβουλίου, σε πλήρη σύμπνοια με το ισπανικό Λαϊκό Κόμμα και την κυβέρνηση της Ισπανίας, εκφράζει απερίφραστα την απόλυτη συνταύτισή της με τη δήλωση της πορτογαλικής Προεδρίας στο Συμβούλιο της 31ης Ιανουαρίου που μας πέρασε, με το περιεχόμενό της, με τον τόνο της και με τη σημασία της.
(Χειροκροτήματα)
Ο Κόνραντ Αντενάουερ είχε πει κάποτε - και ήξερε τι έλεγε - ότι ο πιο ασφαλής τρόπος για να ηρεμήσεις μια τίγρη είναι να της επιτρέψεις να σε καταβροχθίσει.
Η ιστορία είναι η σύνοψη εκείνων των πραγμάτων που θα μπορούσαν να είχαν αποφευχθεί.
Συνεπώς, κυρία Πρόεδρε, αγαπητοί συνάδελφοι, η Ένωση και το Σώμα πρέπει να στείλουν ένα ξεκάθαρο μήνυμα στην κοινή γνώμη ότι απορρίπτουν την τίγρη της μη ανοχής, της ξενοφοβίας και του ολοκληρωτισμού, για να μην προσθέσουμε άλλο ένα σφάλμα στον μακρύ κατάλογο κρουσμάτων παραίτησης, αποποιήσης και καιροσκοπισμού που σηματοδοτούν το παρελθόν της Ευρώπης και που πληρώσαμε τόσο ακριβά.
(Ζωηρά χειροκροτήματα)
Κυρία Πρόεδρε, αγαπητοί συνάδελφοι, η Ένωσή μας δημιουργήθηκε γύρω από αυτήν την ιδέα: "ποτέ ξανά αυτό". Και αυτό υποδήλωνε "ποτέ ξανά ξενοφοβία, στρατόπεδα συγκεντρώσεως, αντισημιτισμός, ποτέ ξανά εθνικιστικές εξάρσεις, ποτέ ξανά πόλεμοι".
Το νόημα της Ευρωπαϊκής Ένωσης δεν είναι άλλο από την βούληση να υπερβεί αυτήν τη φριχτή ιστορία του εικοστού αιώνα, η οποία στην καρδιά της Ευρώπης σκότωνε κάθε ανθρωπιστικό ιδεώδες και οποία παραμένει σήμερα εξαιρετικά επίκαιρη.
Δεν είναι αλήθεια ότι εφόσον μια κυβέρνηση συμμαχεί με νεοφασίστες, κάπου στην Ευρώπη, αυτό αποτελεί μόνο πρόβλημα εθνικής κυριαρχίας, δεδομένου ότι η Ένωσή μας δεν αποτελείται από κράτη - έθνη τα οποία έχουν παρατεθεί και τα οποία συνάπτουν συμφωνίες μεταξύ τους προκειμένου να βελτιώσουν την τύχη τους.
Πρόκειται για ένα κοινό πεπρωμένο όπου, όταν αμφισβητείται το θεμελιώδες, όταν οι διακυβεύονται οι αξίες, πρέπει να εγκύψουμε όλοι οι δημοκράτες μαζί για να βρούμε τις λύσεις για να μην επαναληφθούν τα λάθη του παρελθόντος.
Ας διδαχθούμε από το παρελθόν.
Στη δεκαετία του τριάντα, όταν ο Αδόλφος Χίτλερ είχε εκλεγεί δημοκρατικά, αν και αποτελούσε μειοψηφία, πολλοί θεωρούσαν ότι το γεγονός αυτό δεν ήταν και τόσο σοβαρό και στη χώρα μου, κύριε Poettering, αρκετοί άνδρες και γυναίκες προερχόμενοι από την δεξιά, ίσως όμως και από αλλού, έλεγαν: "καλύτερα ο Χίτλερ παρά το Λαϊκό Μέτωπο".
Επέτειναν τις διαφορές τους για να προσπεράσουν το ουσιώδες και έτσι συνέβη η τραγωδία.
Πρέπει να αντιδράσουμε άμεσα, σθεναρά και όντας ενωμένοι.
Θα προτιμούσα κ. Poettering να σας άκουγα να μιλάτε στον αυστριακό πρόεδρο, ο οποίος είμαστε σίγουροι ότι σήμερα νιώθει ιδιαίτερα αμήχανα εξαιτίας αυτής της βρόμικης συνεργασίας που σύναψε μια κυβέρνηση.
Πρέπει συνεπώς να αντιδράσουμε άμεσα και σθεναρά.
Βέβαια, η συνθήκη προβλέπει την ύπαρξη ενός φραγμού όταν οι πράξεις καθίστανται ανυπόφορες και θα μπορούσα να πω ως και "ανεπανόρθωτες".
Η ιστορία μας δίδαξε ότι οι φασίστες εναλλάσσουν την ηπιότητα με τις απειλές: στην αρχή, χρησιμοποιούν την ηπιότητα, στις λαϊκιστικές και ξενόφοβες ομιλίες τους και στη συνέχεια τις απειλές για να μπορέσουν να παρουσιαστούν στα όργανα και προοδευτικά να διεισδύσουν σε αυτά, να τα διαβρώσουν, μέχρι την ημέρα που θα περάσουν στη δράση.
Και εκείνη την ημέρα είναι πάρα πολύ αργά.
Επομένως, η συνθήκη μας προέβλεψε την ύπαρξη φραγμών για τότε που θα είναι πάρα πολύ αργά, όμως εμείς δεν βρισκόμαστε σε αυτό το σημείο: σήμερα πρέπει να αποφύγουμε να φτάσουμε σε αυτούς τους φραγμούς.
Πρέπει επομένως, να βρούμε μια πολιτική λύση.
Ως προς αυτό, στηρίζω τις θέσεις του Συμβουλίου και λυπάμαι λιγάκι για την σχετική ευαισθησία, την σχετική μαλθακότητα της Επιτροπής, η οποία, ωστόσο, θα πρέπει να προσέχει ανελλιπώς καθημερινά, με αποφασιστικότητα και διαρκώς, γιατί οι φασίστες βασίζονται στην μαλθακότητα της δημοκρατίας, βασίζονται στον χρόνο για να μας εκμεταλλευτούν και ελπίζουν ότι τελικά θα επιβληθούν.
Για αυτό πρέπει να αντιδράσουμε αμέσως.
Εάν σήμερα δεν στηρίζουμε σθεναρά το Συμβούλιο, η ιστορία θα μας κρίνει λέγοντας: πραγματοποίησαν ένα πολιτικό Μόναχο.
Κυρία Πρόεδρε, χαίρομαι που η Αυστρία σέβεται την επιθυμία της μεγάλης πλειοψηφίας του λαού της και είμαι της γνώμης ότι, με τη σύσταση αυτής της κυβέρνησης, η δημοκρατία σημειώνει σημαντική νίκη.
Πρέπει να είμαστε απόλυτα σαφείς: μία Ευρώπη η οποία εξελίσσεται σε ένα είδος "μεγάλου αδελφού"; και που χρησιμοποιεί σταλινικές μεθόδους για να επιτηρεί την, σύμφωνα με αριστερές αντιλήψεις, "χρηστή πολιτική συμπεριφορά" του ενός ή του άλλου κράτους μέλους, μια τέτοια Ευρώπη μάς είναι εντελώς ανεπιθύμητη.
Η ευρωπαϊκή δημοκρατία και η αυστριακή δημοκρατία δεν έχουν να διδαχθούν τίποτα από κανέναν - και οπωσδήποτε όχι από τη βελγική κυβέρνηση στην οποία συμμετέχουν διεφθαρμένα κόμματα που χρηματοδοτούνται από εμπόρους όπλων. Τη βελγική κυβέρνηση η οποία όρισε Επίτροπο τον πρόεδρο ενός διεφθαρμένου κόμματος που έχει καταδικαστεί από το Δικαστήριο.
Ευχαριστούμε σήμερα το λαό της Αυστρίας γι' αυτή τη δημοκρατική νίκη η οποία είναι ιδιαίτερα σημαντική για όλους τους λαούς της Ευρώπης και για όλους εκείνους οι οποίοι σέβονται τις ατομικές ελευθερίες και την ελευθερία έκφρασης των πεποιθήσεων.
Κυρία Πρόεδρε, κύριε εκπρόσωπε του Συμβουλίου, κύριε Επίτροπε, πριν από μία εβδομάδα ολοκληρώθηκε στη Στοκχόλμη η μεγάλη Διεθνής Διάσκεψη για το Ολοκαύτωμα.
Σκοπός αυτής της διάσκεψης ήταν να καταπολεμηθεί η αμνησία και το κακό που στη σημερινή κοινωνία εμφανίζονται με τη μορφή της ξενοφοβίας και του νεοναζισμού.
Θα ήταν προσβολή για το σκεπτικό που απετέλεσε το υπόβαθρο γι' αυτήν τη διάσκεψη και για ολόκληρη τη διεθνή κοινότητα να προσκληθεί, σε αυτούς τους καιρούς, στα θεσμικά όργανα της ΕΕ ένα κόμμα που φλερτάρει με τον ναζισμό και την ξενοφοβία.
Δεύτερον, θέλω να δηλώσω ότι πρέπει να είμαστε συνεπείς απέναντι στους εαυτούς μας και στις αξίες μας.
Ζητούμε από τις υποψήφιες χώρες και τις χώρες με τις οποίες συνεργαζόμαστε στα πλαίσια του Συμφώνου Lomι, να σεβαστούν τα ανθρώπινα δικαιώματα και να είναι ανεκτικοί με τον συνάνθρωπο.
Αυτό πρέπει να ισχύει και για εμάς τους ίδιους.
Αυτός είναι ο λόγος που ανησυχούμε γι' αυτές τις παρασκηνιακές ενέργειες που λαμβάνουν χώρα στην Αυστρία.
Δεν μπορούμε να συνεχίσουμε σαν να μην έχει συμβεί τίποτα.
Είμαστε σ' ένα σταυροδρόμι στην Ένωση.
Η Ένωση δεν είναι μόνο μια οικονομική κοινότητα, αλλά, μια κοινότητα αξιών που την παίρνουμε στα σοβαρά.
Κάτι έχει συμβεί: η Ένωση αποκτά σπονδυλική στήλη και ψυχή.
Κυρία Πρόεδρε, ανησυχούμε, και όταν λέω ανησυχούμε εννοώ εμάς τους Βέλγους χριστιανοδημοκράτες μαζί με πολλούς άλλους συναδέλφους.
Ο κυβερνητικός συνασπισμός που σχηματίζεται στην Αυστρία είναι βεβαίως εσωτερική υπόθεση αυτού του κράτους μέλους, αναμφισβήτητα όμως έχει και μια ευρωπαϊκή διάσταση.
Το λέω αυτό γιατί θα πρέπει να διερωτηθούμε τι είναι αυτό που μας συνδέει στην Ευρώπη.
Κατά κύριο λόγο πρόκειται για τις αξίες και τις αρχές της ελευθερίας, της δημοκρατίας και του σεβασμού των δικαιωμάτων του ανθρώπου.
Ο Πρόεδρος του Φιλελεύθερου Κόμματος της Αυστρίας, Haider, προέβη επανειλημμένως σε δηλώσεις από τις οποίες προκύπτει ότι περιφρονεί τις αξίες αυτές.
Περιφρονεί επίσης και τη στοιχειώδη διπλωματική ευγένεια.
Πρόκειται για έναν επικίνδυνο άνδρα.
Τα χριστιανοδημοκρατικά κόμματα στη χώρα μου έχουν προ πολλού κάνει την επιλογή τους, στην οποία και επιμένουν, να ακούσουν μεν τις διαμαρτυρίες των ψηφοφόρων της άκρας δεξιάς, να μην διαπραγματευτούν όμως ποτέ με ηγέτες της παράταξης αυτής.
Πρέπει να δίδεται προτεραιότητα στις αξίες και όχι στην εξουσία.
Αυτό που συμβαίνει στην Αυστρία μάς προξενεί λύπη.
Ακόμη χειρότερα μάλιστα, θα μπορούσα να πω ότι μας συγκλόνισε και μας απογοήτευσε πάρα πολύ.
Καλούμε το ΦVP να αναζητήσει άλλες λύσεις, έστω και την τελευταία στιγμή.
Θα επιμείνουμε στις διατάξεις του άρθρου 6 της Συνθήκης.
Θα συνεχίσουμε να καταπολεμούμε την προέλαση της άκρας δεξιάς.
Εάν παρ' όλα αυτά προχωρήσει το συνασπισμός, τότε απευθύνουμε έκκληση στους συναδέλφους μας του ΦVP να εγγυηθούν στα διάφορα προγράμματα, με λόγια και με πράξεις, ότι θα σεβαστούν τις αρχές και τις αξίες που αποτελούν το θεμέλιο της ευρωπαϊκής ολοκλήρωσης.
Κυρία Πρόεδρε, κυρίες και κύριοι συνάδελφοι, η Αυστρία έχει επωμισθεί μια βαριά ευθύνη.
Κυρία Πρόεδρε, στα μέρη μου λένε "it' s three times for a Welshman" (τρεις φορές για έναν Ουαλό), και νομίζω πως θα διαπιστώσετε κατά τη διάρκεια της σημερινής συζήτησης πως εξέφρασα τρεις φορές την επιθυμία μου να απαντήσω πολύ συνοπτικά σε αυτή την εξαιρετική, και σε ορισμένες περιπτώσεις, συγκινητική συζήτηση.
Θα ήθελα πρώτα απ' όλα να εκφράσω τις ευχαριστίες μου εκ μέρους του Προέδρου Prodi και των συναδέλφων μου στην Επιτροπή για την υποστήριξη και την κατανόηση που επέδειξαν αρκετοί βουλευτές του Κοινοβουλίου έναντι της θέσης που έλαβε η Επιτροπή στη χθεσινή δήλωσή της.
Πρέπει φυσικά να απαντήσω επίσης στο γεγονός πως κατά τη διάρκεια της συζήτησης έγιναν αναφορές - και χρησιμοποιώ ορισμένες από τις λέξεις που ακούστηκαν - στην ασάφεια, στον εφησυχασμό και στην αδυναμία της γνώμης της Επιτροπής.
Έχω χρέος να πω στο Κοινοβούλιο πως δεν υπάρχει ούτε ασάφεια ούτε αδυναμία ή εφησυχασμός στη γνώμη που εξέφρασε, ούτε βεβαίως στη δράση που ανέλαβε, η Επιτροπή σε αυτό το θέμα.
Δηλώσαμε ρητώς χθες το πρωί, όπως και ο Πρόεδρος σήμερα το απόγευμα, πως συμμεριζόμαστε τις ανησυχίες που εξέφρασαν δεκατέσσερα κράτη μέλη στη δήλωσή τους τη Δευτέρα.
Δεύτερον, δηλώσαμε σαφέστατα πως θα συνεργαστούμε στενά με όλα τα κράτη μέλη για να εξετάσουμε πως εξελίσσεται η κατάσταση στην Αυστρία.
Τρίτον, είπαμε κατηγορηματικότατα πως θα υποστηρίξουμε άφοβα και αμερόληπτα τις αξίες και τις διατάξεις του άρθρου 6 της Συνθήκης και πως θα εκπληρώσουμε το καθήκον μας βάσει του άρθρου 7 της Συνθήκης, ώστε να εξασφαλιστεί η προάσπιση αυτών των αξιών της ελευθερίας και της δημοκρατίας καθώς και των θεμελιωδών ελευθεριών.
Σε όλα αυτά δεν υπάρχει ίχνος εφησυχασμού, αδυναμίας και ασάφειας.
Επιπλέον, λέγοντας πως αυτή είναι η άποψη της Επιτροπής, συμπεριλαμβάνω τον αγαπητό μου συνάδελφο Franz Fischler, ο οποίος κατάγεται από την Αυστρία και ο οποίος απέδειξε για μια ακόμα φορά την ακεραιότητα και την ανεξαρτησία του ως μέλος της Ευρωπαϊκής Επιτροπής, ενόρκως, συμμετέχοντας στη δήλωση στην οποία προβήκαμε χθες το πρωί.
Όποιος επομένως καλεί τον Franz Fischler να λογοδοτήσει κατά κάποιον τρόπο για το γεγονός πως είναι Αυστριακός θα πρέπει να εξετάσει τα δικά του κίνητρα στο πλαίσιο μιας συζήτησης που σκιάστηκε κατ' ανάγκη από αναφορές στην ξενοφοβία και σε ακόμα πιο επικίνδυνα δεινά αυτού του κόσμου.
Το λέω αυτό με αισθήματα φιλίας και εκτίμησης προς τον φίλο μου και συνάδελφο Franz Fischler.
Θέλω επίσης να προσθέσω, κυρία Πρόεδρε, πως η κατανόηση της θέσης μας από την Προεδρία, την πορτογαλική Προεδρία, καταδείχτηκε με τον πλέον σαφή τρόπο από τον κ. Da Costa όταν είπε πως "η Πορτογαλία και τα υπόλοιπα κράτη μέλη θέλουμε να εξασφαλίσουμε ότι η παρούσα κατάσταση δεν θα επηρεάσει τη λειτουργία της κοινοτικής μηχανής";.
Αυτό είναι ασφαλώς προς το συμφέρον όλων.
Προκειμένου να εξασφαλιστεί η προάσπιση της Συνθήκης, καθώς και η υποστήριξή μας προς την κοινοτική μηχανή, ακολουθούμε την πορεία δράσης που καταγράψαμε στη χθεσινή μας δήλωση.
Και θα συνεχίσουμε να το πράττουμε, κυρία Πρόεδρε, άφοβα και αμερόληπτα.
Αυτό είναι το καθήκον μας.
Είναι επίσης θέμα πεποιθήσεων.
Και μια τελευταία παρατήρηση.
Κατανοούμε το πλαίσιο της σημαντικής αυτής συζήτησης.
Υπάρχουν πολλοί εδώ που, όπως και εγώ, έχουν εξοικειωθεί εδώ και πολλά χρόνια με τις προσβλητικές δηλώσεις του κυρίου Haider, με την ξενοφοβία που διακρίνει πολλά στοιχεία της πολιτικής του καθώς και με τη στρατηγική του να εναλλάσσει απειλητικές δηλώσεις και συγγνώμες, μερικές φορές μάλιστα από τη μια μέρα στην άλλη.
Το κατανοούμε αυτό, όπως θυμόμαστε επίσης τη μικρή και επιλεκτική μνήμη που τον χαρακτηρίζει μερικές φορές όσον αφορά τον ναζισμό.
Όταν μάλιστα το θυμόμαστε, τόσο εγώ όσο και οι συνάδελφοι μου εξοργιζόμαστε φυσικά, όπως εξάλλου και πολλοί άλλοι από όλες τις πλευρές αυτού του Κοινοβουλίου.
Ωστόσο, η Επιτροπή πρέπει να ενεργεί βάσει των αξιών και του νόμου και όχι μόνο βάσει του ενστίκτου.
Γι' αυτό άλλωστε φθάσαμε στο συμπέρασμα στο οποίο καταλήξαμε χθες το πρωί.
Και γι' αυτό υποστηρίζουμε αυτό το συμπέρασμα καθώς εξακολουθούμε να προασπίζουμε τις αξίες και τον νόμο.
Χωρίς αδυναμία, εφησυχασμό ή ασάφεια, αλλά στην υπηρεσία ολόκληρης της Ένωσης και κάθε κράτους μέλους της Ένωσης καθώς και των πολιτών της.
Θα συνεχίσουμε αυτή την πορεία δυναμικά και με συνέπεια και, όπως είπε ο κ. Cox κατά τη διάρκεια της συζήτησης, "απαραιτήτως με μεγάλη επαγρύπνηση" .
Δεδομένου πως ο κ. Da Costa παρακολουθεί αυτές τις παρατηρήσεις από τα πίσω έδρανα της αίθουσας, διερωτώμαι κατά πόσον ο κ. Kinnock μπορεί να επιβεβαίωσει πως η Επιτροπή υποστηρίζει την άποψη που εξέφρασε σαφώς ο κ. Da Costa σήμερα, καθώς και στην πρόσφατη δήλωση της Προεδρίας εκ μέρους των αρχηγών κρατών και κυβερνήσεων.
Υποστηρίζει η Επιτροπή την άποψη του Συμβουλίου;
Κυρία Πρόεδρε, η Επιτροπή είπε χθες το πρωί πως λαμβάνει υπόψη τις απόψεις που εξέφρασαν υπό μορφή κοινής δήλωσης δεκατέσσερα κράτη μέλη και πως συμμερίζεται την ανησυχία από την οποία εκπορεύεται αυτή η δήλωση. Νομίζω λοιπόν πως μπορεί να θεωρηθεί αυτονόητο πως από χθες το πρωί, μόλις η Επιτροπή μπόρεσε να συζητήσει το θέμα, η άποψή της συμφωνεί με την άποψη δεκατεσσάρων από τα κράτη μέλη.
. Ευχαριστώ, κύριε Επίτροπε Kinnock.
Νομίζω ότι μόλις βιώσαμε μια σπουδαία πολιτική συζήτηση, αντάξια της κατάστασης και αυτού που θα μπορούσαμε να αναμένουμε από αυτήν.
Αγαπητοί συνάδελφοι, σας ευχαριστώ.
Η συζήτηση επί επικαίρων, επειγόντων και σημαντικών θεμάτων έληξε.
Η ψηφοφορία θα διεξαχθεί αύριο, στις 11.00.
Προσφυγή στην αρχή της πρόληψης
. Η ημερήσια διάταξη προβλέπει την ανακοίνωση της Επιτροπής σχετικά με την προσφυγή στην αρχή της προφύλαξης.
Θέλω να ξεκινήσω εκφράζοντας την ικανοποίησή μου που παρουσιάζω αυτή την ανακοίνωση, η οποία συντάχθηκε από κοινού με τους David Byrne και Erkki Liikanen, σχετικά με την προσφυγή στην αρχή της προφύλαξης.
Η αρχή της προφύλαξης δεν είναι καινούρια ιδέα.
Χρησιμοποιείται εδώ και κάποιον καιρό από την Κοινότητα σε μια σειρά πολιτικών: στην πολιτική για το περιβάλλον, για την υγεία των ανθρώπων και των ζώων καθώς και στη φυτοϋγειονομική πολιτική. Η εν λόγω αρχή αναφέρεται εξάλλου ρητώς στις περιβαλλοντικές διατάξεις της Συνθήκης της ΕΚ μετά το Μάαστριχτ.
Συναντάται επίσης σε μια σειρά διεθνών κειμένων, όπως π.χ. στη Διακήρυξη του Ρίο και στο πλέον πρόσφατο Πρωτόκολλο για τη Βιοασφάλεια.
Η αρχή της προφύλαξης είναι σαφής ως προς την ουσία της.
Αφορά τη λήψη μέτρων σε δεδομένο τομέα πολιτικής όταν η επιστήμη δεν παρέχει κατηγορηματική απάντηση, αλλά όπου υπάρχουν βάσιμοι λόγοι ανησυχίας πως οι ενδεχόμενοι κίνδυνοι είναι αρκετά σοβαροί ώστε να απαιτείται η λήψη μέτρων.
Ωστόσο, η χρήση της αρχής της προφύλαξης επισύρει όλο και περισσότερο την προσοχή τα τελευταία χρόνια.
Γεγονότα όπως η ΣΕΒ και η κρίση της διοξίνης έδωσαν το έναυσμα για μια όλο και ευρύτερη δημόσια συζήτηση σχετικά με τις συνθήκες υπό τις οποίες δικαιολογείται και είναι απαραίτητη η προληπτική δράση.
Ενόψει λοιπόν του αυξανόμενου αυτού ενδιαφέροντος, η Επιτροπή θεώρησε πως θα ήταν χρήσιμο να παρουσιάσει μια ανακοίνωση προκειμένου να εκθέσει τη θέση της σχετικά με τη χρήση της αρχής της προφύλαξης.
Ο βασικός στόχος της ανακοίνωσης είναι διπλός: αφενός να εξηγήσει με σαφή και συνεκτικό τρόπο πώς η Επιτροπή εφαρμόζει, και προτίθεται να εφαρμόσει, την αρχή της προφύλαξης στη διαχείριση κινδύνων και αφετέρου να παρουσιάσει κατευθυντήριες γραμμές για την εφαρμογή της βάσει λογικών και συνεκτικών αρχών.
Ελπίζουμε επίσης πως η ανακοίνωση θα βοηθήσει να διαμορφωθεί μια καλύτερη κοινή αντίληψη του τρόπου διαχείρισης κινδύνων και να καταρριφθούν οι φόβοι για ενδεχόμενη χρησιμοποίηση της αρχής της προφύλαξης με τρόπο αυθαίρετο, ή προκειμένου να συγκαλυφθεί ο εμπορικός προστατευτισμός.
Η αφετηρία της Επιτροπής για την εφαρμογή της αρχής της προφύλαξης είναι η ανάγκη να εξασφαλίσει υψηλό επίπεδο προστασίας στους τομείς του περιβάλλοντος, της υγείας των ανθρώπων και των ζώων καθώς και στον φυτοϋγειονομικό τομέα.
Αυτός ο στόχος δεν μπορεί φυσικά να χρησιμοποιηθεί για να δικαιολογήσει παράλογα ή αυθαίρετα μέτρα, αλλά σημαίνει όντως πως μπορούν να ληφθούν μέτρα ακόμα και σε περιπτώσεις όπου η επιστήμη δεν παρέχει σαφείς απαντήσεις.
Υπό αυτή την έννοια, ενώ η αρχή της προφύλαξης δεν αφορά την πολιτικοποίηση της επιστήμης, όπως ισχυρίζονται ορισμένοι, μας μεταφέρει όντως στα σταυροδρόμια επιστήμης και πολιτικής.
Η αρχική απόφαση να εφαρμοστεί η αρχή της προφύλαξης εξαρτάται σε μεγάλο βαθμό από το επίπεδο της επιδιωκόμενης προστασίας και από το επίπεδο του κινδύνου που είναι έτοιμοι να δεχθούν οι παράγοντες λήψης αποφάσεων για την κοινωνία.
Η εν λόγω απόφαση είναι επομένως εκ φύσεως πολιτική.
Ωστόσο, τα μέτρα που ενδέχεται να ληφθούν στη συνέχεια πρέπει να συμμορφώνονται προφανώς με τις γενικές αρχές που ισχύουν για τη διαχείριση κινδύνων, και επομένως οι κατευθυντήριες γραμμές για την εφαρμογή της αρχής της προφύλαξης συνιστούν το βασικό στοιχείο της ανακοίνωσης.
Τα μέτρα που λαμβάνονται πρέπει να είναι ανάλογα του επιλεγόμενου επιπέδου προστασίας - δεν χρησιμοποιούμε δηλαδή τη βαριά για να σπάσουμε ένα καρύδι.
Τα εν λόγω μέτρα πρέπει να είναι απαλλαγμένα διακρίσεων κατά την εφαρμογή τους, δηλαδή να μη διαφοροποιούνται με βάση τη γεωγραφική προέλευση.
Πρέπει επίσης να είναι σύμφωνα με ανάλογα μέτρα που έχουν ήδη ληφθεί.
Για παράδειγμα, εάν ένα προϊόν έχει εγκριθεί, πρέπει να εγκρίνονται και άλλα παρόμοια προϊόντα.
Τα μέτρα βασίζονται σε εξέταση του ενδεχόμενου οφέλους και κόστους της δράσης ή της έλλειψης δράσης, δηλαδή τα μέτρα πρέπει να είναι αποτελεσματικά ως προς το κόστος, να υπόκεινται σε αναθεώρηση υπό το φως νέων επιστημονικών στοιχείων και να διευκρινίζουν σαφώς ποιος φέρει την ευθύνη για την προσκόμιση των επιστημονικών στοιχείων που είναι απαραίτητα για μια πληρέστερη εκτίμηση των κινδύνων, δηλαδή για το βάρος της απόδειξης.
Όλα αυτά τα στοιχεία πρέπει να εφαρμόζονται αθροιστικά.
Είναι επίσης σημαντικό να έχουμε κατά νου πως υπάρχει ένα ευρύ φάσμα μέτρων που μπορούν να ληφθούν κατά την εφαρμογή της αρχής της προφύλαξης, π.χ. ένα πρόγραμμα έρευνας, εκστρατείες ενημέρωσης του κοινού, συστάσεις και λοιπά.
Επομένως, η εφαρμογή της αρχής της προφύλαξης δεν συνεπάγεται αυτομάτως απαγόρευση.
Η παρούσα ανακοίνωση δεν διατείνεται πως αποτελεί την τελευταία λέξη σε αυτό το θέμα. Ωστόσο, είναι η πρώτη φορά που η Επιτροπή προβαίνει σε μια δομημένη παρουσίαση της αρχής και της λειτουργικής της χρήσης.
Εκθέτοντας με κάπως λεπτομερή τρόπο πώς η Επιτροπή εφαρμόζει, και προτίθεται να εφαρμόσει, την αρχή της προφύλαξης ελπίζουμε να μπορέσουμε να αποσαφηνίσουμε την κατάσταση σε κοινοτικό επίπεδο και να συμβάλουμε στη συνεχιζόμενη συζήτηση σε ευρωπαϊκό και διεθνές επίπεδο.
Κύριε Πρόεδρε, κυρία Επίτροπε, σας ευχαριστούμε πολύ για τη δήλωσή σας.
Έχω να θέσω τρεις σύντομες ερωτήσεις.
Πρώτον, περιμέναμε πολύ καιρό μιαν εναρμονισμένη τοποθέτηση της Επιτροπής σχετικά με την αρχή της προφύλαξης και στο παρελθόν δεν ήταν καθόλου ξεκάθαρο κατά πόσο η Επιτροπή μιλά με μια φωνή για το συγκεκριμένο θέμα.
Αντιπροσωπεύει λοιπόν η σημερινή δήλωση σας και την άποψη των συνάδελφων σας, του Επιτρόπου για τη βιομηχανία, του Επιτρόπου για το εξωτερικό εμπόριο, του Επιτρόπου για τον ανταγωνισμό και του Επιτρόπου για την εσωτερική αγορά; Η απάντησή σας θα είναι ασφαλώς καταφατική αλλά θα ήθελα να μου πείτε εάν οι εν λόγω κύριοι έχουν κατανοήσει τις συνέπειες που θα έχουν όλα αυτά.
Η επόμενη ερώτηση, κυρία Wallstrφm, είναι η εξής: Πότε θα αρχίσετε να εφαρμόζετε την αρχή αυτή στη νομοθεσία, για παράδειγμα στη νομοθεσία περί χημικών ουσιών, ή στη νομοθεσία άλλων τομέων;
Και η τελευταία ερώτηση: Θα μπορούμε να αναγνωρίσουμε σε ποιες περιπτώσεις εφαρμόστηκε η αρχή της προφύλαξης στη νομοθεσία; Δηλαδή θα υπάρχει ειδικό ένθετο σε κάθε πρόταση που θα μας λέει ότι η αρχή της προφύλαξης έχει εξετασθεί και το συμπέρασμα είναι το προκείμενο;
Σας ευχαριστώ πάρα πολύ, κυρία Dagmar Roth-Behrendt, γι' αυτές τις ερωτήσεις.
Φυσικά και συμφωνεί με την ανακοίνωση ολόκληρη η Επιτροπή.
Πρόκειται για μια κοινή ανακοίνωση που συντάχθηκε από τους τρεις μας, τον David Byrne, τον Erkki Liikanen και της υποφαινόμενης, αλλά εγκρίθηκε σήμερα ομόφωνα από την Επιτροπή.
Έτυχε θερμής στήριξης από τους υπόλοιπους Επιτρόπους και αποτελεί διυπηρεσιακό έγγραφο στο οποίο ανατρέχει ολόκληρη η Επιτροπή.
Επεξεργαστήκαμε λοιπόν πράγματι σε βάθος αυτή την ανακοίνωση, και είμαι βεβαία πως το Σώμα των Επιτρόπων είναι σε θέση να περιγράψει τις κατευθυντήριες γραμμές και τις αρχές όπως παρουσιάζονται σε αυτή.
Ναι, θα έλεγα πως χρησιμοποιούμε ήδη αυτό τον τρόπο εργασίας σε διάφορα δύσκολα θέματα, όπως π.χ. σε μια νέα στρατηγική για τις χημικές ουσίες.
Είμαι εξάλλου βεβαία πως θα το αναφέρουμε επίσης ρητώς όταν εργαζόμαστε βάσει αυτής της αρχής.
Μόλις πρόσφατα χρησιμοποιήσαμε την αρχή της προφύλαξης σε μια περίπτωση, όταν απαγορεύσαμε τις φθαλικές ενώσεις σε λούτρινα παιχνίδια από PVC, και φυσικά την εφαρμόζουμε και σε πολλούς άλλους τομείς.
Χρησιμοποιείται κυρίως στον τομέα του περιβάλλοντος, αλλά ασφαλώς και όταν πρόκειται για την ανθρώπινη υγεία.
Θα προσπαθήσουμε λοιπόν να είμαστε σαφέστατοι σχετικά με το πώς και το πότε τη χρησιμοποιούμε.
Κύριε Πρόεδρε, κυρία Επίτροπε, όσον αφορά τη σχέση μεταξύ της επιστήμης και της καθιέρωσης της αρχής της προφύλαξης, στην ανακοίνωση αναφέρεται ότι η επίκληση της αρχής της προφύλαξης προϋποθέτει πάντα τη λήψη πολιτικής απόφασης σε περίπτωση που δεν υπάρχουν επιστημονικές αποδείξεις.
Κατ' αυτό τον τρόπο παραχωρούνται βεβαίως σημαντικές εξουσίες στην επιστήμη.
Θα μπορούσαμε να αναρωτηθούμε ποιο είδος επιστημόνων θα φροντίσει για την τεκμηρίωση καθώς και ποιες ιδέες υπερασπίζονται οι επιστήμονες αυτοί.
Στην ανακοίνωση αναφέρεται ότι σε περίπτωση που υπάρχει μια αρκετά αναγνωρισμένη μειοψηφία επιστημόνων, αυτό αρκεί για την επίκληση της αρχής της προφύλαξης.
Στην περίπτωση αυτή θα ήθελα να ρωτήσω ποιος είναι ο ορισμός της έννοιας "αναγνωρισμένη μειοψηφία" ; Πώς περιγράφετε την έννοια αυτή; Πώς καταλήγετε στην έννοια της αναγνωρισμένης μειοψηφίας;
Εάν πρόκειται για πολιτική απόφαση, θα ήθελα να ρωτήσω ποιος λαμβάνει την απόφαση αυτή.


Η Επιτροπή; Το Συμβούλιο; Σε ποιο βαθμό θα μπορούσε να διαδραματίσει κάποιο ρόλο και το Ευρωπαϊκό Κοινοβούλιο; Ποιος είναι ο ρόλος της Επιστημονικής Επιτροπής; Ποιος θα είναι αργότερα ο ρόλος της Υπηρεσίας Ασφάλειας των Τροφίμων που σκοπεύετε να συγκροτήσετε;
Τέλος, οι αποφάσεις θα ληφθούν με διάφανες και ανοικτές διαδικασίες; Αυτά είναι τα τρία ερωτήματα που είχα να θέσω.
Μάλιστα, κύριε Πρόεδρε, είναι αλήθεια.
Υπήρχαν πολλά και δύσκολα θέματα που δεν ήταν πάντοτε απόλυτα ξεκάθαρα, αλλά θα προσπαθήσω να απαντήσω σε μερικές ερωτήσεις.
Ποιος θα λαμβάνει την απόφαση, ποιοι είναι οι παράγοντες λήψης αποφάσεων; Αυτό εξαρτάται από το ποιοι είναι οι νομοθέτες και εντάσσεται στο πλαίσιο της διαχείρισης κινδύνων.
Πρέπει να εξετάζουν π.χ. τις ανησυχίες του κόσμου σχετικά με ένα συγκεκριμένο ζήτημα και πρέπει να κρίνουν από ό,τι είναι γνωστό σχετικά με τα επιστημονικά στοιχεία σε μια συγκεκριμένη περίπτωση.
Αληθεύει όμως πως δεν χρειάζεται να είναι σε θέση να χρησιμοποιεί την αρχή της προφύλαξης μια μεγάλη πλειοψηφία της επιστημονικής κοινότητας.
Μπορεί να χρησιμοποιείται βάσει στοιχείων από λίγους επιστήμονες ή όπου η επιστήμη δεν παρέχει ολοκληρωμένες απαντήσεις.
Στο σημείο αυτό επιτυγχάνεται φυσικά μια ισορροπία μεταξύ της εν λόγω αρχής ως πολιτικού μέσου και της επιστήμης.
Δεν είναι πάντοτε εύκολο να περιγραφεί επακριβώς αυτή η διαδικασία, αλλά δεν τίθεται θέμα αλλαγής της επιστημονικής βάσης.
Απευθυνόμαστε στους ειδικούς για να λάβουμε όσο το δυνατόν περισσότερες επιστημονικές πληροφορίες και γεγονότα πριν λάβουμε μια απόφαση, και έτσι θα πρέπει να γίνεται και στο μέλλον.
Αυτό πρέπει να θεωρηθεί μέσο διαχείρισης κινδύνου.
Πρέπει π.χ. να αποφασίσει κανείς κατά πόσο θέλει να θέσει σε κίνδυνο ανθρώπινες ζωές ή εάν θέλει να προστατεύσει το περιβάλλον και πρέπει να στραφεί στα επιστημονικά δεδομένα που είναι διαθέσιμα.
Πρέπει να εκτιμηθούν όλα αυτά και να αξιολογηθεί η επιστημονική βάση.
Στη συνέχεια αποφασίζεται εάν θα ληφθεί ή όχι κάποιο μέτρο, εάν θα αναληφθεί ή όχι δράση.
Δεν υπάρχουν επομένως απαντήσεις σε όλες τις ερωτήσεις σας, αλλά τούτο δεν αλλάζει το σύστημα των επιστημόνων ή των ειδικών που χρησιμοποιούμε σήμερα.
(GUE/NGL). (SV) Κύριε Πρόεδρε, έχω μία ερώτηση η οποία αφορά μία συγκεκριμένη και επίκαιρη περίπτωση στην οποία θα μπορούσε να εφαρμοστεί η αρχή της προφύλαξης.
Αφορά το υλικό πυροπροστασίας από βρωμίδιο.
Αυτές οι ουσίες ανακαλύπτονται τώρα· η συγκέντρωση αυτών των ουσιών τόσο στους ανθρώπους όσο και στο περιβάλλον είναι αυξημένη.
Πολλοί υποστηρίζουν ότι αυτό συνεπάγεται μεγάλους κινδύνους, ενώ άλλοι αμφισβητούν το μέγεθος του κινδύνου που προέρχεται από αυτές τις ουσίες.
Πρόσφατα, στο Συμβούλιο Υπουργών, η Σουηδία και η Δανία απηύθυναν έκκληση στην Επιτροπή να αναλάβει μια πρωτοβουλία που θα οδηγήσει στην απαγόρευση των ουσιών πυροπροστασίας από βρωμίδιο.
Διερωτώμαι, λοιπόν, εάν ετοιμάζετε μια τέτοια απαγόρευση και εάν μια τέτοια πρωτοβουλία δεν θα ήταν σε πολύ μεγάλο βαθμό συμβατή με την αντίληψή σας σε ό,τι αφορά την αρχή της προφύλαξης αυτή καθεαυτή.
Κύριε Πρόεδρε, ευχαριστώ πολύ, κύριε Jonas Sjφstedt, γι' αυτήν την ερώτηση.
Το θέμα που αφορά το υλικό πυροπροστασίας από βρωμίδιο είναι σημαντικό και, πολύ πρόσφατα, ετέθη στο Συμβούλιο Περιβάλλοντος από έναν αριθμό υπουργών, οι οποίοι επιθυμούν από την Επιτροπή να ερευνήσει τα στοιχεία και να εξετάσει τις απαιτούμενες ενέργειες.
Βρισκόμαστε στη διαδικασία διερεύνησης αυτού του θέματος, εκτίμησης των γνώσεων που έχουμε σήμερα σχετικά με αυτό και τι είναι δυνατόν να γίνει.
Επιτρέψτε μου, ωστόσο, να υπενθυμίσω ότι η προσφυγή στην αρχή της προφύλαξης δεν χρειάζεται να είναι ταυτόσημη με την πλήρη απαγόρευση.
Μπορεί να είναι δυνατόν να ληφθούν πολλά διαφορετικά μέτρα και, ως εκ τούτου, δεν θα πρέπει να ερμηνευθεί απευθείας ως απαγόρευση.
Μπορεί, ωστόσο, σε ό,τι αφορά τα υλικά πυροπροστασίας από βρωμίδιο, αυτό να γίνει σταδιακά, όμως, είναι σημαντικό να αποσαφηνισθεί ότι η αρχή της προφύλαξης επιτρέπει τη χρήση όλου του φάσματος των πολιτικών δράσεων και μέτρων.
Αυτό είναι ένα απολύτως επίκαιρο θέμα.
Η Επιτροπή θα κάνει τη δουλειά της και θα το ερευνήσει προσεκτικά πριν επανέλθουμε με μία εκτίμηση αναφορικά με το τι χρειάζεται να γίνει.
EN) Είπατε πως η αρχή της προφύλαξης δεν θα πρέπει να χρησιμοποιείται ως συγκαλυμμένος εμπορικός φραγμός.
Κατά πόσον αυτό το σημείο γίνεται αντιληπτό με τον ίδιο τρόπο και από τις δύο πλευρές του Ατλαντικού; Νομίζω πως θα έχουμε προβλήματα, ιδιαίτερα με το βόειο κρέας που έχει παραχθεί με ορμόνες και με τις γενετικώς τροποποιημένες καλλιέργειες.
Κατά πόσον η άποψη των Αμερικανών θα ταυτίζεται με τη δική μας στο συγκεκριμένο θέμα;
- (SV) Κύριε Πρόεδρε, βρίσκομαι στην ευχάριστη θέση να ανακοινώσω ότι μόλις υπογράψαμε στο Μόντρεαλ ένα πρωτόκολλο για τη βιοασφάλεια.
Καταφέραμε να συμφωνήσουμε εκεί, σε ένα διεθνές φόρουμ, για τον προσδιορισμό της αρχής της προφύλαξης.
Θεωρώ ότι επετεύχθη μια υπέρβαση, το γεγονός, δηλαδή, ότι καταφέραμε να φέρουμε εις πέρας αυτό το πρωτόκολλο.
Πιστεύω ότι θα δημιουργήσει πρότυπο για τις μελλοντικές συζητήσεις επί της αρχής της προφύλαξης.
Θα μπορούμε να το χρησιμοποιούμε ως παράδειγμα για το πώς θα πρέπει να ερμηνεύεται η αρχή της προφύλαξης.
Εκτός αυτού, δε, είναι αποδεκτό ως ένα σημαντικό και αποτελεσματικό εργαλείο.
Verts/ALE).
(SV) Κύριε Πρόεδρε, έχω δύο ερωτήσεις· θα προσπαθήσω να είμαι πολύ σύντομη.
Η πρώτη ερώτηση αφορά την εφαρμογή της αρχής της προφύλαξης.
Απ' ό,τι καταλαβαίνω, υπήρξαν κάποιες ασάφειες σχετικά με το τι σημαίνει αυτό.
Σημαίνει ότι πρώτα θα γίνει μια ανάλυση των κινδύνων, όπου συμπεριλαμβάνεται μια ανάλυση κόστους-ωφέλειας, δηλαδή, μια ανάλυση cost - benefit.
Κάτι τέτοιο με προβληματίζει αρκετά διότι το ζητούμενο δεν ήταν να χρησιμοποιηθεί μια ανάλυση κόστους-ωφέλειας ως εργαλείο για να κριθεί αν θα θεσπισθεί η αρχή της προφύλαξης, αλλά ότι η αρχή της προφύλαξης προηγείται.
Η δεύτερη ερώτησή μου αφορά το βάρος της απόδειξης.
Ενθυμούμαι όταν η κ. Margot Wallstrφm εμφανίστηκε ως Επίτροπος στην επιτροπή του Κοινοβουλίου.
Αναφέρθηκε τότε στη βούληση να αντιστραφεί το βάρος της απόδειξης, δηλαδή, να αποδεικνύει ο κατασκευαστής ενός προϊόντος αν αυτό είναι επικίνδυνο ή όχι.
Θέλω να ξέρω αν κάτι τέτοιο ισχύει επίσης και για το έγγραφο που παρουσίασε τώρα η Επιτροπή.
Ευχαριστώ πολύ κυρία Inger Schφrling.
Αυτές οι δύο ερωτήσεις ήταν σημαντικές και είναι θετικό ότι μου προσφέρεται η δυνατότητα να τις αποσαφηνίσω.
Όχι, δεν χρειάζεται να ξεκινήσουμε κάνοντας μία ανάλυση κόστους-ωφέλειας, αλλά, θα ξεκινήσουμε έχοντας ως βάση μια εκτίμηση όσων γνωρίζουμε, όσων μπορεί να μας προσφέρει η επιστήμη και αναλόγως με το πώς αξιολογούμε την κατάσταση σε σχέση με τους κινδύνους που εκτιμούμε ότι υπάρχουν για το περιβάλλον ή για την υγεία ανθρώπων ή ζώων.
Όταν, όμως, ληφθεί η απόφαση για τη λήψη κάποιου μέτρου, τότε, αυτό το μέτρο, πρέπει να επιλεγεί στη βάση της σχέσης κόστους-ωφέλειας, ώστε να μη λαμβάνονται μέτρα εντελώς παράλογα σε ό,τι αφορά την αποτελεσματικότητα.
Επομένως, δεν ισχύει ότι πρέπει να ξεκινήσουμε με μία ανάλυση κόστους-ωφέλειας.
Η δεύτερη ερώτηση αφορά την αντιστροφή του βάρους της απόδειξης.
Είναι απολύτως σωστό ότι χρειάζεται να την εφαρμόσουμε σε ορισμένες περιπτώσεις.
Χρησιμοποίησα τη στρατηγική για τις χημικές ουσίες σαν ένα καλό παράδειγμα ενός τομέα όπου χρειάζεται να το κάνουμε αυτό.
Ωστόσο, στην προκειμένη περίπτωση, αφορά αυτόν τον συγκεκριμένο τομέα, ενώ, αυτή η ανακοίνωση για την αρχή της προφύλαξης μπορούμε να πούμε ότι είναι οριζόντια· αφορά όλους τους διαφορετικούς συγκεκριμένους και εξειδικευμένους πολιτικούς τομείς.
Γι' αυτό τον λόγο, δεν συζητείται, σ' αυτό το πλαίσιο, ιδιαίτερα η αντιστροφή του βάρους της απόδειξης, ή το πώς θα είναι διαμορφωμένο το βάρος της απόδειξης, αλλά αφορά τη διαδικασία λήψης πολιτικών αποφάσεων και τις βάσεις αυτής της διαδικασίας.
Είναι απολύτως σωστό, ωστόσο, ότι πρέπει να φροντίσουμε να αντιστραφεί το βάρος της απόδειξης, π.χ. σε ό,τι αφορά τις χημικές ουσίες.
Κύριε Πρόεδρε, εγώ πιστεύω ότι η αρχή της προφύλαξης θα έπρεπε να είναι αρκετά ριζική για να μπορέσει να λειτουργήσει, διαφορετικά υπάρχει συνεχώς ο κίνδυνος να χαθεί κανείς στους ελικοειδείς λαβυρίνθους των ερμηνειών.
Ας δώσουμε ένα παράδειγμα: αποδεικνύεται ότι ένα παρασιτοκτόνο προκαλεί τη γέννηση τυφλών παιδιών.
Είναι κατά συνέπεια τερατογόνο.
Πολύ ωραία, λοιπόν, πρόκειται για ένα παρασιτοκτόνο, μια ουσία κατά της μούχλας.
Την τερατογόνο αυτή επίδραση απέδειξε μονάχα ένα αγγλικό εργαστήριο, που ίσως, όμως, να είναι το μοναδικό που έκανε πειράματα.
Κατά τη γνώμη μου, συνεπώς, από τη στιγμή που υπάρχει μια τόσο σοβαρή απειλή για την υγεία, η αρχή της προφύλαξης επιβάλλει την άμεση απόσυρση του προϊόντος από το εμπόριο, όπως έκανε για παράδειγμα η Νέα Ζηλανδία.
Θέλω, συνεπώς, να κάνω την εξής ερώτηση: όταν διακυβεύεται η ανθρώπινη υγεία, ή πιθανολογείται η ύπαρξη σοβαρών συνεπειών για την ανθρώπινη υγεία, πρέπει άραγε να γίνεται η μελέτη κόστους / ωφελειών; Το κόστος ενός τυφλού παιδιού είναι πολύ υψηλό, κατά τη γνώμη μου.
Δεν υπάρχουν ωφέλειες που μπορούν να το αντισταθμίσουν.
Θέλω, λοιπόν, να μάθω τελικά, εάν, στην περίπτωση αυτή η αρχή της προφύλαξης όπως την εννοείτε εσείς, κυρία Επίτροπε, θα προϋπέθετε ότι το προϊόν θα αποκλειστεί ούτως ή άλλως από το εμπόριο, έως ότου άλλα εργαστήρια αποδείξουν το αντίθετο.
Κύριε Πρόεδρε, είμαι η πρώτη που θα ευχόμουν να μπορούσε να εφαρμοστεί η αρχή της προφύλαξης κατά τέτοιον τρόπο που εκλαμβάνεται ως ριζοσπαστική σε ό,τι αφορά την προστασία της υγείας των ανθρώπων και του περιβάλλοντος.
Είναι σαφές ότι δεν μπορώ να πάρω θέση στη συγκεκριμένη υπόθεση και για το συγκεκριμένο προϊόν που αναφέρονται εδώ, όμως, θα πάω κατευθείαν να δω τι πληροφορίες μπορώ να συλλέξω γι' αυτήν ακριβώς την υπόθεση.
Η αλήθεια είναι ότι ο τρόπος με τον οποίον κράτη μέλη, και βέβαια και άλλες χώρες επίσης, έλαβαν μέτρα για την προστασία της υγείας του πληθυσμού τους, μας οδηγεί στο συμπέρασμα ότι έχουν προσφύγει στην αρχή της προφύλαξης, έστω κι αν δεν το ονομάζουν πάντοτε έτσι.
Φυσικά, το θέμα δεν είναι, κυρίως, το κόστος, διότι αν η κοινωνία αποφύγει να λάβει ένα ορισμένο μέτρο, τότε, το κόστος μπορεί να είναι τεράστιο.
Δεν πρέπει, επίσης, να φθάσουμε στο σημείο να υπολογίζουμε το κόστος της ανθρώπινης ζωής σε σχέση με τη λήψη ενός μέτρου.
Θεωρώ, ωστόσο, ότι είναι αυτονόητο ότι όταν έλθει, εντέλει, η ώρα να ληφθεί η απόφαση για τη λήψη ενός μέτρου, τότε, είναι συχνό το φαινόμενο να υπάρχουν πολλές διαφορετικές εναλλακτικές δυνατότητες δράσης.
Σε αυτήν την περίπτωση, πρέπει να δούμε ποια οδηγεί στο καλύτερο αποτέλεσμα.
Πρέπει να σας διηγηθώ μία περίπτωση, όπου αυτή η έκφραση χρησιμοποιήθηκε από άτομα από τα οποία ίσως κανείς δεν θα φανταζόταν ποτέ να χρησιμοποιούν την έννοια σχέση κόστους και αποτελέσματος, συγκεκριμένα κατά τη διάρκεια μιας επίσκεψης στην Αφρική.
Σε ένα σανατόριο για ασθενείς με AIDS συνάντησα δύο Ιρλανδέζες καθολικές καλόγριες που φρόντιζαν τους ασθενείς που πέθαιναν.
Πρώτες αυτές είπαν ότι κάθε μέρα πρέπει να σκεφτόμαστε πώς θα κάνουμε αυτό που είναι πιο αποτελεσματικό από άποψη κόστους, διότι πρέπει να επαρκεί για τους δύστυχους τους ασθενείς μας εδώ· πρέπει να προσέχουμε πολύ πώς χρησιμοποιούμε τους πόρους.
Θεωρώ ότι μπορούμε να διδαχτούμε κάτι από αυτό, διότι, πρέπει συνεχώς να φροντίζουμε να χρησιμοποιούμε τους πόρους μας με τον πλέον αποτελεσματικό τρόπο ώστε η βοήθεια να καλύπτει το ευρύτερο δυνατόν φάσμα.
Επομένως, δεν στέκει το ότι πρέπει να αρχίσουμε κάνοντας κάποια ανάλυση κόστους-ωφέλειας, κάτι που εξηγείται επίσης και σε αυτήν την ανακοίνωση.
Πρέπει να εξετάσουμε τις γνώσεις που παρέχει η επιστήμη και να τις χρησιμοποιήσουμε ως ένα σημαντικό πολιτικό εργαλείο για να προστατέψουμε το περιβάλλον και την υγεία των ανθρώπων.
Κύριε Πρόεδρε, η δυνατότητα που μου προσφέρετε να θέσω για δεύτερη φορά ερωτήσεις αποτελεί δείγμα σπάνιας εύνοιας.
Κυρία Επίτροπε, θέλω να επιστρέψω και πάλι στην πρώτη μου ερώτηση, που ίσως να εκλήφθηκε ως ευφυολόγημα, όταν ρώτησα για την άποψη των άλλων Επιτρόπων.
Η απάντησή σας ήταν για μένα αναμενόμενη.
Θέλω να συνδέσω την ερώτησή μου με κάτι που ρώτησε ο κ. Goodwill και συγκεκριμένα με την ερώτηση για τη δική μας σχέση με τον χώρο εκτός Ευρωπαϊκής Ένωσης στο ζήτημα της αρχής της προφύλαξης.
Δεν ρωτώ χωρίς λόγο.
Είπατε δικαιολογημένα ότι η αρχή της προφύλαξης χρειάζεται ειδικά στις περιπτώσεις όπου η επιστήμη δεν έχει ακόμα αποδεικτικά στοιχεία.
Πώς μπορούμε να διασφαλίσουμε ότι οι αποφάσεις μας δεν θα μπορούν ανά πάσα στιγμή να προσβληθούν για παράδειγμα από τους εταίρους μας στις ΗΠΑ - και το πρωτόκολλο για τη βιοασφάλεια δεν είναι αρκετό ως προς αυτό.
Πώς θα διασφαλίσουμε ότι οι συνάδελφοί σας, οι υπεύθυνοι για την πολιτική της βιομηχανίας και του εξωτερικού εμπορίου δεν θα σας βάζουν συνεχώς τρικλοποδιές όπως γινόταν τις προηγούμενες φορές με τις προκατόχους σας; Αυτό ακριβώς είναι το ζήτημα, κυρία Επίτροπε, ειδάλλως δεν χρειάζεται να μιλάμε εδώ για την αρχή της προφύλαξης.
Κύριε Πρόεδρε, νομίζω ότι είναι πολύ σημαντικό να παρουσιάσουμε τις κατευθυντήριες γραμμές που υπάρχουν σε αυτήν την ανακοίνωση για τη χρήση της αρχής της προφύλαξης, έτσι ώστε να αποκρουστούν οι ισχυρισμοί ότι συνεχώς θέλουμε να τη χρησιμοποιούμε για λόγους προστατευτισμού.
Είμαι σίγουρη ότι θα έχουμε πολλές συγκρούσεις, π.χ. με τις ΗΠΑ.
Δεν πρέπει να είμαστε αφελείς και να πιστεύουμε κάτι διαφορετικό.
Όμως, από τότε που υπογράψαμε αυτό το πρωτόκολλο στο Μοντρεάλ, υπάρχει διεθνής αναγνώριση και ένας κοινός ορισμός καταχωρημένος σε ένα πρωτόκολλο που αφορά το περιβάλλον, την υγεία και το εμπόριο και, επομένως, αποτελεί ένα καλό παράδειγμα.
Δεν πρέπει να πιστεύουμε ότι δεν θα υπάρξουν και αργότερα επίσης συγκρούσεις, τώρα, όμως, μπορούμε να δείξουμε ότι δεν χρησιμοποιούμε την αρχή της πρόνοιας αυθαίρετα.
Τώρα, έχουμε έναν αριθμό κατευθυντήριων γραμμών γι' αυτό και η στήριξη του πληθυσμού σε κάθε κράτος μέλος αντίστοιχα για να χρησιμοποιήσουμε την αρχή της προφύλαξης είναι ισχυρή, κάτι που καθορίζεται με σαφήνεια.
. Σας ευχαριστώ, κυρία Επίτροπε.
Η προσοχή την οποία συγκεντρώνει η αρχή της πολιτικής προφύλαξης μας έκανε να συζητάμε για δύο σχεδόν ώρες και τώρα το θέμα αυτό θεωρείται, για να το πω έτσι, μάλλον συνηθισμένο, παρ' ότι δίδεται ιδιαίτερη σημασία σε αυτό, όπως είχαμε την ευκαιρία να διαπιστώσουμε από τις παρεμβάσεις,, τις ερωτήσεις και τις απαντήσεις.
Η συζήτηση έληξε.
Διακυβερνητική Διάσκεψη
.
Η ημερήσια διάταξη προβλέπει την έκθεση (Α5-0018/2000) του κ.. Δημητρακόπουλου και του κ. Leinen, εξ ονόματος της Επιτροπής Συνταγματικών Υποθέσεων, σχετικά με τη τη σύγκληση της Διακυβερνητικής Διάσκεψης ((14094/1999 - C5-0341/1999 - 1999/0825(CNS)).
εισηγητής. Κύριε Πρόεδρε, θα ευχαριστήσω κατ' αρχάς την πορτογαλική Προεδρία και την Επιτροπή για όλες τις πολύ χρήσιμες επαφές που είχαμε αυτό το διάστημα.
Επιτρέψτε μου επίσης να ευχαριστήσω για μια ακόμη φορά τον συνεισηγητή μου κ. Leinen για την πολύ καλή συνεργασία που είχαμε.
Κύριε Πρόεδρε, κυρίες και κύριοι συνάδελφοι, η Διακυβερνητική Διάσκεψη που πρόκειται να αρχίσει είναι σημαντική και γενικά και ειδικότερα ενόψει της επικείμενης διεύρυνσης.
Από τις εργασίες της θα προκύψουν η δομή και η μέθοδος με βάση τις οποίες θα λειτουργεί η Ευρώπη στον 21ο αιώνα.
Προκειμένου η μελλοντική Ευρωπαϊκή Ένωση να μπορεί να λειτουργεί αποτελεσματικότερα, δημοκρατικότερα και με πλήρη διαφάνεια, είναι σαφές ότι απαιτείται μια εκτεταμένη και σε βάθος μεταρρύθμιση των θεσμών της, όπως επίσης και των μεθόδων εργασίας τους.
Πρώτη και ουσιαστική προϋπόθεση για να επιτευχθεί η μεταρρύθμιση αυτή είναι η ημερήσια διάταξη με βάση την οποία θα αρχίσει τις εργασίες της η Διακυβερνητική Διάσκεψη.
Από τις αποφάσεις της Διάσκεψης Κορυφής του Ελσίνκι προκύπτει ότι η ημερήσια διάταξη που συμφωνήθηκε εκεί δεν είναι ικανοποιητική και δεν εγγυάται τις απαραίτητες και ουσιαστικές αλλαγές για την δημιουργία μιας Ευρώπης πιο λειτουργικής, πιο αποτελεσματικής, πιο δημοκρατικής, πιο διαφανούς.
Και τούτο διότι περιορίζεται στην εξέταση των τριών μόνο θεμάτων που αφορούν κατά τρόπο αποσπασματικό τη δομή και τη λειτουργία δύο μόνο θεσμικών οργάνων της Ευρωπαϊκής Ένωσης.
Δεν θα τα επαναλάβω γιατί είναι σε όλους γνωστά.
Η διαπίστωσή μου αυτή αιτιολογείται αφενός λόγω του διαρκούς αιτήματος που διατυπώνεται, ορισμένες φορές μάλιστα πολύ έντονα από την πλευρά των ευρωπαίων πολιτών, αφετέρου λόγω των τεραστίων διαστάσεων που περικλείονται στο μεγάλο εγχείρημα στο οποίο έχει ήδη εμπλακεί η Ευρωπαϊκή Ένωση, την διεύρυνση.
Μα αυτό το δεδομένο, η νέα Διακυβερνητική Διάσκεψη δεν μπορεί να μην περιλαμβάνει στην ημερήσια διάταξή της θέματα που η αντιμετώπισή τους θα εξασφάλιζε την ομαλή λειτουργία όλων και όχι ορισμένων μόνο θεσμών της Ευρωπαϊκής Ένωσης.
Όπως επίσης δεν μπορεί να μην περιλαμβάνει και θέματα που απασχολούν καθημερινά και που ως εκ τούτου είναι πολύ ορατά στον ευρωπαίο πολίτη.
Κύριε Πρόεδρε, κυρίες και κύριοι συνάδελφοι, το Ευρωπαϊκό Κοινοβούλιο, στις πολλές συζητήσεις του και στις ως τώρα εκθέσεις του, τοποθετήθηκε ανοικτά υπέρ της σύγκλησης της Διακυβερνητικής Διάσκεψης.
Ζητώ όμως παράλληλα να συμπεριληφθούν σα αυτήν και θέματα που βελτιώνουν και ολοκληρώνουν την μεταρρύθμιση, επαναλαμβάνω, όλων των θεσμικών οργάνων αλλά και θέματα που αφορούν και ενδιαφέρουν άμεσα τους ευρωπαίους πολίτες. Όπως για παράδειγμα η υγεία, η ενέργεια, ο πολιτισμός, οι μεταφορές, ακόμα και ο τουρισμός.
Το αν θα επιτευχθεί τελικά η διεύρυνση της ημερήσιας διάταξης ή όχι, αφενός είναι ακόμη υπό συζήτηση. Και στο σημείο αυτό θέλω πραγματικά να εξάρω την πολιτική συμπεριφορά της πορτογαλικής Προεδρίας, η οποία επανειλημμένα δεσμεύθηκε ενώπιον του Ευρωπαϊκού Κοινοβουλίου ότι θα κάνει τις προσπάθειες που πρέπει να κάνει προς την κατεύθυνση αυτή.
Αφετέρου, η αύξηση των θεμάτων ή όχι δεν πρέπει σε καμία περίπτωση να μειώνει τη σημασία που πρέπει κάθε χώρα μέλος να αποδίδει στην Διακυβερνητική Διάσκεψη.
Και τούτο διότι το θεσμικό πλαίσιο με βάση το οποίο θα κινείται η Ευρώπη στο μέλλον είναι θεμελιώδης αρχή της ευρωπαϊκής ολοκλήρωσης και άρα ζήτημα υψίστης εθνικής σημασίας για κάθε χώρα μέλος της Ένωσης.
Κύριε Πρόεδρε, κυρίες και κύριοι συνάδελφοι, με αυτά τα δεδομένα ζητώ από το Σώμα να εγκρίνει την γνωμοδότηση που ο κ. Leinen και εγώ παρουσιάσαμε ενώπιον σας, έτσι ώστε στις 14 Φεβρουαρίου να ξεκινήσουν οι εργασίες της Διακυβερνητικής Διάσκεψης και οι δύο εκπρόσωποί μας σααυτή, ο κ. Brok και ο κ. Τσάτσος, να προχωρήσουν με τη σύμφωνη γνώμη του Ευρωπαϊκού Κοινοβουλίου στο δύσκολο έργο που τους περιμένει.
Το ίδιο ισχύει και για την Ευρωπαϊκή Επιτροπή και θέλω πάλι, για μια ακόμη φορά, να ευχαριστήσω τον Επίτροπο κ. Barnier για την επαφή του με το Ευρωπαϊκό Κοινοβούλιο και για τις πολύ εποικοδομητικές προτάσεις που μας παρουσίασε.
Κύριε Πρόεδρε, η Ομάδα του Ευρωπαϊκού Λαϊκού Κόμματος δεν έμεινε ικανοποιημένη από τα αποτελέσματα του Ευρωπαϊκού Συμβουλίου του Ελσίνκι.
Μας φάνηκε ότι η ημερήσια διάταξη ήταν ισχνή, διότι η Ομάδα μας κινείτο βάσει του πνεύματος της Συνθήκης, και συγκεκριμένα, του πρωτοκόλλου σχετικά με τα θεσμικά όργανα της Ένωσης.
Στο Ελσίνκι οι κυβερνήσεις ψήφισαν ότι, ενόσω η Ευρωπαϊκή Ένωση αποτελείτο από 21 κράτη μέλη, θα αρκούσε μια ελάχιστη μεταρρύθμιση· με περισσότερα μέλη, θα ήταν αναγκαία μια ριζική μεταρρύθμιση.
Το ίδιο το Ευρωπαϊκό Συμβούλιο του Ελσίνκι ενέκρινε μια διεύρυνση με 13 νέα κράτη μέλη.
Έπειτα, υπάρχει ασυνέπεια ανάμεσα στο να αρχίζουν διαπραγματεύσεις ένταξης με 13 και να επιζητούμε μια ελάχιστη μεταρρύθμιση.
Εμείς λοιπόν τοποθετούμαστε με βάση τη λογική της Συνθήκης και θέλουμε η ημερήσια διάταξη της επόμενης Διακυβερνητικής Διάσκεψης να επιτρέψει μια πιο ριζική μεταρρύθμιση της Ένωσης.
Έχοντας πει τα παραπάνω, κύριε Πρόεδρε, το Κοινοβούλιο διεξάγει αυτή τη συζήτηση σήμερα, διότι θελήσαμε να καθυστερήσουμε την έναρξη της Διάσκεψης.
Θεωρητικά, μπορούσαμε να το έχουμε κάνει.
Μπορούσαμε να ψηφίσουμε στις 17 αυτού του μήνα και η Διάσκεψη δεν θα μπορούσε να αρχίσει στις 14.
Δεν θελήσαμε όμως να το κάνουμε, διότι επιθυμούμε να στείλουμε ένα σαφές πολιτικό μήνυμα στις κυβερνήσεις και τις υποψήφιες προς ένταξη χώρες ότι θέλουμε να πραγματοποιήσουμε αυτή τη μεταρρύθμιση ακριβώς για να διευκολύνουμε τη διεύρυνση.
Κύριε Πρόεδρε, χαίρομαι που μπορώ να το πω στην πορτογαλική Προεδρία, διότι απέκτησε μεγάλη αξιοπιστία έναντι του Σώματος.
Η πορτογαλική Προεδρία συμμερίζεται πολλούς από τους στόχους του Κοινοβουλίου και δεσμεύθηκε να κάνει τα μέγιστα δυνατά προκειμένου η ημερήσια διάταξη της Διακυβερνητικής Διάσκεψης να συμπεριλάβει άλλα θέματα που είναι απολύτως αναγκαία.
Θέλω μάλιστα να πω κύριε Πρόεδρε ότι αυτή η επιδίωξη του Ευρωπαϊκού Κοινοβουλίου δεν είναι επιδίωξη για λογαριασμό του Ευρωπαϊκού Κοινοβουλίου.
Το Ευρωπαϊκό Κοινοβούλιο, σε κάθε περίπτωση, θα βγει ενισχυμένο πολιτικά από τη Συνθήκη που θα προκύψει από αυτή τη Διακυβερνητική Διάσκεψη.
Και αυτό για έναν πολύ απλό λόγο: σε αυτή τη Διακυβερνητική Διάσκεψη, σύμφωνα με τα συμφωνηθέντα στο Ελσίνκι, θα διαπιστωθεί ποια από τα θέματα που τώρα αποφασίζονται με ομοφωνία θα αποφασίζονται πλέον με ειδική πλειοψηφία.
Έπειτα, θα αυξηθεί ο αριθμός των θεμάτων που αποφασίζονται με ειδική πλειοψηφία.
Αποτελεί δε πλέον μέρος του κοινοτικού κεκτημένου το ότι σε εκείνα τα νομοθετικά ζητήματα που θα υπάρχει ειδική πλειοψηφία, θα υπάρχει και συναπόφαση του Κοινοβουλίου.
Κατά συνέπεια, αφού θα επεκταθεί η ειδική πλειοψηφία, θα διευρυνθεί επίσης ο τομέας όπου συναποφασίζει το Κοινοβούλιο.
Το Κοινοβούλιο όμως δεν θα εκπλήρωνε το έργο του ως υπερεθνικό ευρωπαϊκό θεσμικό όργανο εάν δεν σκεπτόταν το πολιτικό σχέδιο για την Ένωση.
Και είμαστε σε αυτό το σημείο.
Πιστεύουμε ότι αυτό το πολιτικό σχέδιο της Ένωσης απαιτεί να ασχοληθούμε και με άλλα θέματα.
Μεταξύ άλλων, με εκείνα που αναφέρονται στην ενσωμάτωση στη Συνθήκη των θεμάτων ασφάλειας και άμυνας, θεμάτων στα οποία σημειώθηκε σημαντική πρόοδος τον τελευταίο καιρό, που όμως θα πρέπει να ενσωματωθούν στη Συνθήκη.
Και βέβαια ο Χάρτης των Θεμελιωδών Δικαιωμάτων της Ευρωπαϊκής Ένωσης, οι εργασίες για την σύνταξη του οποίου άρχισαν εχθές, και πιστεύω ότι αρχίσαμε με πολύ θετικό τρόπο.
Πρόκειται να εργαστούμε σοβαρά προκειμένου οι Ευρωπαίοι να αντιληφθούν ότι το να είναι κανείς Ευρωπαίος αποτελεί ένα συν και ότι ο ευρωπαίος πολίτης έχει κάποια θεμελιώδη δικαιώματα που δεσμεύουν τα θεσμικά όργανα της Ένωσης.
Κατά συνέπεια, κύριε Πρόεδρε, οι προτάσεις μας, που θα συγκεκριμενοποιήσουμε σε άλλη έκθεση, μαζί με τις προτάσεις της Επιτροπής, που συνέταξε ένα εξαιρετικό κείμενο - και χαίρομαι που μπορώ να το πω στον κ. Barnier - θα αποτελέσουν κείμενα της Διάσκεψης.
Για αυτό όμως θα μιλήσουμε άλλη μέρα.
Σήμερα πρέπει να δώσουμε το πράσινο φως στη σύγκλιση αυτής της Διάσκεψης, και η Ομάδα του Ευρωπαϊκού Λαϊκού Κόμματος, κύριε Πρόεδρε, ετοιμάζεται να δώσει το πράσινο φως.
Κύριε Πρόεδρε, εκ μέρους της Ομάδας του Κόμματος των Ευρωπαίων Σοσιαλιστών μπορώ να δηλώσω πως θα υποστηρίξουμε το σχέδιο γνωμοδότησης που κατέθεσαν οι εισηγητές εκ μέρους της Επιτροπής Συνταγματικών Υποθέσεων.
Γνωμοδοτούμε υπέρ της σύγκλησης της Διακυβερνητικής Διάσκεψης (ΔΔ), ακριβώς επειδή έχουμε εντυπωσιαστεί από τη στάση της πορτογαλικής Προεδρίας, η οποία αποδέχτηκε το αίτημά μας για διεύρυνση της ημερήσιας διάταξης της ΔΔ.
Τα λεγόμενα "απομεινάρια" του Αμστερνταμ δεν είναι και πολύ καλή έκφραση, επειδή πρόκειται για πολύ σημαντικά θέματα.
Ας τα ονομάσουμε τα πρώτα τρία θέματα της ΔΔ.
Τα τρία αυτά πρώτα θέματα είναι πολύ σημαντικά, αλλά ερευνήθηκαν λεπτομερώς από τα κράτη μέλη μας κατά την τελευταία ΔΔ.
Δεν κατέληξαν βέβαια ακριβώς σε συμπέρασμα επ' αυτών, αλλά ασφαλώς δεν χρειάζεται να τα μελετήσουν για άλλους εννέα μήνες.
Αυτό που χρειάζονται είναι μια πολιτική συμφωνία.
Αντί για εννέα μήνες το θέμα είναι να απομονωθούν σε ένα δωμάτιο για εννέα λεπτά, ίσως για εννέα ώρες, εάν υπάρχουν δυσκολίες, προκειμένου να βρουν μια λύση σε αυτά τα θέματα.
Υπό αυτές τις συνθήκες θα ήταν ανόητο να μη διευρυνθεί η ημερήσια διάταξη.
Υπάρχουν άλλα ζητήματα που θα πρέπει να εξεταστούν με εποικοδομητικό τρόπο, ειδικά πριν από μια τόσο μεγάλη διεύρυνση της Ένωση με τόσες νέες χώρες.
Κανείς δεν ζητά χριστουγεννιάτικο δέντρο.
Κανείς δεν ζητά μια ΔΔ τύπου Μάαστριχτ, με 100 ή περισσότερα θέματα προς συζήτηση.
Υπάρχουν όμως έξι, επτά, οκτώ, ίσως και εννέα θέματα τα οποία θα ήταν ορθότατο και χρησιμότατο να συζητηθούν.
Υπάρχει χρόνος.
Ας θυμηθούμε την ΔΔ που οδήγησε στην Ενιαία Ευρωπαϊκή Πράξη.
Διήρκεσε μόνο πέντε μήνες.
Η ΔΔ που οδήγησε στην τεράστια Συνθήκη του Μάαστριχτ διήρκεσε έναν χρόνο.
Μόνο οι διαδικασίες για τη Συνθήκη του Αμστερνταμ διήρκεσαν ενάμιση χρόνο, και αυτό επειδή όλοι γνώριζαν πως έπρεπε να περιμένουν τα αποτελέσματα των βρετανικών εκλογών προκειμένου να υπάρξει κάποια έκβαση από τη ΔΔ, άρα ο λόγος ήταν διαφορετικός.
Ένας χρόνος επαρκεί για να συζητηθούν πάρα πολλά θέματα, και θα είναι ασφαλώς αρκετός για την αντιμετώπιση του περιορισμένου αριθμού των κρίσιμων σημείων που επιθυμούμε να προστεθούν στην ημερήσια διάταξη.
Διαπιστώνω με ικανοποίηση πως η Επιτροπή συμμερίζεται την άποψή μας.
Η Επιτροπή μόλις δημοσίευσε τη γνωμοδότησή της και έκανε αυτό ακριβώς που της ζήτησε το Κοινοβούλιο - να υποβάλει μια πλήρη πρόταση συμπληρωμένη με πραγματικά προσχέδια άρθρων Συνθήκης.
Ευχαριστώ την Επιτροπή που το έπραξε, έστω κι αν δεν συμφωνώ φυσικά με όλες τις απόψεις της.
Πιστεύω πως υπάρχουν μερικά κενά στις προτάσεις της.
Εντούτοις, η Επιτροπή προσέφερε μια υπηρεσία, και συγχαίρω γι' αυτό τον Επίτροπο Barnier, που είναι σήμερα εδώ μαζί μας.
Παρουσίασαν δημοσίως ορισμένα από τα κρίσιμα θέματα που θα πρέπει να αντιμετωπίσουμε σε αυτή τη ΔΔ, προκειμένου να μπορεί να ενημερωθεί σχετικά το κοινό.
Όλα αυτά είναι αξιέπαινα.
Το Κοινοβούλιο, η Προεδρία του Συμβουλίου και η Επιτροπή ασκούν πίεση προς την ίδια κατεύθυνση για τη διεύρυνση της ημερήσιας διάταξης.
Σας εύχομαι κάθε επιτυχία, κύριε Πρόεδρε του Συμβουλίου, στην προσπάθειά σας να εξασφαλίσετε πως το Ευρωπαϊκό Συμβούλιο συμφωνεί με αυτή την ημερήσια διάταξη, καθώς και πως θα φέρετε τη ΔΔ, την οποία ξεκινάτε την ημέρα του Αγίου Βαλεντίνου με καλούς οιωνούς, σε αίσιο πέρας μέχρι το τέλος του τρέχοντος έτους, υπό γαλλική πλέον Προεδρία.
Δεν θα πρέπει να ανησυχούμε πλέον μήπως συρρικνωθεί η ημερήσια διάταξη της ΔΔ.
Αυτό είναι ένα από τα πολιτικά συμπεράσματα που πρέπει να συναγάγουμε από τη σοβαρή απόφαση που έλαβαν χθες 14 κράτη μέλη να παγώσουν ουσιαστικά τις σχέσεις με έναν εταίρο.
Είναι λοιπόν αδύνατον τα ίδια αυτά κράτη μέλη να μη δώσουν στη ΔΔ ουσιαστικό νόημα στην προστασία και στην προώθηση των θεμελιωδών δικαιωμάτων.
Είναι ήδη παράξενο στο πλαίσιο της Σύμβασης για την Κατάρτιση του Χάρτη να προσπαθούν εκπρόσωποι από ορισμένα κράτη μέλη, ιδιαίτερα τη Βρετανία και τη Γαλλία, να υποστηρίξουν πως ένας υποχρεωτικός Χάρτης θα αποτελούσε κατά κάποιον τρόπο παραβίαση της εθνικής κυριαρχίας.
Είναι ζωτικής σημασίας να προετοιμάσει η ΔΔ τον δρόμο για την αποδοχή της εγκαθίδρυσης ενός καθεστώτος θεμελιωδών δικαιωμάτων στο πλαίσιο της Συνθήκης.
Έτσι, πρώτον, θα βελτιωθεί η πρόσβαση των πολιτών στο Δικαστήριο, δεύτερον, η ίδια η Ένωση θα υπογράψει την Ευρωπαϊκή Σύμβαση και, τρίτον, θα ενισχυθεί σαφώς ο ρόλος των εθνικών κοινοβουλίων και των εθνικών πολιτικών κομμάτων στις υποθέσεις της Ευρωπαϊκής Ένωσης και θα επωμιστούν μέρος της ευθύνης για την οικοδόμηση της ευρωπαϊκής κοινοβουλευτικής δημοκρατίας.
Η Ομάδα μου χαιρετίζει θερμά τη ΔΔ και θα συμβάλει στον μέγιστο δυνατό βαθμό σε αυτή τη διαδικασία μεταρρύθμισης της Συνθήκης.
Κύριε Πρόεδρε, η Ομάδα των Πρασίνων / Ευρωπαϊκή Ελεύθερη Συμμαχία θεωρεί ότι η απόφαση του Ευρωπαϊκού Κοινοβουλίου να βιαστεί να δώσει τη γνωμοδότησή του σχετικά με τη Διακυβερνητική Διάσκεψη εξουδετερώνει την πολιτική σημασία του αιτήματος για αντιπαράθεση απόψεων με το Συμβούλιο και το καθιστά, τελικά, μάλλον ασήμαντο.
Θα προτιμούσαμε να είχαμε μια πιο σαφή ιδέα όσον αφορά την ημερήσια διάταξη, κάποια επιπλέον διαβεβαίωση όσον αφορά τη μέθοδο πριν δώσουμε τη γνωμοδότησή μας και, ειλικρινά, δεν εκτιμήσαμε και πολύ την αγένεια που διέπραξε η πορτογαλική Προεδρία προς το Ευρωπαϊκό Κοινοβούλιο ορίζοντας ως έναρξη της Διακυβερνητικής Διάσκεψης την ημέρα του Αγίου Βαλεντίνου, πρώτη ημέρα της περιόδου συνόδου του Στρασβούργου.
Πιστεύω ακόμα ότι, λόγω της σπουδαιότητας αυτής της γνωμοδότησης, υπάρχει η πιθανότητα να την ψηφίσουμε, όπως άλλωστε θα κάνει η πλειοψηφία της ομάδας μας.
Θέλω ωστόσο να τονίσω το γεγονός ότι είναι αρκετά σκληρό να διαπιστώνουμε πόσα λίγα πάθη ξεσηκώνει αυτή η μεταρρύθμιση.
Τα γεγονότα στην Αυστρία αποδεικνύουν, με σαφέστατο τρόπο, την ανάγκη να υπάρξει μια δημοκρατική μορφή, μια δημοκρατική δομή στην Ευρώπη, και να καθοριστούν αρχές πάνω στις οποίες όλα τα κράτη μέλη θα πρέπει να στηρίζονται.
Θλίβει επίσης η σκέψη ότι η πρωτοβουλία απέναντι στην Αυστρία αποτελεί στην πραγματικότητα καρπό μιας συμφωνίας μεταξύ κυβερνήσεων και ότι, παρ' όλα αυτά, η Ευρωπαϊκή Ένωση και τα θεσμικά της όργανα δεν φαίνεται να διαθέτουν τα μέσα και τη συναίνεση για να δράσουν, για να προλάβουν και να διορθώσουν την πορεία των πραγμάτων.
Πιστεύω ότι ως προς αυτό ακριβώς πρέπει να δράσουμε, αυτό πρέπει να κάνουμε στη Διακυβερνητική Διάσκεψη, και ελπίζω θερμά ότι το Ευρωπαϊκό Κοινοβούλιο δεν θα εξαντλήσει σε αυτήν τη γνωμοδότηση, την οποία παρείχε απρόθυμα, τη δράση πίεσης που ασκεί απέναντι στο Συμβούλιο και τα κράτη μέλη, ώστε αυτή η Διακυβερνητική Διάσκεψη να μην αποτελέσει μια καθαρά τεχνική άσκηση αλλά να προκαλέσει τα πάθη εκείνα που είδαμε, ωστόσο, να συγκλονίζουν αυτό το Κοινοβούλιο πριν από λίγη ώρα.
DE) Κύριε Πρόεδρε, κύριε Πρόεδρε του Συμβουλίου, κύριε Επίτροπε, ακριβοί μου συνάδελφοι, θεωρώ ότι δεν μπορεί κανείς να πει αρκετά συχνά και αρκετά φωναχτά ότι η απόφαση του Συμβουλίου σχετικά με την ημερήσια διάταξη της Διακυβερνητικής Διάσκεψης είναι πολιτικά εντελώς απαράδεκτη, και προσθέτω ότι την θεωρώ μάλιστα και ντροπιαστική.
Βρισκόμαστε σε μιαν ιστορική στιγμή όπου διεξάγονται ή μάλλον ξεκινούν διαπραγματεύσεις με 12 χώρες και τώρα είμαστε από κοινού σε μία κατάσταση όπου η συνένωση της Ευρώπης μπορεί να γίνει πραγματικότητα σε χρονικό διάστημα το οποίο μπορούμε να διαβλέψουμε.
Πώς όμως θα διευρυνθεί η Ένωση, εάν δεν τεθούν τώρα - δηλαδή πριν από τη διεύρυνση - οι σωστές βάσεις; Για τον λόγο αυτό τασσόμαστε ως Ομάδα υπέρ της Διακυβερνητικής Διάσκεψης.
Την θεωρούμε απαραίτητη και κατεπείγουσα και ελπίζουμε ότι πραγματικά τα αποτελέσματα της θα καταστήσουν δυνατή την διεύρυνση της Ευρωπαϊκής Ένωσης εν ευθέτω χρόνω.
Κύριε Πρόεδρε του Συμβουλίου, η Ομάδα μου έλαβε με ικανοποίηση γνώση ότι η Προεδρία του Συμβουλίου δεν είναι ευχαριστημένη με τη σημερινή κατάσταση.
Για τον λόγο αυτό επιτρέψτε μου να σας διαβεβαιώσω, ότι και η Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών θα επιδείξει ζήλο, ώστε η Ευρωπαϊκή Ένωση να εκτελέσει επιτέλους τα καθήκοντά της.
Πρόκειται ούτε λίγο ούτε πολύ για το μέλλον της Ευρώπης και προ πάντων μιας Ευρώπης που οι πολίτες της θα την αντιλαμβάνονται ως τη δική τους Ευρώπη, επειδή θα τη συνδιαμορφώνουν και επειδή η πολιτική θα παίρνει στα σοβαρά τις ανησυχίες τους και τις ανάγκες τους, τα προβλήματα και τα ζητήματα που πραγματικά τους αγγίζουν.
Η πολιτική κεκλεισμένων των θυρών, οι διαβουλεύσεις χωρίς την παρουσία τρίτων, όλα αυτά πρέπει να ανήκουν δια παντός στο παρελθόν.
Για τον λόγο αυτό η διαφάνεια είναι αναγκαία.
Θεωρώ ότι εσείς, ως Προεδρία του Συμβουλίου πρέπει να μεριμνήσετε ώστε το τραίνο να μην προχωρήσει όπως προχωρούσε μέχρι τώρα και να μην αφήνει τους πολίτες σύξυλους στον σταθμό σαν να ήταν αναλφάβητοι ως προς τις Συνθήκες.
Απαραίτητη δεν θεωρούμε μόνο την ευρύτερη ενημέρωση των πολιτών σχετικά με την πορεία και τα αποτελέσματα της Διακυβερνητικής Διάσκεψης, αλλά πολύ περισσότερο την άμεση συμμετοχή τους στη συνολική μεταρρυθμιστική διαδικασία.
Θεωρούμε επίσης ότι οι υπεύθυνοι φορείς για τη λήψη πολιτικών αποφάσεων πρέπει επιτέλους να ξεπεράσουν τον αυτοπεριορισμό τους και μετά από την ολοκλήρωση της Διακυβερνητικής Διάσκεψης να ρωτήσουν με δημοψηφίσματα τους πολίτες εάν συμφωνούν για τον τρόπο που θα εξελιχθεί μελλοντικά η Ευρώπη.
Έτσι θα είχαμε πράγματι μιαν Ευρώπη των πολιτών και πράγματι μια εντελώς νέα ποιότητα δημοκρατικής νομιμοποίησης της Ένωσης.
Θέλω να αναφερθώ ξεκάθαρα και σε ένα άλλο κεντρικό ζήτημα που αφορά τη δημοκρατία.
Ως μέλος της ομάδας για τη σύνταξη του Χάρτη Θεμελιωδών Δικαιωμάτων, η οποία έχει αρχίσει τις εργασίες της, θέλω να πω με σαφήνεια το εξής: Η Ομάδα μου και εγώ προσωπικά θεωρούμε ότι δεν αρκεί μια πανηγυρική εξαγγελία για τον Χάρτη.
Τι θα πουν οι πολίτες όταν τους εξαγγέλλονται πανηγυρικά τα δικαιώματά τους, ενώ σε ατομικό επίπεδο δεν μπορούν να τα διεκδικήσουν; Πιστεύω ότι αυτό θα επιδείνωνε ακόμα περισσότερο την κρίση που περνά η Ένωση ως προς την αξιοπιστία της.
Η χαμηλή συμμετοχή στις ευρωεκλογές πρέπει να είναι αρκετά έντονο σήμα κινδύνου για όλους.
Αυτό που χρειαζόμαστε είναι ορατά δικαιώματα για κάθε πολίτη.
Ο Χάρτης Θεμελιωδών δικαιωμάτων πρέπει να είναι νομικά δεσμευτικός για όλους τους ανθρώπους που ζουν στην Ευρωπαϊκή Ένωση, για όλους τους Ευρωπαίους πολίτες.
Θα πρέπει να εργαστούμε από κοινού για την επίτευξη αυτού του στόχου προς όφελος των πολιτών και περιμένω από τη Διακυβερνητική Διάσκεψη ότι στο τέλος του χρόνου θα έχει αναθεωρηθεί η σχετική απόφαση της Κολωνίας.
Πρόκειται βέβαια και για την αποδοτικότητα των αποφάσεων και την καλή λειτουργία των θεσμικών οργάνων σε μία Ένωση των 27 και περισσοτέρων κρατών μελών.
Τούτο είναι αδύνατον να επιτευχθεί με μια μικρομεταρρυθμισούλα, όπως αυτή που σχεδιάζει το Συμβούλιο, και για τον λόγο αυτό θα πρέπει τα θεσμικά όργανα να τεθούν υπό εξέταση.
Χρειαζόμαστε τολμηρές αλλαγές και ταυτόχρονα πρέπει να δώσουμε τη μέγιστη δυνατή προσοχή στην ισότητα μεταξύ μεγάλων και μικρών χωρών.
Αυτό το τονίζω ιδιαίτερα ως βουλευτής ενός μεγάλου κράτους μέλους.
Ευχαριστώ την Επιτροπή για τις προτάσεις που υπέβαλε και είμαι βεβαία ότι θα υπάρξουν ευρύτατες συζητήσεις και στο Ευρωπαϊκό Κοινοβούλιο με τους πολίτες για όλα τα ζητήματα που έχουν θέσει.
Θα αναφερθώ σε ένα τελευταίο ζήτημα.
Στην γνωμοδότηση του Κοινοβουλίου απαιτείται ρητά η τροποποίηση της Συνθήκης όσον αφορά την οικονομική πολιτική.
Πραγματικά η παγκοσμιοποίηση των εθνικών οικονομιών προπάντων όμως η καθιέρωση του ευρώ και το Σύμφωνο Σταθερότητας που συνδέεται με αυτήν δεν καθιστούν μόνο αναγκαίο να διερευνηθούν οι προϋποθέσεις των διαδικασιών λήψης αποφάσεων, αλλά χρειάζεται και θάρρος να επανεξετασθούν κριτικά οι μέχρι τούδε πολιτικές της Ένωσης.
Το ζητούμενο είναι μια Ευρώπη με κοινωνική δικαιοσύνη και αυτό παραμένει στην πρώτη γραμμή της επικαιρότητας, επειδή κύριος στόχος μας πρέπει να είναι ο αγώνας κατά της μαζικής ανεργίας και της φτώχειας να τεθεί στο επίκεντρο της πολιτικής της Ευρωπαϊκής Ένωσης.
Συνεπώς είναι κατά τη γνώμη μου αναγκαίο να υπάρξει το θάρρος για την τροποποίηση του άρθρου 4 της Συνθήκης που ακολουθεί τις αντιλήψεις του κλασσικού νεοφιλελευθερισμού και ορίζει την Ένωση ως ανοικτή οικονομία της αγοράς με ελεύθερο ανταγωνισμό καθώς επίσης και το άρθρο 105, δεδομένου ότι θα πρέπει επιτέλους η Συνθήκη να δώσει δεσμευτικά στην Ευρωπαϊκή Κεντρική Τράπεζα την πολιτική εντολή να προωθήσει την αειφόρο ανάπτυξη και την απασχόληση μέσω της νομισματικής της πολιτικής.
Κύριε Πρόεδρε, η Ομάδα Ευρώπη των Εθνών εκτιμά ότι η ημερήσια διάταξη της προσεχούς Διακυβερνητικής Διάσκεψης, όπως αυτή ορίστηκε από το Συμβούλιο του Ελσίνκι και η οποία επικεντρώνεται αυστηρώς στα ζητήματα λήψης αποφάσεων στο πλαίσιο μιας διευρυμένης Ευρώπης, θα πρέπει να γίνει σεβαστή.
Θα πρέπει να γίνει σεβαστή για το συμφέρον της ίδιας της αποτελεσματικότητας και της ταχύτητας της διεξαγωγής των εργασιών της Διακυβερνητικής, πριν από τη διεύρυνση.
Για αυτό τον λόγο δεν είναι δυνατό να συμφωνήσουμε, ούτε με τη γνωμοδότηση του Ευρωπαϊκού Κοινοβουλίου, ούτε με αυτήν της Επιτροπής, οι οποίες επιθυμούν να διευρύνουν υπερβολικά αυτή την ημερήσια διάταξη και μάλιστα να τη διευρύνουν με την κακή έννοια, με την έννοια, δηλαδή, της συγκέντρωσης και του ακόμη πιο αυστηρού κλειδώματος του ευρωπαϊκού συστήματος.
Για αυτό η Ομάδα μας κατέθεσε μια σειρά τροπολογιών οι οποίες, εάν τοποθετηθούν η μια μετά την άλλη, συνθέτουν μια πραγματική εναλλακτική τροπολογία.
Σε αυτές υποστηρίζουμε ότι η προσεχής ΔΔ πρέπει να επεξεργαστεί ένα σύστημα λήψης αποφάσεων το οποίο θα σέβεται περισσότερο τις εθνικές κυριαρχίες.
Λυπούμαστε που η Επιτροπή, στη γνωμοδότησή της τής 26ης του περασμένου Ιανουαρίου, περιορίζεται να ακολουθήσει την πληκτική πορεία μιας ομοιόμορφης Ευρώπης η οποία επεκτείνεται προς Ανατολάς, ενός συγκεντρωτικού υπέρ-κράτους που λειτουργεί με τη βοήθεια των αποφάσεων που λαμβάνει η πλειοψηφία.
Οι φεντεραλιστές νομίζουν ότι με αυτό τον τρόπο, μέσω του περιορισμού, θα δημιουργήσουν την ενότητα, πρόκειται όμως για μια απολύτως επιφανειακή αντίληψη.
Αντιθέτως, σε μια διευρυμένη Ευρώπη, κύριε Πρόεδρε, η ομοιομορφία που επιβάλλεται από την κατάχρηση πλειοψηφικών αποφάσεων δεν μπορεί παρά να οδηγήσει στην έκρηξη.
Επιπλέον, το συγκεντρωτικό ευρωπαϊκό σύστημα, όπως το βλέπουμε να αναπτύσσεται σήμερα και όπως μπορούμε να το γενικεύσουμε, σφυροκοπά τα έθνη και με αυτό τον τρόπο, πλήττει τον εθνικό πατριωτισμό ο οποίος συνιστά τον πυρήνα της αμυντικής βούλησής μας.
Συνεπώς η Ευρώπη που προκύπτει δεν είναι πιο ισχυρή, αλλά πιο αδύναμη, εφόσον δεν γνωρίζει πλέον ούτε ποια είναι ούτε ποιον υπερασπίζεται.
Για αυτό τον λόγο ανέκαθεν υποστηρίζαμε ότι η διεύρυνση δεν είναι δυνατή παρά μόνο εάν αποδεχτούμε με σαφήνεια τη διαφορετικότητα και την ελευθερία των λαών που συνθέτουν την Ευρώπη, εάν υιοθετήσουμε, δηλαδή, μια μεταβλητή γεωμετρία, η οποία θα βασίζεται στον σεβασμό των εθνικών κυριαρχιών.
Σήμερα εκφράζουμε την ικανοποίησή μας για τις προόδους αυτής της ιδέας σε τομείς που, δυστυχώς, βρίσκονται ακόμη εκτός του Ευρωπαϊκού Κοινοβουλίου και της Επιτροπής.
Μια Ευρώπη με μεταβλητή γεωμετρία, είναι μια Ευρώπη η οποία σέβεται τις εθνικές της δημοκρατίες, η οποία στηρίζεται στα έθνη της, στους εθνικούς πατριωτισμούς τους, αντί να τους διώκει συνεχώς.
Από εκεί θα αντλήσουμε τη βούληση να αμυνθούμε ενάντια στις έξωθεν απειλές και όχι από τις περιοριστικές και υπερβολικά περίπλοκες αποφάσεις που σκέφτηκε να προτείνει η Επιτροπή στην προσεχή Διακυβερνητική Διάσκεψη.
Κύριε Πρόεδρε, αξιότιμοι συνάδελφοι, μιλώ εξ ονόματος των Ιταλών Ριζοσπαστών και θα ήθελα να πω στον Πρόεδρο του Συμβουλίου ότι θα έχει διαπιστώσει, προφανώς, ποια είναι η γνώμη του Κοινοβουλίου.
Δεν ήταν τυχαίο ότι η τελευταία παρέμβαση ήταν και η μοναδική την οποία στήριξε θερμά - και το λέγω αυτό χωρίς να ειρωνεύομαι ούτε στο ελάχιστο την απόλυτα σεβαστή θέση του συναδέλφου Berthu και της Ομάδας του - αλλά δεν είναι τυχαίο ότι η απόφαση του Ευρωπαϊκού Συμβουλίου υποστηρίζεται από αυτούς οι οποίοι βρίσκονται στο Κοινοβούλιο αυτό επειδή, κατά βάθος, αγωνίζονται ενάντια - γεγονός απόλυτα σεβαστό - σε μια περαιτέρω ευρωπαϊκή ολοκλήρωση.
Αυτό είναι το μήνυμα που το Κοινοβούλιο στέλνει στο Συμβούλιο.
Εύχομαι ότι η πορτογαλική Προεδρία - την οποία και εγώ προσωπικά συγχαίρω - θα μπορέσει να αποτελέσει το φορέα του μηνύματος αυτού του Κοινοβουλίου και του αποτελέσματος που θα έχουν οι εργασίες μας για την επίτευξη συμβιβασμού στο βωμό του Αγίου Βαλεντίνου, αύριο, όμως, θα δώσουμε, παρ' όλα αυτά, αρνητική γνωμοδότηση όσον αφορά την ημερήσια διάταξη της ΔΔ.
Αυτό το μήνυμα πρέπει να είναι εξαιρετικά σαφές.
Αυτός είναι ο τρόπος με τον οποίο εμείς ερμηνεύουμε την αρνητική ψήφο που θα δώσουμε αύριο.
Εμείς παρέχουμε μια - τεχνικά και νομικά αναγκαία - γνωμοδότηση για σύγκληση της ΔΔ στις 14 Φεβρουαρίου, αλλά μια αρνητική γνωμοδότηση όσον αφορά το περιεχόμενό της.
Αρκεί να λάβουμε υπόψη μας τα γεγονότα: είδαμε τι συνέβη στην Αυστρία πριν από λίγο, μπορούμε όμως να ρίξουμε και μια ματιά στα χρηματιστήρια, κύριε Πρόεδρε: όταν, μέσα σε ένα χρόνο, το μεγάλο εγχείρημα του ευρώ χάνει 16 τοις εκατό έναντι του δολαρίου, πιθανώς, δεν λέγω μια κυβέρνηση αλλά ένας καλός οικογενειάρχης θα έπρεπε να αναρωτηθεί εάν είναι νοητό να πει στους πολίτες ότι τα μόνα θέματα τα οποία θα συζητηθούν είναι ο αριθμός των ευρωπαίων Επιτρόπων ή άλλα πράγματα αυτού του είδους.
Είναι σαφές ότι ο στόχος είναι πιο φιλόδοξος.
Εμείς οι ριζοσπάστες παρουσιάσαμε τροπολογίες, που υποβάλλουμε στο Σώμα, ώστε να ενισχύσουμε αυτό το κείμενο, να ζητήσουμε, παραδείγματος χάρη από τώρα - για να αναφερθώ στα άρθρα 6 και 7 - αυτό που θα έπρεπε να είναι το ελάχιστο, να αποτελέσει, δηλαδή, το Ευρωπαϊκό Σύνταγμα και έργο του Ευρωπαϊκού Κοινοβουλίου και να υποβληθεί η πρόταση να εγκρίνονται από το Ευρωπαϊκό Κοινοβούλιο οι τροπολογίες στη Συνθήκη.
Γνωρίζουμε ότι υπάρχουν και άλλα θέματα: πάρα πολλοί συνάδελφοι, για παράδειγμα, τόνισαν, όπως και εμείς, το ζήτημα της έδρας των θεσμικών οργάνων, ζήτημα που πιστεύουμε ότι πρέπει να αποτελέσει μέρος ενός συλλογισμού τουλάχιστον σε επίπεδο ΔΔ.
Εύχομαι, τελικά, ότι το μήνυμα που θα δώσουμε αύριο θα είναι ένα ισχυρό και για μια φορά ευρύ, μήνυμα ώστε, χάρη και στις προσπάθειες της πορτογαλικής Προεδρίας, να επανεξεταστεί αυτή η ημερήσια διάταξη γιατί διαφορετικά, πράγματι, η πρόκληση θα χαθεί, όχι μόνο για το άμεσο αλλά και για το πολύ απώτερο μέλλον.
Κύριε Πρόεδρε, ο Πρόεδρος της Επιτροπής δεν ήταν εντελώς ειλικρινής όταν μίλησε την τελευταία εβδομάδα στη Διακυβερνητική Διάσκεψη.
Είπε πως θα έπρεπε να συνεχίσει να υπάρχει ομοφωνία σε θέματα κοινωνικού χαρακτήρα, αλλά στο σχέδιο της Επιτροπής τίθενται πολύ σαφέστατα στόχοι για τη λήψη αποφάσεων κατά πλειοψηφία σε θέματα όπως η κοινωνική ασφάλιση και οι φόροι, θέματα τα οποία συνδέονται με την εσωτερική αγορά.
Αυτό συνεπάγεται πως θα υπάρχει δυνατότητα τροποποίησης μεγάλου μέρους των κοινωνικών συστημάτων των κρατών μελών βάσει μιας πλειοψηφίας στις Βρυξέλλες, παρ' ότι μια ομόφωνη γαλλική εθνοσυνέλευση, μια βρετανική Βουλή των Κοινοτήτων και μια ολλανδική Κάτω Βουλή μπορεί να αντιτίθενται.
Κι εδώ ερχόμαστε στην καρδιά της λαϊκής κυριαρχίας, όσον αφορά την πολιτική παροχών και τις κοινωνικές συνθήκες των πολιτών, οι οποίες είναι και ο πρώτιστος τομέας που ο λαός επιθυμεί να επηρεάσει όταν προσέρχεται στις κάλπες.
Με άλλα λόγια, δεν θα είμαστε πλέον σε θέση ως ψηφοφόροι να καθορίσουμε αυτές τις συνθήκες. Δεν θα μπορούμε πλέον να τις αλλάξουμε την ημέρα τον εκλογών.
Οι Βρυξέλλες ξέρουν καλύτερα από εμάς.
Ο κ. Prodi ανήγγειλε επίσης περισσότερη διαφάνεια, αλλά η πρόταση κανονισμού ισούται με ένα απευθείας βήμα προς τα πίσω, κι αυτή δεν είναι μόνο δική μου εκτίμηση αλλά εκτίμηση και του Ευρωπαίου Διαμεσολαβητή.
Σήμερα η Επιτροπή υποχρεούται να ζυγίζει κατά περίπτωση την ανάγκη για εμπιστευτικότητα σε σχέση με την απαίτηση και τις προσδοκίες των πολιτών για διαφάνεια, ενώ εάν ψηφιστεί ο κανονισμός της Επιτροπής, τότε η Επιτροπή θα έχει δικαίωμα να απαγορεύει την πρόσβαση σε αρκετές κατηγορίες εντύπων χωρίς να υποχρεούται να διεξάγει εξατομικευμένη αξιολόγηση.
Θα δημιουργηθούν επίσης νομικές απαιτήσεις για εμπιστευτικότητα, με αποτέλεσμα να απαγορεύεται η πρόσβαση σε έντυπα που σήμερα είναι προσιτά στο κοινό σε αρκετά κράτη μέλη.
Κάτω από την επικεφαλίδα «ενίσχυση της διαφάνειας» παρατηρούμε μια απαγόρευση της πρόσβασης του κοινού σε ορισμένα έντυπα.
Πρόκειται ξεκάθαρα για μια οργουελιανή εξέλιξη.
Θα παρακαλέσω τον κ. Prodi να μη σχολιάσει ποτέ πια εφεξής μία πρόταση εδώ στην αίθουσα όταν η πρόταση αυτή δεν τίθεται στην ευχέρεια του κοινού για κριτικό έλεγχο.
Ο κ. Prodi εξασφάλισε θετικές αντιδράσεις για μια πρόταση, η οποία κατά τα άλλα θα αντιμετώπιζε την κριτική, διότι στη νέα πρόταση κανονισμού παρουσιάζεται βέβαια ως βήμα προόδου το γεγονός ότι πλέον το κοινό αποκτά πρόσβαση σε όλα τα διοικητικά έγγραφα που βρίσκονται στην κατοχή της Επιτροπής, αλλά στη συνέχεια ακολουθεί ένα σχοινοτενής κατάλογος εξαιρέσεων και στις εξαιρέσεις δε υπάρχουν και νομικές απαιτήσεις για εμπιστευτικότητα.
Στο γαλλικό κείμενο αναφέρεται η λέξη «refuse» και στο αγγλικό η λέξη «shall», πράγμα που σημαίνει ότι η Επιτροπή θα διατηρεί μυστικές πληροφορίες που σήμερα είναι προσιτές στο κοινό, για παράδειγμα στη δική μου χώρα.
Στη συνέχεια έχουμε μια ελαστική παράγραφο σχετικά με την αποτελεσματικότητα των διαπραγματεύσεων και των θεσμικών οργάνων, η οποία μπορεί να χρησιμοποιηθεί για την επίτευξη οποιασδήποτε σκοπιμότητας, γι' αυτό λοιπόν...
(Ο Πρόεδρος διακόπτει τον ομιλητή)
Κύριε Πρόεδρε, συνάδελφοι, μετά από τη δήλωση της πορτογαλικής Προεδρίας έχω την αίσθηση ότι η προσέγγιση της Διακυβερνητικής Διάσκεψης γίνεται σε μεγάλο βαθμό ανοικτά και με καλοζυγισμένες αντιλήψεις.
Εμείς, ως Ευρωπαϊκό Κοινοβούλιο θα εκμεταλλευτούμε αυτές τις δυνατότητες για να προβάλουμε εκεί με τον αντίστοιχο τρόπο τα ζητήματα που μας απασχολούν.
Οι προετοιμασίες της Επιτροπής προχωρούν μέχρι σήμερα προς μια σωστή κατεύθυνση, μολονότι δεν προχωρούν αρκετά μακριά σε σχέση με τα ψηφίσματα του Ευρωπαϊκού Κοινοβουλίου.
Αλλά θα γίνει και αργότερα λόγος σχετικά.
Αποφασιστική σημασία θα έχει για τη Διακυβερνητική Διάσκεψη να επιτευχθούν παράλληλα τρία πράγματα: η ικανότητα για δράση, η δημοκρατική νομιμοποίηση και η διαφάνεια.
Μόνον εάν είναι δεδομένα αυτά τα τρία πράγματα θα ακολουθήσει και η αποδοχή από τους πολίτες.
Η ικανότητα για δράση πρέπει φυσικά να επιτευχθεί προκειμένου να δρομολογηθεί η ικανότητα της Ευρωπαϊκής Ένωσης για διεύρυνση.
Και μια σημαντική παραπομπή στο συγκεκριμένο αίτημα αποτελεί η συζήτηση που είχαμε προηγουμένως στο Σώμα.
Πρέπει να είμαστε ικανοί για δράση στη περίπτωση που ίσως κάποτε να υπάρξει μια κυβέρνηση που θα μπλοκάρει τα πάντα.
Είναι λοιπόν μια σημαντική παραπομπή στο ότι η λήψη αποφάσεων με βάση την αρχή της πλειοψηφίας αποτελεί κρίσιμη προϋπόθεση, ώστε η Ευρωπαϊκή Ένωση να μπορεί να λειτουργεί σε κάθε περίπτωση.
Τούτο είναι σημαντικό ειδικά σε σχέση με τη διεύρυνση, στον τομέα της νομοθεσίας, στο τομέα των συμβάσεων που συνεπάγονται τροποποιήσεις της νομοθεσίας.
Στο σημείο αυτό θέλουμε φυσικά να επεκτείνουμε τα αντίστοιχα δικαιώματα του Ευρωπαϊκού Κοινοβουλίου.
Εν προκειμένω θα πρέπει να δράσουμε ως Ευρωπαϊκό Κοινοβούλιο και στον τομέα της Οικονομικής και Νομισματικής Ένωσης καθότι στον εν λόγω τομέα ο έλεγχος δεν είναι επαρκής.
Οι υπουργοί Οικονομικών συμπεριφέρονται στο Συμβούλιο Ecofin, στο Ευρωπαϊκό Συμβούλιο των 11 σαν να επρόκειτο για μια δική τους μόνο διακυβερνητική εκδήλωση, πράγμα απαράδεκτο.
Σε αντίθεση προς την κ. Kaufmann, δεν είμαι υπέρ της επέκτασης του ελέγχου της Ευρωπαϊκής Κεντρικής Τράπεζας, είμαι υπέρ της ανεξαρτησίας της.
Από πολιτικής πλευρά πρέπει ωστόσο ο έλεγχος να διασφαλισθεί αντίστοιχα.
Θα πρέπει επίσης να συγκροτηθεί το τρίγωνο Επιτροπή, Συμβούλιο και Κοινοβούλιο και στον τομέα της εξωτερικής πολιτικής και της πολιτικής ασφάλειας. Στον τομέα αυτό, το Συμβούλιο είχε μέχρι σήμερα σχεδόν το μονοπώλιο, και ειδικά όσον αφορά τα πρωτόγονα μέτρα για τη διαχείριση κρίσεων, για τα οποία είναι αποκλειστικά αρμόδια η Επιτροπή.
Όλα αυτά δεν έχουν ενταχθεί επαρκώς σε αυτήν την συνολική προσέγγιση.
Πρέπει να επανεξετάσουμε κατά πόσο είναι εν προκειμένω αναγκαίες διάφορες αλλαγές στο πλαίσιο της Διακυβερνητικής Διάσκεψης.
Η πορτογαλική Προεδρία είπε ότι θα σταθμίσει την κατάσταση, ώστε να υπάρξει ενδεχομένως μια διεύρυνση της εντολής.
Θέλω να επισημάνω ακόμα ένα σημαντικό σημείο.
Οι συζητήσεις που διεξάγουμε τις τελευταίες ημέρες λ.χ. για μια κυβέρνηση ενός κράτους στην Ευρώπη, δείχνουν ότι πρέπει να καθορίσουμε την πνευματική και ηθική κατεύθυνση της Ευρωπαϊκής Ένωσης η οποία προσανατολίζεται προς το κράτος δικαίου και προς το καλό της Κοινότητας και του συνόλου. Δείχνουν επίσης ότι για τον λόγο αυτό θα πρέπει να ενταχθούν στη Συνθήκη νομικά δεσμευτικά θεμελιώδη δικαιώματα, καθότι τούτο θα αποτελέσει κρίσιμο σταθεροποιητικό παράγοντα.
Παρακαλώ εκείνους που μέχρι σήμερα ήταν ακόμα υπερβολικά συγκρατημένοι στο συγκεκριμένο ζήτημα να σκεφτούν μήπως ήρθε η στιγμή να το λάβουν υπ' όψιν και ενδεχομένως να επιδείξουν το απαιτούμενο θάρρος ώστε να μπορέσουμε να προχωρήσουμε ανάλογα και στον τομέα των θεμελιωδών δικαιωμάτων
Η Ευρωπαϊκή Ένωση δεν χρειάζεται κανένα, ή μάλλον σχεδόν κανένα νέο μέσο, ούτε νέες αρμοδιότητες.
Αυτό που χρειάζεται είναι μέσα για να μπορέσει να ανταποκριθεί στις αρμοδιότητές της.
Συνεπώς οφείλουμε να μεριμνήσουμε ώστε τα εν λόγω μέσα να λειτουργήσουν με έναν τρόπο που να μας επιτρέπει να ανταποκριθούμε εξ ονόματος των πολιτών στα καθήκοντα που τυπικά μας έχουν ήδη ανατεθεί στη Συνθήκη.
Πιστεύω ότι οι προσπάθειες της Διακυβερνητικής Διάσκεψης θα πρέπει να επικεντρωθούν ιδιαίτερα στο σημείο αυτό.
Αν μπορέσουμε να σημειώσουμε πρόοδο εν προκειμένω, τότε θα μπορέσουμε να προσμένουμε με χαρά την ιστορική αποστολή της διεύρυνσης της Ευρωπαϊκής Ένωσης.
Εδώ θα πρέπει να δοθεί η μεγαλύτερη βαρύτητα.
Είμαι πεπεισμένος, αξιότιμη Προεδρία του Συμβουλίου ότι υπό την δική σας ηγεσία το ζήτημα αυτό θα πάρει την ανάλογη θετική μορφή.
της Επιτροπής Συνταγματικών Υποθέσεων.
(IT) Κύριε Πρόεδρε του Συμβουλίου, κατανοήσατε, ακούγοντας διάφορες παρεμβάσεις, ότι, έστω και με αντιπαραθέσεις, υπερίσχυσε στους κόλπους της Επιτροπής Συνταγματικών Υποθέσεων, αλλά και στο επίπεδο των προέδρων των πολιτικών ομάδων αυτού του Κοινοβουλίου, η ιδέα να εμπιστευτούμε την πορτογαλική Προεδρία και να μην αυξήσουμε τις δυσκολίες που αντιμετωπίζει καθυστερώντας την έναρξη της Διακυβερνητικής Διάσκεψης.
Μπορώ να σας διαβεβαιώσω ότι δεν ήταν εύκολο να το πετύχουμε, την περασμένη εβδομάδα, στα πλαίσια της Επιτροπής στην οποία προεδρεύω αλλά, τελικά, αποφασίσαμε να στοιχηματίσουμε υπέρ της πορτογαλικής Προεδρίας και θα θέλαμε μάλιστα να κερδίσουμε το στοίχημα.
Μας μιλήσατε για την έναρξη της περιοδείας σας στις διάφορες πρωτεύουσες και μας είπατε για τις δυσκολίες μερικών κυβερνήσεων να επιτύχουν συναίνεση στις χώρες τους και κατά συνέπεια στα κοινοβούλιά τους.
Θέλω να σας καταστήσω γνωστό ότι χτες είχαμε μια πολύ ενδιαφέρουσα, πιστεύω, συνεδρίαση με συζητήσεις και διάλογο με τους αντιπροσώπους των 15 εθνικών κοινοβουλίων, που ήταν παρόντα με εξειδικευμένες και δυναμικές αντιπροσωπίες.
Δεν υπήρχε θέμα εξαγωγής συμπερασμάτων - δεν ήταν δυνατό κάτι τέτοιο - αλλά σίγουρα η συζήτηση ήταν πολύ ενθαρρυντική.
Πιστεύω ότι χρειάζεται να είμαστε προσεκτικοί, να είμαστε σίγουροι ότι οι εθνικές κυβερνήσεις προσπαθούν να πείσουν τα αντίστοιχα κοινοβούλιά τους να επικυρώσουν λύσεις που αφορούν τις απαιτήσεις ανάπτυξης της Ένωσης και δεν περιχαρακώνονται πίσω από υποτιθέμενες αντιστάσεις των ίδιων των κοινοβουλίων για να μην υπογράψουν τις κατάλληλες αποφάσεις στο τραπέζι της Διακυβερνητικής Διάσκεψης.
Εμείς ωστόσο θα εντείνουμε τη συνεργασία μας και το διάλογό μας με τα εθνικά κοινοβούλια καθ' όλη τη διάρκεια της Διακυβερνητικής Διάσκεψης.
Χτες έγινε συζήτηση και για την Επιτροπή - που ήταν παρούσα στο πρόσωπο του Επιτρόπου Barnier - ο οποίος είπε τη γνώμη του.
Εκτιμήθηκε η προσπάθειά του αν και έπειτα, όσον αφορά τις προτάσεις, εκφράστηκαν διαφορετικές απόψεις, όπως άλλωστε, νομίζω ότι κάνατε και εσείς, κύριε Πρόεδρε του Συμβουλίου.
Πρέπει ωστόσο να τονιστεί ότι, και χτες, έγινε αισθητή από πολλούς η παρουσία του κινδύνου ότι με τη διεύρυνση το αρχικό σχέδιο οικοδόμησης μιας πολιτικής Ευρώπης μπορεί να τεθεί υπό αμφισβήτηση, κίνδυνος, εξάλλου, ο οποίος επισημάνθηκε σε μια συνέντευξη που σίγουρα δε διέφυγε της προσοχής κανενός λόγω του ότι την παραχώρησε ένα πρόσωπο κύρους, όπως ο κ. Jacques Delors.
Πρέπει πάντως να προσπαθήσουμε ώστε στη Διακυβερνητική Διάσκεψη να συζητηθεί πραγματικά ο τρόπος με τον οποίον θα μπορέσουμε να ενισχύσουμε τις δημοκρατικές βάσεις της Ένωσης, για το πώς θα ενισχύσουμε - κάτι που συζητήθηκε και σήμερα στην Αίθουσα, επ' ευκαιρία της κατάστασης στην Αυστρία - το σύστημα αρχών, αξιών και δικαιωμάτων που αποτελεί τη βάση της Ένωσης, καθώς και το ρόλο των πολιτικών οργάνων της Ένωσης, ακόμα και στον τομέα της διαχείρισης της οικονομίας.
Υπολογίζουμε στην πορτογαλική Προεδρία, υπολογίζουμε σε εμάς τους ίδιους και υπολογίζουμε και στην Επιτροπή ώστε να καταστεί δυνατό να συζητηθούν όλα αυτά στη Διακυβερνητική Διάσκεψη, με εποικοδομητικό και αποτελεσματικό τρόπο.
Κύριε Πρόεδρε, μόνο μια ενισχυμένη Ευρώπη μπορεί να αντέξει τη διεύρυνση.
Μόνο μια ενισχυμένη Ευρώπη είναι άτρωτη από πολιτικούς καιροσκόπους που εκμεταλλεύονται τη λαϊκή δυσαρέσκεια.
Για το λόγο αυτό χρειαζόμαστε ουσιαστικές μεταρρυθμίσεις και, συνεπώς, μια διευρυμένη ημερήσια διάταξη της ΔΔ.
Η φινλανδική Προεδρία συγκράτησε μόνο τις μινιμαλιστικές απόψεις των κυβερνήσεων και αγνόησε δυστυχώς το Κοινοβούλιο.
Η Πορτογαλία μπορεί να διδαχθεί από την προκάτοχό της χώρα ως προς το τι δεν πρέπει να κάνει.
Είναι πάρα πολύ σημαντικό να υπάρξει κοινή δράση του Ευρωπαϊκού Κοινοβουλίου και της Επιτροπής σ' αυτή την Διακυβερνητική Διάσκεψη.
Τα δύο θεσμικά όργανα έχουν ταυτόσημα συμφέροντα και απόψεις σε πολλά σημεία.
Βασικό στοιχείο αυτής της κοινής δράσης πρέπει να είναι η έγκριση του Κοινοβουλίου για τις επικείμενες τροποποιήσεις της Συνθήκης.
Αυτή είναι η σημαντικότερη προτεραιότητα.
Ποια είναι η άποψη της Επιτροπής για το θέμα αυτό;
Η Πρόεδρος και δύο εκπρόσωποι του Κοινοβουλίου πρέπει να μπορούν να συμμετάσχουν στο ίδιο πολιτικό επίπεδο, δηλαδή όχι μόνο στην ομάδα προπαρασκευής, αλλά στο ίδιο πολιτικό επίπεδο με την Επιτροπή.
Δεν υπάρχει κανένας απολύτως λόγος για τον οποίο ένα όργανο το οποίο εκλέγεται άμεσα από τους πολίτες θα πρέπει να συμμετάσχει στις συζητήσεις σε κατώτερο επίπεδο απ' ό,τι η Επιτροπή.
Οφείλουμε να προωθήσουμε ουσιαστικές μεταρρυθμίσεις, όχι μόνο έναντι των νέων κρατών μελών αλλά και για τον εαυτό μας.
Εάν δεν μεριμνήσουμε όπως πρέπει για τη διεύρυνση της Ευρώπης, υπάρχει κίνδυνος να καθηλωθούμε στον πολιτικό τέλμα που θα δημιουργήσουμε οι ίδιοι.
Κύριε Πρόεδρε, είναι κάποιες φορές που πραγματικά, δεν καταλαβαίνω αυτό το Κοινοβούλιο το οποίο αρέσκεται με μαζοχιστική ευχαρίστηση να ακρωτηριάζει τον εαυτό του.
Μετά τον περιορισμό της συμμετοχής στην ΔΔ σε δύο μόνο έδρες από τον ίδιο τον πρόεδρό του, το Κοινοβούλιο απορρίπτει σήμερα την ολοκλήρωση της ημερήσιας διάταξης αυτής της ΔΔ.
Πράγματι, είτε από αδυναμία είτε από ανοησία και κανένα από αυτά τα ενδεχόμενα δεν είναι αληθινά τιμητικό, θα συμφωνήσετε ότι, το Κοινοβούλιό μας, με τη βιασύνη του να γνωμοδοτήσει, εγκαταλείπει τον μοναδικό μοχλό που του παρέχει η Συνθήκη, δηλαδή, να απαιτήσει ως προϋπόθεση πριν να γνωμοδοτήσει, μια πλήρη ημερήσια διάταξη της ΔΔ.
Γιατί να ψηφίσουμε αυτήν τη γνωμοδότηση επειγόντως αύριο, 3 Φεβρουαρίου, εφόσον μπορούμε να περιμένουμε, όντας σε θέση ισχύος, την έναρξη της συνεδρίασης του Στρασβούργου, στις 14 Φεβρουαρίου και να υποβάλουμε έτσι στο Συμβούλιο μια πλήρη και συνεπώς τελικά συνεκτική ημερήσια διάταξη.
Χρειάζεται πολύ μεγάλη υποκρισία για να καλύψουμε τη σημερινή μας αδυναμία.
Μια υποκρισία, για την οποία θα μετανιώσουμε πικρά, στο ψήφισμά μας, καθώς η ημερήσια διάταξη της ΔΔ δεν ανταποκρίνεται στο μέγεθος των κινδύνων, καθώς με την βιασύνη μας, επιδεικνύοντας μια ένοχη αφέλεια, απαγορεύουμε την υποβολή αυτής της πιο φιλόδοξης ημερήσιας διάταξης.
Εάν με το πέρας αυτής της ΔΔ, υπάρξουν δημοκρατικά κενά, τότε δηλώνω ότι υπεύθυνες για αυτό θα είναι οι πολιτικές Ομάδες που θέλησαν αυτήν τη βιασύνη.
Είτε το θέλουμε είτε όχι, εφόσον το ίδιο το Κοινοβούλιο θα σβήσει τον μοναδικό προβολέα που του επιτρέπει να φωτίζει λίγο τις συζητήσεις, το πεδίο λήψης αποφάσεων θα μετατοπιστεί προς τα δεκαπέντε κράτη της Ένωσης.
Καλώ λοιπόν τους βουλευτές της μεγάλης πλειοψηφίας αυτού του Κοινοβουλίου που τον Νοέμβριο έκριναν ότι το μέλλον της Ευρώπης αξίζει πολύ πιο ευρύτερες συζητήσεις από ό, τι τα απομεινάρια του Αμστερνταμ, να πάρουν το ραβδί τους και να πάνε να διδάξουν στις κυβερνήσεις τους ότι χρειάζεται να διευρύνουμε αυτήν τη ΔΔ, δεδομένου ότι το ψήφισμα του Συμβουλίου του Ελσίνκι το επιτρέπει.
Εξαιτίας της κατάστασης στην Αυστρία, σήμερα είναι μια μαύρη μέρα για όλη την Ευρώπη.
Αντιλαμβανόμαστε λοιπόν ότι η νίκη της δημοκρατίας δεν επιτυγχάνεται ποτέ και ότι οφείλουμε να πείσουμε και να εξακολουθούμε να πείθουμε.
Για να εδραιώσουμε τις θεμελιώδεις αξίες μας, είναι επιτακτική ανάγκη να τις καταγράψουμε και πέρα από αυτήν τη ΔΔ, πιστεύω ότι η Ευρώπη χρειάζεται ένα Σύνταγμα.
Κύριε Πρόεδρε, στην πρόταση ψηφίσματος που τώρα συζητάμε διατυπώνεται το αίτημα, όπως ακριβώς και παλαιότερα, να έχει η προσεχής διακυβερνητική διάσκεψη μια ευρεία ημερησία διάταξη με ριζικές μεταρρυθμίσεις των θεσμικών οργάνων.
Ως ένα επιχείρημα υπέρ αυτού του αιτήματος χρησιμοποιείται η επερχόμενη διεύρυνση της Ένωσης.
Είμαι πεπεισμένος ότι αυτή η αντίληψη είναι εσφαλμένη, διότι, στην πραγματικότητα, είναι χειρότερες οι προϋποθέσεις να διευρυνθεί μια ομόσπονδη και συγκεντρωτική ΕΕ που καθορίζει ολοένα και περισσότερο την πολιτική στο εσωτερικό των κρατών μελών.
Μια ευέλικτη ΕΕ που επικεντρώνεται σε λιγότερους μεν, σημαντικούς δε, τομείς και σέβεται τις εθνικές διαφορές και την εθνική δημοκρατία έχει καλύτερες προϋποθέσεις να συμπεριλάβει πολύ περισσότερες χώρες.
Στην παράγραφο Δ της πρότασης ψηφίσματος διατυπώνεται το αίτημα να είναι η οικονομική πολιτική της ΕΕ περισσότερο συντονισμένη και διαφανής.
Όταν, όμως, γίνεται αναφορά σε κάτι τέτοιο δεν είναι δυνατόν να μη γίνεται, ταυτόχρονα, αναφορά και για τη νομισματική ένωση.
Σ' αυτό εδώ το κείμενο δεν γίνεται καμία αναφορά στα μεγάλα δημοκρατικά και πολιτικά προβλήματα που σχετίζονται με τη νομισματική ένωση και την Κεντρική Τράπεζα - και αυτό δεν στέκει.
Αν θέλουμε να διαμορφώσουμε μία δημοκρατικότερη ΕΕ, πρέπει να επανεξεταστεί όλο το οικοδόμημα της ΟΝΕ.
Η Κεντρική Τράπεζα πρέπει να τεθεί υπό πολιτικό έλεγχο, ώστε ο προσανατολισμός της νομισματικής πολιτικής να καθορίζεται από πολιτικούς στόχους όπως, π.χ., η αύξηση της απασχόλησης και η ευημερία· για να καταστεί αυτό δυνατόν πρέπει να βελτιωθεί η επίβλεψη της Κεντρικής Τράπεζας.
Ο άκαμπτος και αποτυχημένος μονεταρισμός του Συμφώνου Σταθερότητας πρέπει να αναθεωρηθεί και να απορριφθεί, ώστε να μπορέσουμε να αποκτήσουμε μια ενιαία πολιτική η οποία θα δίνει προτεραιότητα στον στόχο της ευημερίας.
Το άρθρο 56 της Συνθήκης, το οποίο απαγορεύει κάθε παρέμβαση στην ελεύθερη διακίνηση του κεφαλαίου, δηλαδή τη νομισματική κερδοσκοπία, πρέπει να αφαιρεθεί ώστε να αναχαιτιστεί η επιζήμια νομισματική κερδοσκοπία μέσω του πολιτικού ελέγχου.
Σήμερα, στις περισσότερες χώρες της ΕΕ βρίσκονται κυβερνήσεις στις οποίες κυριαρχούν οι σοσιαλδημοκράτες.
Είναι αξιοσημείωτο το γεγονός ότι καμία από αυτές δεν ζητά, τώρα που έχουν τη δυνατότητα, να γίνει κάποια αλλαγή στον προσανατολισμό της νομισματικής ένωσης.
Εξάλλου, ο ισχυρισμός ότι η νομισματική ένωση θα μπορούσε να αποτελέσει ένα αντίβαρο στο παγκοσμιοποιημένο κεφάλαιο, πλήττει την αξιοπιστία.
Στο ψήφισμα διατυπώνεται το αίτημα να αυξηθεί η επιρροή του Ευρωπαϊκού Κοινοβουλίου επί της διακυβερνητικής διάσκεψης.
Όμως, είναι σημαντικό να υπογραμμιστεί ότι η διακυβερνητική διάσκεψη είναι και θα πρέπει να είναι μία διάσκεψη μεταξύ των κρατών μελών.
Αυτοί που θα κατευθύνουν την εξέλιξη της Συνθήκης είναι τα κοινοβούλια των κρατών μελών ή οι λαοί μέσω δημοψηφισμάτων.
Επομένως, πρέπει να αποκλειστεί το ενδεχόμενο να παραχωρηθεί στο Ευρωπαϊκό Κοινοβούλιο κάποια θεσμοθετημένη επιρροή επί της διαδικασίας των διαπραγματεύσεων ή της επικύρωσης.
Κύριε Πρόεδρε, η Επιτροπή Συνταγματικών Υποθέσεων πρότεινε ένα πραγματικά θετικό κείμενο, το οποίο θα ψηφίσω, παρ' ότι είχα προτείνει και εγώ ο ίδιος πολλές τροπολογίες με στόχο τη διεύρυνση.
Όσα συνέβησαν ωστόσο αυτές τις ημέρες δείχνουν ότι είχαν δίκιο όλοι εκείνοι που είχαν απευθύνει ουσιαστικές κριτικές στον τρόπο με τον οποίο η διεύρυνση και η αναθεώρηση των Συνθηκών είχαν δρομολογηθεί.
Δεν είναι δυνατόν να διευρυνθεί η Ένωση σε 28 κράτη χωρίς πρώτα να αντιμετωπιστεί το ζήτημα εάν η Ευρώπη έχει κάποιες αρχές, κάποιες κοινές αξίες, εάν δεν είναι τίποτε άλλο παρά μια οικονομική ζώνη ελεύθερων ανταλλαγών ή εάν, αντίθετα, έχει μια μεγαλύτερη φιλοδοξία: την επιθυμία να αποτελέσει μια υπερεθνική ένωση, με τρόπους που απομένουν να καθοριστούν, η οποία έχει σκοπό να χαράξει στον κόσμο μια νέα πορεία πολιτισμού και δημοκρατίας.
Αυτό εννοούσαμε και εννοούμε όταν ζητάμε ένα Ευρωπαϊκό Σύνταγμα.
Η τροποποίηση των Συνθηκών περιορίστηκε αντίθετα σε μια αναθεώρηση ορισμένων εσωτερικών κανόνων, αναθεώρηση αναγκαία και σημαντική, η οποία όμως δεν ανταποκρίνεται προηγουμένως στο θεμελιώδες ερώτημα: τι είναι η Ευρώπη, ποιες είναι οι κοινές της αρχές και ποιοι είναι, κατά συνέπεια, οι στόχοι και τα όριά της;
Η πολιτική όμως εκδικείται και, παρότι εκπαραθυρώθηκε από τη συζήτηση μιας περιορισμένης ημερήσιας διάταξης, τώρα κάνει τη θριαμβευτική της επανείσοδο με την περίπτωση της Αυστρίας, αφού στην Αυστρία οδεύει προς την κυβέρνηση ένα κόμμα που φαίνεται να επανέρχεται σε τάσεις αδιαλλαξίας, ξενοφοβίας, και σε μορφές ρατσισμού. Και δεν πρόκειται για ένα πρόβλημα δεσμών με το παρελθόν.
Είναι ένα πρόβλημα προοπτικών για το μέλλον, και δεν υπάρχει τίποτε το πιο εσφαλμένο από το να διαχωριζόμαστε, ως προς αυτό το θέμα, σε δεξιούς και αριστερούς.
Εγώ ανήκω στον κόσμο των φιλελεύθερων καθολικών, που δεν ανήκει στην αριστερά, αλλά συνδέεται με τις αξίες της ανεκτικότητας και με τις κοινές ευρωπαϊκές αξίες, όσο και όλοι οι άλλοι και δεν έχει καμία σχέση με προσανατολισμούς που αρνούνται αυτές τις αξίες.
Ήταν σωστή η ενέργεια του Συμβουλίου να θέσει αυτό το θέμα στην Ευρώπη και στον κόσμο και στην περίπτωση που δεν υπενθυμίσουμε αυτές τις αξίες σε ένα Χάρτη Θεμελιωδών Δικαιωμάτων, σε ένα Ευρωπαϊκό Σύνταγμα, θα οικοδομήσουμε μια Ευρώπη χωρίς σταθερές και διαρκείς βάσεις.
Γνωρίζω, Επίτροπε Barnier - ή τουλάχιστον πιστεύω ότι γνωρίζω - ότι εσείς και οι αντιπρόσωποι της πορτογαλικής Προεδρίας συμμερίζεστε αυτές τις αξίες: επωφεληθείτε από τα περιθώρια που σας αφήνει η Διάσκεψη του Δεκέμβρη για να συμπεριλάβετε αυτά τα θέματα και αυτές τις αρχές, γιατί μόνο έτσι θα οικοδομήσουμε μια Ευρώπη που θα έχει διάρκεια.
Κύριε Πρόεδρε, βρίσκομαι στην ευτυχή θέση να σας παραπέμψω σε ένα δυο αξιοσημείωτες παρεμβάσεις που προέρχονται από μια ολιγάριθμη ομάδα Σκανδιναβών σκεπτικιστών και πολέμιων της βίαιας και αυξανόμενης διαδικασίας διεύρυνσης, η οποία σε τελική ανάλυση απειλεί ολόκληρη τη δημοκρατική Ευρώπη.
Σκέφτομαι τις παρεμβάσεις των κκ. Bonde και Sjφstedt, οι οποίοι επισημαίνουν ότι το συγκεκριμένο σχέδιο περιέχει μια σειρά σχετικά ασυνείδητων, αλλά αναμφισβήτητα ορθολογικών και εξουσιαστικών προσπαθειών, που στοχεύουν στη δημιουργία μιας συγκεντρωτικής και ομοσπονδιακής ΕΕ.
Συμπεριέλαβαν με δίκιο το πρόβλημα της νομισματικής ένωσης και της συγκεντρωτικής διοίκησης και παρουσίασαν ορισμένες δημοκρατικές αρχές ως εναλλακτική λύση.
Μπορώ να προσθέσω ότι όλη ορθολογική πολιτική αναταραχή στη δική πατρίδα, τη Δανία, αφορά το γεγονός ότι αφού διευρύνουμε τον κύκλο των κοινοτικών χωρών σε αυτόν τον γιγαντιαίο αριθμό, δηλαδή διεξάγουμε μια διεύρυνση σε πλάτος, δεν μπορούμε να προωθήσουμε σε ταυτόχρονη εμβάθυνση της ολοκλήρωσης, δηλαδή να αναλάβουμε μια πιο εντατική, ποιοτική ολοκλήρωση με τελικό στόχο τις Ηνωμένες Πολιτείες της Ευρώπης.
Ωστόσο αυτό ακριβώς συμβαίνει τώρα.
Με καθεμία γεωγραφική διεύρυνση της περιοχής της Ευρώπης έχουμε παρατηρήσει ότι οι διευρύνσεις σε πλάτος συνοδεύονται από εντατικές διευρύνσεις σε βάθος, και είναι ακριβώς αυτός ο στόχος της πρότασης ψηφίσματος της επιτροπής, ειδικά στο σημείο 7, το οποίο λέει ότι πρέπει να έχουμε μια πιο σφαιρική ολοκλήρωση σε βάθος.
Μολαταύτα, υπό το πρίσμα των εξελίξεων που σημειώθηκαν τις τελευταίες μέρες μπορεί κανείς να ρωτήσει τι τις χρειαζόμαστε τελικά όλες αυτές τις διακυβερνητικές διασκέψεις και τις τροποποιήσεις της συνθήκης, όταν οι ηγέτες των κυβερνήσεων - στην πραγματικότητα το Ευρωπαϊκό Συμβούλιο Υπουργών - παίρνει αποφάσεις για ένα ανεξάρτητο κράτος μέλος, παρεμβαίνοντας κατ' αυτόν τον τρόπο στη δημοκρατική διαδικασία του κράτους αυτού.
Μπορεί ο καθένας να έχει όποια γνώμη θέλει για τον κ. Haider, και προσωπικά τον θεωρώ πολύ επικίνδυνο άνθρωπο από πολιτικής άποψης, όμως δεν μπορούμε επ' ουδενί να παρέμβουμε στη δημοκρατική διαδικασία ενός ανεξάρτητου και φιλικά διακείμενου κράτους.
Όταν διεξάγουμε διακυβερνητικές διασκέψεις και προχωρούμε σε τροποποιήσεις των συνθηκών, πρέπει να λάβουμε υπόψη μας ότι η ΕΕ εξελίσσεται κάθε μέρα, επίσης και σε σύγκρουση με τη συνθήκη, όπως ξεκάθαρα είδαμε.
Καλωσορίζω εδώ σήμερα το απόγευμα τον Επίτροπο Barnier και την πορτογαλική Προεδρία.
Στις 14 Φεβρουαρίου θα ξεκινήσει η ΔΔ, η οποία προβλέπεται να ολοκληρωθεί μέχρι το τέλος του 2000.
Πρόκειται για ένα μεγάλο έργο, αλλά μπορεί να υλοποιηθεί.
Νομίζω πως όλες οι πολιτικές ομάδες συμφωνούν εδώ σήμερα το απόγευμα πως η ημερήσια διάταξη του Ελσίνκι δεν θα είναι αρκετή για να καλύψει την απαραίτητη μεταρρύθμιση ώστε να προετοιμάσει την Ευρώπη για τη διεύρυνση.
Με άλλα λόγια, χρειάζεται να προχωρήσουμε πέρα από όσα αναφέρονται ως οι σημαντικές "εκκρεμότητες του Αμστερνταμ" .
Σε αυτές περιλαμβάνεται η επέκταση της λήψης αποφάσεων με ειδική πλειοψηφία - στην πατρίδα μου συμφωνούμε με αυτό, αλλά όχι όσον αφορά θέματα φορολόγησης - η εκ νέου στάθμιση των ψήφων στο Συμβούλιο ώστε να ευνοούνται τα μεγαλύτερα κράτη και ο αριθμός των Επιτρόπων σε μια διευρυμένη Ευρώπη.
Σχετικά με το τελευταίο σημείο, η Ιρλανδία επιθυμεί τη διατήρηση του δικαιώματος διορισμού ενός πλήρους και ισότιμου μέλους στην Επιτροπή, ανεξάρτητα από τον αριθμό των κρατών μελών που θα ενταχθούν.
Είμαστε έτοιμοι να εξετάσουμε την εκ νέου στάθμιση των ψήφων στο Συμβούλιο των Υπουργών, με την προϋπόθεση πως τα μεγαλύτερα κράτη μέλη είναι πρόθυμα να συμφωνήσουν να έχει κάθε κράτος μέλος ένα πλήρες και ισότιμο μέλος στην Επιτροπή.
Θεωρώ πως με τη συγκεκριμένη επισήμανση μιλώ εξ ονόματος πολλών μικρότερων χωρών.
Στη ΔΔ θα χρειαστεί επίσης να συζητήσουμε για την πιθανή διαίρεση των συνθηκών σε δύο μέρη - σε έναν πολιτικό τομέα και σε έναν τομέα που θα αφορά το Σύνταγμα.
Μπορούμε να αποδεχτούμε τη διαίρεση των Συνθηκών, αρκεί να μην περιορίζει τον έλεγχο των μικρότερων κρατών μελών στην εκ νέου διαπραγμάτευση ολόκληρου του πολιτικού τομέα της Συνθήκης.
Με άλλα λόγια, εάν δεν εκπροσωπούμαστε πλήρως στην Επιτροπή δεν θα συμμετέχουμε στις πολιτικές συζητήσεις.
Παρακολουθούμε επομένως με πολύ μεγάλη προσοχή το όλο θέμα.
Προσβλέπουμε στην κατάρτιση του Χάρτη των Θεμελιωδών Δικαιωμάτων και ανυπομονούμε να δούμε το περιεχόμενο του.
Η Συνθήκη του Αμστερνταμ, κύριε Πρόεδρε, καθόρισε τον αριθμό των βουλευτών του Ευρωπαϊκού Κοινοβουλίου σε 700, και χρειάζεται να διεξαχθεί συζήτηση στο Ευρωπαϊκό Κοινοβούλιο σχετικά με τον τρόπο κατανομής αυτών των βουλευτών στο πλαίσιο της διευρυμένης Ευρώπης.
Κύριε Πρόεδρε, συνιστώ ένθερμα την υπερψήφιση του ψηφίσματος Δημητρακόπουλου/Leinen. Σα αυτό εκφράζεται καθαρά τόσο η απογοήτευσή μας για την ανεπάρκεια της ημερήσιας διάταξης, όσο όμως και η θέλησή μας να γίνει το συντομότερο η Διακυβερνητική Διάσκεψη.
Αυτό προκύπτει, άλλωστε, από το ευνοϊκό χρονοδιάγραμμα που αποφασίσαμε.
Θεωρώ πως σύμφωνα με τους σημερινούς κανόνες των Συνθηκών το Ευρωπαϊκό Κοινοβούλιο δεν θα έχει πολλά να κερδίσει από μια πολιτική αντιπαλότητας.
Θα πρέπει αντιθέτως να επικεντρωθούμε στην εκπόνηση πειστικών προτάσεων για τις αναγκαίες μεταρρυθμίσεις, σε συνεργασία με την Επιτροπή, της οποίας οι προτάσεις είναι αξιόλογες.
Να χρησιμοποιήσουμε το διάλογο σε όλα τα πολιτικά επίπεδα, συμπεριλαμβανομένου βεβαίως και αυτού με τα εθνικά κοινοβούλια.
Έτσι, θα δημιουργήσουμε ένα κλίμα συνεργασίας θετικό για την ποιότητα της μεταρρύθμισης.
Οι εκπρόσωποι του Κοινοβουλίου στην Διακυβερνητική θα πρέπει να καταστήσουν σαφές στους εταίρους της διαπραγμάτευσης ότι έχουμε μπροστά μας, με τις θεσμικές αλλαγές της Ένωσης, την ευθύνη της συνταγματικής εξέλιξης της Ένωσης.
Θα πρέπει για αυτό να συνειδητοποιήσουν ότι τέτοιου είδους ζητήματα δεν αποφασίζονται μόνο με τη λογική του παζαρέματος.
Τα θέματα αυτής της Διακυβερνητικής είναι εξαιρετικά ευαίσθητα.
Μπορεί να είναι εύκολο να διατυπώσουμε λύσεις, το ζήτημα είναι όμως πόσο αυτές οι λύσεις θα αντέξουν στην Ιστορία.
Επισημαίνω δύο σημεία ενδεχόμενων εντάσεων.
Το ένα είναι η ισορροπία που ως τώρα έχει διασωθεί ανάμεσα στα μεγάλα και τα μικρά κράτη.
Η Ευρώπη ούτε είναι, ούτε μπορεί να γίνει κλασικό ομοσπονδιακό κράτος.
Οι λύσεις που θα επιλέξουμε οφείλουν να εντάσσονται στη θεμελιώδη λογική της Ευρωπαϊκής Ένωσης, που είναι ένωση κρατών και ένωση λαών.
Το άλλο πεδίο σύγκρουσης είναι πιο δύσκολο.
Αξιώνουμε από την μελλοντική Ευρωπαϊκή Ένωση, λόγω της επικείμενης αύξησης των μελών της, περισσότερη αποτελεσματικότητα των οργάνων.
Αυτό σημαίνει απλούστερη και ταχύτερη λειτουργία τους.
Η Ευρωπαϊκή Ένωση όμως είναι από τη φύση της, και θα παραμείνει, σύνθετος και περίπλοκος πολυκρατικός θεσμός.
Οι δυνατότητες της συντόμευσης και της απλούστευσης είναι υπαρκτές.
Βεβαίως είναι υπαρκτές, αλλά δεν είναι χωρίς όρια.
Αν ξεπεραστούν τα όρια αυτά χάριν μιας μονόπλευρης αποτελεσματικότητας, τότε θα έχει κλονιστεί η νομιμοποιητική βάση της Ευρωπαϊκής Ένωσης.
Είμαι όμως αισιόδοξος.
Αξιότιμε κύριε Πρόεδρε, η ημερήσια διάταξη της Διακυβερνητικής Διάσκεψης πρέπει να διευρυνθεί.
Το σημαντικότερο θέμα που πρέπει να προστεθεί σε αυτήν είναι η εσωτερική διαφοροποίηση της αΕνωσης.
Είναι λυπηρό που ούτε εδώ, στο Ευρωπαϊκό Κοινοβούλιο, δεν έχει σχεδόν καθόλου μέχρι τώρα εξετασθεί σε βάθος η εσωτερική διαφοροποίηση της αΕνωσης, η οποία είναι ωστόσο απαραίτητη προκειμένου η αΕνωση να μπορέσει να διευρυνθεί κατά τον καθορισμένο τρόπο.
Ο πρώην Πρόεδρος της Επιτροπής, κ. Jacques Delors, πρόβαλε ξανά δημοσίως την ιδέα για μια ευρωπαϊκή συνομοσπονδία.
Ανέφερε επίσης ότι το πρώτο κύμα των χωρών που βρίσκεται στα πρόθυρα της ένταξης θα πρέπει να μπορεί να προχωρήσει γρηγορότερα από τις υπόλοιπες χώρες, και ότι για λόγους διάκρισης αυτό το κύμα χωρών θα πρέπει να έχει τους δικούς του θεσμούς.
Ο σημερινός Πρόεδρος της Επιτροπής κ. Prodi και ο Ανώτατος Εκπρόσωπος κ. Solana έχουν εκφράσει παρόμοιες σκέψεις.
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών έλαβε θέση ως προς την εσωτερική διαφοροποίηση της αΕνωσης στη δήλωση που εγκρίθηκε τον περασμένο Νοέμβριο, στην οποία προτείναμε ένα σύστημα ομόκεντρων κύκλων για την Ευρώπη, το "μοντέλο του κρεμμυδιού".
Στο επόμενο ψήφισμα για τη ΔΔ το Κοινοβούλιο θα πρέπει να εξετάσει σοβαρά και σε βάθος το ζήτημα της διαφοροποίησης και της ευελιξίας.
Τόσο η διεύρυνση όσο και τα επιτεύγματα της ένταξης θα διακυβευθούν, εάν δεν μπορέσουμε να δημιουργήσουμε το σύστημα των ομόκεντρων κύκλων που προτείνει η Ομάδα των Φιλελευθέρων.
Συνάδελφοι, η κ. Frassoni και ο κ. Onesta μίλησαν ήδη με κάποιον σκεπτικισμό σχετικά με ορισμένες πτυχές του συζητούμενου θέματος.
Θέλω να προσθέσω και τη δική μου ανησυχία όσον αφορά την επικουρικότητα, όχι μόνο μεταξύ της Ένωσης και των κρατών μελών, αλλά και μεταξύ των κρατών μελών και των δικών τους εσωτερικών αυτοδιοικούμενων περιοχών.
Σε αυτό δεν δόθηκε επαρκής προσοχή, ενώ υπάρχουν πολλά πράγματα που εμπνέουν ανησυχία.
Θέλω να επιστήσω ιδιαίτερα την προσοχή σε μία από τις επιπτώσεις της διεύρυνσης αναφορικά με το Ευρωπαϊκό Κοινοβούλιο.
Καθορίστηκε πως ο αριθμός των βουλευτών του Κοινοβουλίου μπορεί να ανέλθει με ασφάλεια σε 700 κατ' ανώτατο όριο, προκειμένου αυτό να παραμείνει μια συνέλευση διεξαγωγής σημαντικών συζητήσεων.
Εφαρμόζοντας την υφιστάμενη αρχή της παρεκβατικής αναλογικότητας, δηλαδή έξι έδρες για κάθε κράτος συν μία επιπλέον έδρα ανά πεντακόσιες χιλιάδες κατοίκους, οδηγούμαστε ήδη στην κατάσταση όπου το Λουξεμβούργο, με πληθυσμό 367.000, έχει περισσότερους βουλευτές στο Ευρωπαϊκό Κοινοβούλιο από την Ουαλία, που είναι εν μέρει αυτοδιοικούμενη περιφέρεια του Ηνωμένου Βασιλείου.
Η Σκωτία, με πληθυσμό 5 εκατομμυρίων, έχει οκτώ έδρες στο Ευρωπαϊκό Κοινοβούλιο επί του παρόντος. Η Δανία και η Φινλανδία, με τον ίδιο πληθυσμό, έχουν δεκαέξι.
Φαντάσου τώρα τι πρόκειται να συμβεί εάν διατηρήσουμε ένα ανώτατο όριο 700 βουλευτών, αυξάνοντας σταδιακά τον πληθυσμό κατά 26%, και εάν ακολουθήσουμε στη συνέχεια την, κατά τη γνώμη μου ασύνετη, πρόταση της Επιτροπής, βάσει της οποίας θα πρέπει να υπάρχει μια ευρωπαϊκή λίστα υποψηφίων.
Τι θα συμβεί σε ένα μέρος όπως η Σκωτία, την οποία εκπροσωπώ εδώ; Θα εξαφανιστεί εντελώς!
Υπό αυτές τις συνθήκες οι βουλευτές του Ευρωπαϊκού Κοινοβουλίου δεν θα πρέπει να εκπλαγούν καθόλου από το γεγονός πως σε αυτές τις συζητήσεις κάποιοι από τη Σκωτία και από άλλες τέτοιου είδους χώρες ζητούν να λάβει η διεύρυνση και τη μορφή αποδοχής νέων κρατών μελών που προέρχονται από τα ήδη υπάρχοντα.
Ένα διαρκώς αυξανόμενο τμήμα της κοινής γνώμης στη Σκωτία υποστηρίζει αυτή την άποψη.
Κύριε Πρόεδρε, το να πει κανείς ότι η Ευρωπαϊκή Ένωση βρίσκεται σε ένα σταυροδρόμι, αναμφίβολα, δεν είναι και τίποτα καινούριο.
Έχει ειπωθεί επανειλημμένα σε πολλές περιστάσεις.
Αυτή τη φορά όμως είναι αλήθεια: θέσαμε σε λειτουργία - και είναι κάτι το εξαιρετικά θετικό - το κοινό νόμισμα και έχουμε μπροστά μας τη διεύρυνση.
Το ερώτημα είναι: θα πορευτούμε προς τη διεύρυνση προετοιμασμένοι ή όχι; Είμαστε υπέρ της διεύρυνσης χωρίς εμβάθυνση ή είμαστε υπέρ της διεύρυνσης με ταυτόχρονη εμβάθυνση; Αυτό είναι το θέμα και προς εκεί κατευθύνεται κάθε συζήτηση που γίνεται αναφορικά με τη Διακυβερνητική Διάσκεψη, την ημερήσια διάταξή της και τη μέθοδο.
Είναι προφανές ότι το Συμβούλιο, για την ώρα, δεν επέλεξε τη διεύρυνση με ταυτόχρονη εμβάθυνση.
Αυτό είναι επικίνδυνο για τη διεύρυνση.
Επικίνδυνο για οποιαδήποτε προοπτική πολιτικής ένωσης και βεβαίως, δυσνόητο για την κοινή γνώμη.
Το Συμβούλιο πρέπει να λάβει υπόψη του ότι, εάν θέλουμε το μέλλον της Ευρωπαϊκής Ένωσης να στηριχθεί σε μια καλά εδραιωμένη διεύρυνση, πρέπει να προχωρήσουμε πολύ πιο πέρα στην προσεχή Διακυβερνητική Διάσκεψη.
Το Συμβούλιο διαβουλεύεται μαζί μας και το Κοινοβούλιο του παρέχει τη γνώμη του.
Θέλουμε μια Διακυβερνητική Διάσκεψη, όχι αυτή όμως.
Πρέπει να υπάρξει ΔΔ; Βεβαίως και πρέπει.
Όχι όμως αυτού του τύπου Διακυβερνητική Διάσκεψη.
Πρέπει να συμπεριλάβουμε πολύ περισσότερα θέματα στην ημερήσια διάταξη, πρέπει να είμαστε πολύ πιο τολμηροί στα θέματα που αποτελούν αντικείμενο της ΔΔ και πρέπει να υπάρξει πολύ μεγαλύτερη διαφάνεια και πολύ περισσότερη δημοκρατικότητα.
Μεγαλύτερη δημοκρατικότητα σημαίνει να διασφαλισθεί μεγαλύτερη συμμετοχή του Ευρωπαϊκού Κοινοβουλίου, να επιτραπεί στην Επιτροπή να ασκήσει ακόμα περισσότερο - ναι, περισσότερο - τη δυνατότητα πρωτοβουλίας της.
Και αναμφίβολα, να τεθούν ξεκάθαροι στόχοι.
Η μέθοδος του λειτουργισμού έφτασε στα όριά της, καλώς ή κακώς.
Μέχρις εδώ φτάσαμε με τη μέθοδο του λειτουργισμού.
Υπήρξαν αποτελέσματα; Ναι, το θέμα όμως είναι να γίνει ένα ποιοτικό άλμα, και μιλώντας με πολιτικούς όρους αυτό σημαίνει, κύριε Προεδρεύοντα του Συμβουλίου, να πείσουμε τους άλλους κοινοτικούς εταίρους ότι το να αρκεστούμε στα λίγα είναι ό,τι χειρότερο μπορούμε να κάνουμε στην παρούσα φάση.
Κύριε Πρόεδρε, κυρίες και κύριοι βουλευτές, σε αυτό το στάδιο και στο τέλος αυτής της συζήτησης την οποία παρακολούθησα με πολύ μεγάλη προσοχή και με πολλή ενδιαφέρον, θα ήθελα να διατυπώσω κάποιες σκέψεις, συμπληρώνοντας τους προσανατολισμούς ή τις θέσεις που είχα την τιμή να υποστηρίξω ενώπιόν σας κατά τις προηγούμενες εβδομάδες, δίπλα στον Πρόεδρο Prodi.
Κύριε Πρόεδρε, κυρίες και κύριοι, οι δύο εισηγητές σας, ο κ. Δημητρακόπουλος και ο κ. Leinen, στην έκθεση που παρουσίασαν μετά από μια εξαιρετικά ακριβή και σοβαρή εργασία, πρότειναν στο Κοινοβούλιο να εγκρίνει μια επίσημη γνωμοδότηση στο πλαίσιο του άρθρου 48 της Συνθήκης και έτσι, χάρη στην έγκριση αυτής της γνωμοδότησης, να μπορέσει η Διακυβερνητική Διάσκεψη να ξεκινήσει πράγματι την 14η Φεβρουαρίου, όπως πρότεινε η πορτογαλική Προεδρία.
Από τη δική μας θέση και έχοντας διατυπώσει με βάση το ίδιο άρθρο 48 της Συνθήκης τη γνωμοδότηση που ανέμενε η Επιτροπή, είμαστε ευτυχείς που αυτή η Διακυβερνητική Διάσκεψη θα ξεκινήσει νωρίτερα από ό,τι άλλωστε αναμενόταν αρχικά.
Γνωρίζουμε και εγώ προσωπικά ξέρω ότι οι εβδομάδες που θα ακολουθήσουμε θα είναι χρήσιμες.
Έχοντας διαβάσει αυτό το σχέδιο γνωμοδότησης και έχοντας ακούσει τους αγορητές των διαφόρων Ομάδων, θα ήθελα απλώς να κάνω ορισμένα σχόλια.
Κατ' αρχάς, κυρίες και κύριοι, η Επιτροπή κατανοεί την ανησυχία που εκφράσατε πολλοί από εσάς ως προς το εύρος της ημερήσιας διάταξης της Διάσκεψης.
Κατανοώ αυτή την ανησυχία, αυτό τον φόβο, ότι η ημερήσια διάταξη είναι υπερβολικά περιορισμένη, θεωρώ, ωστόσο, ότι μπορούμε να εργαστούμε στη βάση αυτής της εντολής του Ελσίνκι, κάτι που είχα επισημάνει και την επομένη του Ελσίνκι ενώπιον της Επιτροπής Συνταγματικών Υποθέσεων.
Και είναι ακριβώς με αυτό το πνεύμα και στο πλαίσιο αυτής της εντολής που η ίδια η Επιτροπή εργάστηκε για τη δική της γνωμοδότηση, χρησιμοποιώντας όμως όλες τις φράσεις και κάθε γραμμή αυτής της εντολής.
Δεν περιοριστήκαμε σε αυτό που άκομψα ειπώθηκε κάπου αλλού, τα τρία απομεινάρια.
Όπως και στον Richard Corbett, ούτε σε εμένα αρέσει αυτή η λέξη "απομεινάρια", η οποία δίνει την αίσθηση ότι πρόκειται για τρία ελάσσονα ή άνευ σημασίας ζητήματα.
Τουναντίον, πρόκειται για τρία ζητήματα εξαιρετικά σοβαρά, σημαντικά και δύσκολα, τόσο δύσκολα, ώστε στο Αμστερνταμ εξέλιπε το συλλογικό πολιτικό σθένος για να τα διαπραγματευτούμε σε βάθος.
Σε ό,τι μας αφορά - απαντώ στον κ. Seguro, ο οποίος προηγουμένως εξέφρασε την ανησυχία του σχετικά με αυτό το θέμα - δεν είμαστε ικανοποιημένοι με αυτά τα τρία ζητήματα, μολονότι θεωρώ ότι είναι πρωτεύουσας σημασίας και ότι πρέπει να τα διαπραγματευτούμε τώρα.
Είναι τα πρώτα θέματα, κύριε βουλευτά, αλλά όχι και τα μοναδικά που θα πρέπει να εξετάσει η Διακυβερνητική.
Εξετάσαμε και άλλα ζητήματα και εκφράσαμε την άποψη μας ότι, εφόσον η πορτογαλική Προεδρία κατ' αρχάς και η γαλλική στη συνέχεια συμφωνούν, θα πρέπει να εξεταστούν στη Διακυβερνητική και άλλα θέματα δεδομένης της κρισιμότητας της στιγμής που διάγουμε πριν από τη διεύρυνση.
Είμαστε έτοιμοι, είτε πρόκειται για τον χάρτη των θεμελιωδών δικαιωμάτων, για τον οποίο οι εργασίες έχουν ήδη ξεκινήσει, είτε πρόκειται για την ΚΕΠΠΑ και για τις θεσμικές συνέπειες των διαπραγματεύσεων που πραγματοποιούνται σχετικά με την αμυντική πολιτική, είτε πρόκειται επίσης για ένα εξαιρετικά δύσκολο θέμα επί του οποίου εξακολουθούμε να εργαζόμαστε, το θέμα της αναδιοργάνωσης των Συνθηκών.
Ακουσα πολλά σχόλια σχετικά με τη γνωμοδότηση της Επιτροπής, τα οποία ανέφεραν όλα αυτά τα θέματα και τα οποία τα διαπραγματεύονταν εξαιρετικά σε βάθος, περιλαμβάνοντας ακριβή παραδείγματα των σχεδίων των νέων άρθρων, κανένας όμως δεν ανέφερε ότι τοποθετούμαστε πέραν της εντολής του Ελσίνκι.
Το γεγονός αυτό αποδεικνύει ότι, σεβόμενοι αυτήν την εντολή και χρησιμοποιώντας όλα όσα είναι γραμμένα σε αυτήν, καθώς και όλα τα νέα θέματα που περιέχει, μπορούμε να φτάσουμε στην ουσία των πραγμάτων.
Όσον αφορά την συμμετοχή του Ευρωπαϊκού Κοινοβουλίου στις εργασίες της Διάσκεψης, θεωρώ ότι ο υπουργός κ. Seixas da Costa θα συμφωνήσει μαζί μου, δεδομένης της κοινής μας εμπειρίας, ως προς το ότι θα κάνατε λάθος εάν αμελούσατε το επίπεδο της ομάδας προβληματισμού και διαπραγμάτευσης στους κόλπους της οποίας θα εργαστούν οι δύο εκπρόσωποί σας, ο καθηγητής Τσάτσος και ο Elmar Brok.
Βεβαίως, οι τελευταίες διαιτησίες θα πραγματοποιηθούν, όπως συμβαίνει σε όλες τις θεσμικές διαπραγματεύσεις και νομίζω ότι έτσι ακριβώς, στο επίπεδο του Συμβουλίου και κυρίως στο επίπεδο του Συμβουλίου αρχηγών κρατών και κυβερνήσεων θα έχουν στο χέρι την επιτυχία αυτής της Διάσκεψης.
Παρεμπιπτόντως, θα ήθελα να παρατηρήσω ότι ο Πρόεδρος της Επιτροπής, κ. Prodi, συμμετέχει στο Συμβούλιο και σκοπεύει να χρησιμοποιήσει αυτήν τη θέση και αυτό τον ρόλο, στο πλευρό των αρχηγών κρατών και κυβερνήσεων, κυρίως κατά την τελική περίοδο.
Πρέπει όμως να προετοιμάσουμε σωστά τις εργασίες του Συμβουλίου.
Δεν πρέπει συνεπώς να παραμελήσουμε, κυρίες και κύριοι βουλευτές, αυτήν την εργασία προπαρασκευής και στοχοθέτησης, η οποία γνωρίζω λόγω της εμπειρίας που είχαμε στο Αμστερνταμ ότι είναι εξαιρετικά σημαντική και χρήσιμη και ότι δεν θα αρκείται μόνο σε διευκρινίσεις τεχνικού χαρακτήρα.
Θεωρώ ότι οι προσωπικοί εκπρόσωποι των υπουργών Εξωτερικών Υποθέσεων, οι δυο σας εκπρόσωποι και εγώ ο ίδιος, ως εκπρόσωπος της Επιτροπής, θα φτάσουμε στην ουσία των πραγμάτων στα οποία θα πρέπει να γίνουν οι τελευταίες διαιτησίες, όμως αυτό θα συμβεί αργότερα, σε άλλο επίπεδο όπου επίσης θα συμμετάσχουμε.
Κατά τη διάρκεια όλης αυτής της Διακυβερνητικής, κυρίες και κύριοι, αυτό που είναι σημαντικό δεν είναι μόνο το καθεστώς των διαπραγματευτών, αλλά και η ποιότητα όσων θα πουν.
Θα ήθελα να υπενθυμίσω για μια ακόμη φορά ενώπιον του Κοινοβουλίου σας ότι, λαμβάνοντας υπόψη την εμπειρία που είχα πριν από το Αμστερνταμ, όποια και αν ήταν αμφιβολία ή αδυναμία του καθεστώτος που είχε αναγνωριστεί στους δυο εκπροσώπους του Ευρωπαϊκού Κοινοβουλίου, πριν από το Αμστερνταμ, η ποιότητα όσων είπαν η κ. Guigou και ο κ. Brok είχε μεγάλη σημασία σε αυτήν τη διαπραγμάτευση.
Είμαι βέβαιος ότι θα συμβεί και πάλι το ίδιο και σε ό, τι με αφορά, από τη δική μου θέση, θα φροντίσω ώστε οι ιδέες που θα διατυπώσουν οι δύο εκπρόσωποί σας να ακούγονται και να γίνονται σεβαστές καθ' όλη τη διάρκεια αυτών των διαπραγματεύσεων.
Έχω την πεποίθηση ότι με αυτόν τον τρόπο το Ευρωπαϊκό Κοινοβούλιο δεν θα είναι θεατής αυτής της διαπραγμάτευσης, όχι περισσότερο άλλωστε από όσο θα είναι η Επιτροπή.
Επομένως, κυρίες και κύριοι βουλευτές, τώρα περιμένουμε με μεγάλο ενδιαφέρον, την τελική σας γνωμοδότηση στην οποία θα διευκρινίζετε τις προτεραιότητες και τις συγκεκριμένες θέσεις του Κοινοβουλίου για αυτή την διαπραγμάτευση.
Είναι πολύ σημαντικό τα δύο ευρωπαϊκά θεσμικά όργανα που θα παρευρεθούν σε αυτές τις διαπραγματεύσεις, η Επιτροπή από τη μια και το Ευρωπαϊκό Κοινοβούλιο από την άλλη, μαζί με τα μέλη του Συμβουλίου, να εξηγήσουνε με σαφήνεια στους πολίτες της Ένωσης και να εξηγούν πάντοτε και κάθε μέρα στους πολίτες της Ένωσης, ποια ζητήματα διακυβεύονται σε αυτήν τη Διακυβερνητική και ποιες απαντήσεις συστήνουμε, ως ευρωπαϊκά θεσμικά όργανα επιφορτισμένα με την επιτήρηση της καλής λειτουργίας αυτής της διευρυμένης Ένωσης και του κοινού συμφέροντος.
Για αυτό, κυρίες και κύριοι βουλευτές, τους ερχόμενους μήνες, η Επιτροπή θα εργαστεί σε στενή συνεννόηση και αρμονικά με τους δυο εκπροσώπους σας, τον καθηγητή κ. Τσάτσο και τον κ. Elmar Brok, προκειμένου να συγκλίνουμε τις απόψεις μας, όπου αυτό χρειάζεται.
Είναι πιθανό οι απόψεις και οι θέσεις μας να μην είναι πάντοτε οι ίδιες, σίγουρα θα υπάρξουν διαφορές, όπως είναι φυσικό.
Σημασία έχει να υπάρχει συνοχή και από την αρχή της θητείας μου σε αυτό το όργανο έχω δεσμευτεί να εργαστώ για αυτήν τη συνοχή.
Επομένως, μέλημά και φιλοδοξία μας είναι, σχετικά με ένα πολύ μεγάλο αριθμό θεμάτων να είμαστε στο ίδιο μήκος κύματος και να ευοδωθεί αυτή η διαπραγμάτευση.
Δεν θα είναι κάτι τυχαίο, καθώς, επαναλαμβάνω, κατά τη γνώμη μου έχουμε την ίδια φιλοδοξία για αυτήν τη διαπραγμάτευση και αισθανόμαστε από κοινού ότι αποτελεί για την Ευρωπαϊκή Ένωση τη στιγμή της αλήθειας.
Τέλος, θα ήθελα, κύριε Πρόεδρε, να κάνω γρήγορα τρεις συμπληρωματικές παρατηρήσεις.
Κατ' αρχάς, για να συγχαρώ και να ευχαριστήσω τον πρόεδρο Napolitano και την Επιτροπή Συνταγματικών Υποθέσεων για την εξαιρετικά σημαντική και πρωτότυπη πρωτοβουλία που λήφθηκε χθες, να συγκεντρώσουν τους ειδικούς εκπροσώπους των εθνικών κοινοβουλίων, την Επιτροπή Συνταγματικών Υποθέσεων και την Επιτροπή για μια πρώτη κοινή συζήτηση.
Αυτός ο διάλογος μεταξύ των εθνικών κοινοβουλίων, του Ευρωπαϊκού Κοινοβουλίου και ημών των ιδίων είναι εξαιρετικά σημαντικός.
Αλλωστε έχω ήδη δηλώσει ότι θα συμμετείχα και εγώ επισκεπτόμενος προσωπικά όλα τα εθνικά κοινοβούλια.
Αύριο θα βρίσκομαι στο Λονδίνο.
Εντός δεκαπέντε ημερών θα είμαι στο Βερολίνο.
Σε τρεις εβδομάδες, θα βρίσκομαι στο Παρίσι και θα συνεχίσω, πρωτεύουσα την πρωτεύουσα, από τη θέση μου, να συμμετέχω σε αυτόν το διάλογο.
Θεωρώ εξαιρετικά θετικό το ότι πήρατε αυτή την πρωτοβουλία και θα ήθελα να σας ευχαριστήσω για αυτό.
Μια δεύτερη κουβέντα για να ευχαριστήσω την πορτογαλική Προεδρία και ιδιαιτέρως τον κ. Seixas de Costa για τη βούληση που επέδειξε.
Εξάλλου, αυτό που είπε προηγουμένως μεταφράζει πολύ σωστά αυτή τη βούλησή και αυτό το μέλημα που συμπίπτει με το δικό του: η πορτογαλική Προεδρία δεν μπορεί να είναι μια μεταβατική Προεδρία.
Αυτή θα ξεκινήσει τη διαπραγμάτευση.
Ξέρουμε καλά ότι δεν θα μπορέσει να ολοκληρωθεί στη διάρκεια αυτών των έξι μηνών και ότι η σκυτάλη θα περάσει στη συνέχεια στη γαλλική Προεδρία, με την ελπίδα να ολοκληρωθεί πριν το πέρας του έτους 2000.
Και όχι μόνο να ολοκληρωθεί αλλά να πετύχει, κάτι που δεν είναι ακριβώς το ίδιο πράγμα.
Η ολοκλήρωση μιας διαπραγμάτευσης δεν είναι το ίδιο πράγμα με την επιτυχία της.
Η σκυτάλη θα περάσει, όμως οι συνθήκες με τις οποίες θα περάσει αυτή η σκυτάλη από εσάς τον ίδιο, κύριε Πρόεδρε, και από την πορτογαλική Προεδρία, θα είναι εξαιρετικά σημαντικές, όπως επίσης και η φύση αυτής της σκυτάλης.
Αυτό που έχει ιδιαίτερη σημασία είναι η όλη εργασία που θα γίνει από κοινού και κυρίως με τη δική σας ώθηση στη διάρκεια αυτών των λίγων μηνών.
Έχουμε μεγάλη εμπιστοσύνη και μεγάλη αδημονία για τον τρόπο με τον οποίο η πορτογαλική Προεδρία, η Προεδρία ενός μικρού κράτους θα φέρει εις πέρας το καθήκον της.
Το γεγονός ότι πρόκειται για μια μικρή χώρα δεν σημαίνει ότι δεν μπορούμε και δεν πρέπει να έχουμε μεγάλες φιλοδοξίες.
Έχοντας ακούσει τον πρωθυπουργό κ. Guterrez, τον υπουργό Εξωτερικών Υποθέσεων και εσάς τον ίδιο, έχω εμπιστοσύνη στην φιλοδοξία της πορτογαλικής Προεδρίας και τον εξαιρετικά βουλησιαρχικό τρόπο με τον οποίο θα διεξάγει αυτή τη διαπραγμάτευση.
Σε αυτούς τους λίγους μήνες μπορεί να βασίζεται στην συνεργασία της Επιτροπής.
Τέλος, επαναλαμβάνω ότι θα πρέπει να κάνουμε μια πολύ μεγάλη προσπάθεια για να εκλαϊκεύσουμε τα θέματα αυτής της διαπραγμάτευσης.
Πρόκειται για δύσκολα θέματα. Πρόκειται για ζητήματα πολιτικής και θεσμικής μηχανικής τα οποία δεν είναι πάντα εύκολο να τα εξηγήσει κανείς.
Ένας λόγος παραπάνω για τον οποίο οι ευρωπαίοι βουλευτές, οι υπουργοί, οι Επίτροποι θα πρέπει να αφιερώσουν λίγο χρόνο για να δώσουν εξηγήσεις στους πολίτες, για να συμμετέχουν στον δημόσιο διάλογο.
Όσον αφορά την Επιτροπή, κυρίες και κύριοι, θα αναλάβει πρωτοβουλίες για την έναρξη και τη διεξαγωγή αυτού του δημόσιου διαλόγου.
Παροχή διασυνοριακών υπηρεσιών
. (DE) Κύριε Πρόεδρε, αξιότιμε κύριε Επίτροπε, αξιότιμοι συνάδελφοι, θέλω αρχικά να ζητήσω συγγνώμη που η φωνή μου είναι σήμερα κάπως βραχνή, αλλά για τους Αυστριακούς βουλευτές υπήρχαν πολλά πράγματα τα οποία έπρεπε να εξηγήσουν και να μιλήσουν σχετικά.
Κατά πρώτο λόγο θέλω να ευχαριστήσω θερμά την Επιτροπή για την πρωτοβουλία που ανέλαβε, αλλά και για τα σχέδια των δύο οδηγιών που θα συζητήσουμε σήμερα.
Με τον τρόπο αυτό καλύπτονται δύο σημαντικά νομικά κενά της εσωτερικής αγοράς που έχουν μεγάλη βαρύτητα για την ευρωπαϊκή οικονομία και για 5 εκατ. πολίτες, υπηκόους τρίτων χωρών, που ζουν στην Ευρωπαϊκή Ένωση είτε ως μισθωτοί εργαζόμενοι είτε ως αυτοαπασχολούμενοι.
Η σημερινή κατάσταση, και αυτό θα πρέπει να το αναλογισθούμε, εμφανίζεται ως εξής: υπάρχουν μεν αποφάσεις του Ευρωπαϊκού Δικαστηρίου σχετικά με τους μισθωτούς εργαζομένους, ειδικά οι αποφάσεις για τις υποθέσεις Rush Portuguesa και van der Elst, οι οποίες καθιστούν σαφές ότι η ελεύθερη παροχή υπηρεσιών πρέπει να επιτρέπει την απασχόληση υπηκόων τρίτων χωρών για τη διασυνοριακή παροχή υπηρεσιών χωρίς να απαιτείται άδεια εργασίας.
Ωστόσο το Ευρωπαϊκό Δικαστήριο δεν αναφέρθηκε ρητά στις προϋποθέσεις που αφορούν τις θεωρήσεις και τις άδειες παραμονής. Τούτο αποτελεί ένα ζήτημα που δεν μπόρεσαν να αποσαφηνίσουν στη συνέχεια ούτε τα κράτη μέλη.
Όσον αφορά την κατάργηση της απαίτησης άδειας εργασίας δεν έλαβαν όλα τα κράτη μέλη υπόψη τους τη νομολογία του Ευρωπαϊκού Δικαστηρίου και διατηρούν ακόμα και σήμερα έναν μεγάλο αριθμό παράνομων φραγμών για την παροχή διασυνοριακών υπηρεσιών, οι οποίοι είναι συχνά αδύνατον να υπερπηδηθούν ειδικά μάλιστα από μικρές επιχειρήσεις.
Στην περίπτωση των αυτοαπασχολούμενων η κατάσταση έχει ως εξής: το κοινοτικό κεκτημένο στην σημερινή του μορφή δεν προβλέπει για τους υπηκόους τρίτων χωρών το δικαίωμα να παρέχουν διασυνοριακές υπηρεσίες.
Εδώ χρειάζεται σε κάθε περίπτωση μια νομοθετική πράξη.
Και τα δύο σχέδια οδηγιών στόχο τους έχουν να διευκολύνουν την ελεύθερη παροχή υπηρεσιών των επιχειρήσεων στην επικράτεια της Ευρωπαϊκής Ένωσης.
Δεν πρόκειται για την εκχώρηση αρχικών δικαιωμάτων του δημοσίου δικαίου σε υπηκόους τρίτων χωρών κατά το πρότυπο της ελεύθερης κινητικότητας Όλες οι ρυθμίσεις που αφορούν την είσοδο και την παραμονή σε ένα κράτος μέλος πρέπει να θεωρηθούν ως συνημμένα θέματα του κυρίως αντικειμένου που είναι η ελευθερία παροχής υπηρεσιών.
Εγώ και μαζί μου και η Επιτροπή Νομικών Θεμάτων και Εσωτερικής Αγοράς του Ευρωπαϊκού Κοινοβουλίου είμαστε ως εκ τούτου της άποψης ότι οι νομικές βάσεις που επέλεξε η Ευρωπαϊκή Επιτροπή είναι οι σωστές και ότι δεν ευσταθεί η αντίθετη άποψη την οποία πρεσβεύει στη γνωμοδότησή της η Νομική Υπηρεσία του Συμβουλίου.
Συνεπώς δεν βλέπω κάποιο πραγματικό νομικό εμπόδιο και πιστεύω ότι το Συμβούλιο θα προχωρήσει γρήγορα στις περαιτέρω διαδικασίες σχετικά με τα δύο σχέδια οδηγιών.
Πιστεύω επίσης ότι οι τροπολογίες που πρότεινε το Κοινοβούλιο πρόκειται να διευκολύνουν την αποδοχή των οδηγιών από το Συμβούλιο, σε σύγκριση με την πρόταση της Επιτροπής.
Πολλές από τις τροπολογίες μας ανάγονται σε ενδοιασμούς που είχαν εκφραστεί και στο Συμβούλιο και προσπαθήσαμε να συμβιβάσουμε τους εν λόγω ενδοιασμούς με τα καθήκοντα που μας επιβάλλουν η ισχύουσα νομοθεσία και η οικονομική λογική.
Ειδικά ενόψει της αποδοχής των οδηγιών από το Συμβούλιο, κάνω έκκληση στην Επιτροπή να υιοθετήσει κατά δύναμη πλήρως τις τροπολογίες που έγιναν αποδεκτές από το Κοινοβούλιο, ακόμα και αν αυτές αποκλίνουν εν μέρει κατά πολύ από τις αρχικές προτάσεις της Επιτροπής.
Είμαι απόλυτα πεπεισμένη ότι στη προκείμενη βάση θα μπορέσουμε να κατακτήσουμε ευκολότερα τη σύμφωνη γνώμη του Συμβουλίου.
Θα αναφερθώ τώρα στις σημαντικότερες τροπολογίες που προτείνουμε. Μία ουσιαστική διαφορά συνίσταται στο ότι αντί του συστήματος "Κάρτα παροχής υπηρεσιών, συν αναγγελία κάθε περίπτωσης παροχής υπηρεσίας" δεν προβλέπεται πλέον η δυνατότητα να απαιτείται η εκ των προτέρων αναγγελία στη χώρα υποδοχής της κάθε επιμέρους ανάθεσης.
Θεωρούμε το σύστημα αυτό ακατάλληλο για πρακτικούς λόγους.
Ως αντιστάθμισμα θα πρέπει ωστόσο να έχουν αρθεί όλα τα δυνατά εμπόδια πριν από την έκδοση της κάρτας παροχής υπηρεσιών και σε σύγκριση με την πρόταση της Επιτροπής θα πρέπει να πληρούνται αυστηρότερες προϋποθέσεις.
Οι προϋποθέσεις: τακτική απασχόληση, νόμιμη παραμονή και κοινωνική ασφάλιση δεν πρέπει να πληρούνται μόνο τη στιγμή της έκδοσης της κάρτας αλλά για όλη τη διάρκεια ισχύος της κάρτας καθώς και τρεις μήνες μετά τη λήξη της.
Με αυτό διασφαλίζεται στο κράτος υποδοχής ότι ο μισθωτός ή ο αυτοαπασχολούμενος θα επιστρέψει μετά την ολοκλήρωση των εργασιών του στη χώρα προέλευσής του και ότι καλύπτεται από ασφάλιση σε περίπτωση ασθένειας ή ατυχήματος.
Η είσοδος και η παραμονή θα πρέπει να έχουν διευκρινισθεί από νομική πλευρά πριν από τη χορήγηση της κάρτας παροχής υπηρεσιών και μάλιστα στο πλαίσιο της διαδικασίας υποβολής αντιρρήσεων.
Προβλέπεται ότι η αίτηση για την χορήγηση 'κάρτας παροχής υπηρεσιών - ΕΚ' χρειάζεται για όλα τα κράτη, μπορεί όμως και να υποβληθεί μόνο για ένα συγκεκριμένο κράτος.
Θεωρώ ότι και αυτό το σύστημα ανταποκρίνεται καλύτερα στις πρακτικές ανάγκες.
Ελπίζω ότι το ίδιο θα ισχύσει και για την πρόταση να μειωθεί ο χρόνος προηγούμενης απασχόλησης στους τρεις μήνες και η διάρκεια ισχύος της κάρτας παροχής υπηρεσιών - ΕΚ να συνδεθεί ευέλικτα με τον χρόνο της προηγούμενης τακτικής απασχόλησης.
Παραμένουμε ωστόσο στο ότι η διάρκεια ισχύος της κάρτας δεν πρέπει να υπερβαίνει τους 12 μήνες.
Στην περίπτωση των αυτοαπασχολούμενων, παράλληλα με τις τροπολογίες που ήδη παρουσιάσαμε, προτείνουμε ότι το κριτήριο παραμονής θα πρέπει να γίνει αυστηρότερο και θα προβλέπεται επίσης μια δυνατότητα να αντιμετωπισθεί η ενδεχόμενη κατάχρηση του δικαιώματος ελεύθερης κυκλοφορίας από μόνο φαινομενικά αυτοαπασχολούμενα άτομα.
Θα αναφερθώ σύντομα και στις τροπολογίας που προχωρούν περισσότερο από τις τροπολογίες που υπέβαλε η Επιτροπή Νομικών Θεμάτων και Εσωτερικής Αγοράς.
Φυσικά θέλω να τονίσω ότι εξακολουθώ να υποστηρίζω όλες τις τροπολογίες της Επιτροπής Νομικών Θεμάτων οι οποίες είχαν γίνει εκεί ομόφωνα αποδεκτές.
Υπέβαλα και η ίδια εξ ονόματος της Ομάδας μου τέσσερις τροπολογίες που ουσιαστικά αναφέρονται στον σωστό τρόπο παραπομπής σε αποφάσεις του Συμβουλίου.
Οφείλω να πω ότι από τις υπηρεσίες του Κοινοβουλίου έλαβα πολύ αντιφατικές πληροφορίες σχετικά με τον σωστό τρόπο παραπομπής σε αποφάσεις του Συμβουλίου, αν δηλαδή πρέπει να αναφέρεται μόνο ο αριθμός, ή μόνο η ημερομηνία ή και τα δύο και πόσο εκτεταμένη θα πρέπει να είναι η παραπομπή.
Οι υπηρεσίες ακύρωσαν δύο τροπολογίες επειδή το περιεχόμενό τους είχε δήθεν ληφθεί υπόψη στην έκθεση.
Τις άλλες δύο τροπολογίες, συγκεκριμένα την τροπολογία 18 στην έκθεση για τους αυτοαπασχολούμενους και την τροπολογία 21 στην έκθεση για τους μη αυτοαπασχολούμενους, τις αποσύρω.
Απευθύνω μόνο έκκληση στη Διάσκεψη των Προέδρων να καταλήξουν το συντομότερο δυνατό σε μια συμφωνία για το πώς μπορεί κανείς να παραπέμψει σωστά στο ζήτημα της ρύθμισης της επιτροπολογίας.
Αυτό θα έκανε μελλοντικά πολύ πιο εύκολη τη ζωή των εισηγητών στο Σώμα.
Έχει υποβληθεί και από τη συνάδελφο De Palacio μια τροπολογία και για τις δύο εκθέσεις.
Δυστυχώς οφείλω να πω ότι δεν μπορώ να την υποστηρίξω, επειδή αλλάζει την ουσία του συμπεράσματος στο οποίο είχαμε καταλήξει ομόφωνα στην Επιτροπή Νομικών Θεμάτων και Εσωτερικής Αγοράς και θέλω να παραμείνω στο συμπέρασμα που μετά από μακρές συζητήσεις καταλήξαμε στη επιτροπή από κοινού.
Τέλος επιτρέψτε μου να ευχαριστήσω όλους τους συναδέλφους που στάθηκαν στο πλευρό μου στην Επιτροπή Νομικών Θεμάτων κατά την επεξεργασία αυτής της όχι και τόσο εύκολης έκθεσης.
Θέλω να αναφέρω ειδικά τον συνάδελφο Wieland που είχε τον άχαρο ρόλο του σκιώδους εισηγητή και ξεπερνώντας κατά πολύ τα συνήθη όρια συμμετείχε στην εκπόνηση της έκθεσης με πολύ καλές και εποικοδομητικές ιδέες χωρίς όμως να δρέψει τις δάφνες του εισηγητή.
Κύριε Πρόεδρε, χαίρομαι που μου δίνεται η δυνατότητα να κάνω μερικές εισαγωγικές παρατηρήσεις, μετά την παρέμβαση της εισηγήτριας, κ. Berger.
Στη συνέχεια, θα ακούσω με ιδιαίτερο ενδιαφέρον τις παρεμβάσεις των ομιλητών και, εάν μου επιτρέψετε, κύριε Πρόεδρε, θα ήθελα στο τέλος της συζήτησης να υπεισέλθω λεπτομερέστερα στις διάφορες τροπολογίες.
Θα ήθελα κατ' αρχάς να πω ότι η Επιτροπή είναι ιδιαίτερα ικανοποιημένη που το Ευρωπαϊκό Κοινοβούλιο υποστηρίζει τις δύο προτάσεις για την ελεύθερη παροχή υπηρεσιών και τους εργαζόμενους από τρίτες χώρες, που είναι και το θέμα της συζήτησης.
Είμαι ιδιαίτερα ευγνώμων έναντι της κ. Berger, για την δουλειά που έκανε κατά την εξέταση των προτάσεων αυτών, οι οποίες αφορούν λεπτά πολιτικά θέματα και συνιστούν νομική πρόκληση.
Θα ήθελα επίσης να ευχαριστήσω θερμά την κ. Palacio για τη σημαντική συμβολή που είχε ως Πρόεδρος της Επιτροπής Νομικών Θεμάτων και Εσωτερικής Αγοράς.
Η Επιτροπή χαίρεται όλως ιδιαιτέρως για τις συστάσεις του Κοινοβουλίου για τη θέσπιση μιας αποτελεσματικότερης διαδικασίας για την έκδοση δελτίου παροχής υπηρεσιών.
Η διαδικασία θα καταστεί ακόμη περισσότερο ευέλικτη εάν υπάρχει η δυνατότητα να υποβάλλεται αίτηση για την έκδοση δελτίου παροχής υπηρεσιών για ένα ή περισσότερα ή για όλα τα κράτη μέλη.
Η Επιτροπή συμφωνεί επίσης με την πρόταση για την καθιέρωση δελτίου με μεταβλητή ισχύ.
Είμαι όμως της γνώμης ότι μία περίοδος απασχόλησης τριών μηνών δεν επαρκεί ως απόδειξη για την εγκατάσταση ενός εργαζομένου σε ένα συγκεκριμένο κράτος μέλος.
Η Επιτροπή μπορεί επίσης να συμφωνήσει με τη θέσπιση διάταξης για τις περιπτώσεις καταγγελίας μιας σύμβασης απασχόλησης μεταξύ του παρόχου υπηρεσιών και ενός εργαζόμενου.
Η θέσπιση μιας αποτελεσματικής διαδικασίας για την έκδοση του δελτίου συνεπάγεται ότι οι επιχειρήσεις οι οποίες προσφέρουν διασυνοριακές υπηρεσίες πρέπει να είναι σε θέση να ασκήσουν τα δικαιώματα που κατέχουν και που απορρέουν από την εσωτερική αγορά.
Θεωρούμε υπερβολική την πρόταση να δοθεί σε άλλα κράτη μέλη η δυνατότητα να διενεργούν συστηματικούς ελέγχους για την έκδοση δελτίου, με αιτιολογικό τη δημόσια τάξη.
Ένας πολίτης τρίτης χώρας ο οποίος διαμένει νόμιμα σε ένα κράτος μέλος πρέπει να έχει το δικαίωμα να μεταβεί και στα άλλα κράτη μέλη.
Το γεγονός αυτό δεν εμποδίζει τα εν λόγω κράτη μέλη να θεσπίσουν μέτρα στα πλαίσια της προτεινόμενης υποχρεωτικής αναφορά, με στόχο την προστασία της δημόσιας τάξης.
Εξίσου απαράδεκτη θεωρεί η Επιτροπή την πρόταση να ισχύει το νόμιμο καθεστώς σε ένα κράτος μέλος για μια περίοδο τριών μηνών μετά τη λήξη της ισχύος του δελτίου.
Δεν μπορούμε να επιτρέψουμε σε υπηκόους τρίτων χωρών να παραμείνουν στη χώρα υποδοχής μετά τη λήξη της περιόδου παροχής υπηρεσιών.
Για το λόγο αυτό, η Επιτροπή υποστηρίζει και από τις δύο απόψεις την τροπολογία αριθ. 22 της κ. Palacio.
Όσον αφορά τη δεύτερη πρόταση, η Επιτροπή κατανοεί την επιθυμία ότι πρέπει να είναι σαφής η έννοια του ελεύθερου επαγγελματία και θα προσπαθήσει να βρει λύση υποβάλλοντας τροποποιημένη πρόταση.
Αυτές είναι μερικές εισαγωγικές παρατηρήσεις που ήθελα να κάνω με αφορμή τις σημαντικότερες τροπολογίες.
Ελπίζω ότι στο τέλος της συζήτησης, όταν θα έχουν λάβει το λόγο όλοι οι ομιλητές, θα μου δοθεί για άλλη μια φορά η δυνατότητα να υπεισέλθω στις διάφορες τροπολογίες.
Κύριε Πρόεδρε, κυρίες και κύριοι, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών θα αποδεχθεί αύριο με μεγάλη πλειοψηφία τις τροπολογίες τη Επιτροπής Νομικών Θεμάτων καθώς και την τροποποιημένη εκδοχή.
Στην παρέμβασή μου θα περιοριστώ σε δύο ζητήματα.
Το πρώτο αφορά το ερώτημα τι αποσκοπεί βασικά να επιτύχει η οδηγία αυτή - να επιτύχει, με την κυριολεκτική του έννοια.
Από την μία πλευρά υπάρχουν τα συμφέροντα της οικονομίας, αλλά και των επιμέρους ατόμων.
Θα ξεκινήσω, θεωρώντας δεδομένο ότι πρόκειται για έντιμο και υπεύθυνα εργαζόμενο άτομο.
Από την άλλη πλευρά έχουμε τα συμφέροντα των κρατών μελών που θα πρέπει ίσως να λάβουν υπ' όψιν το ενδεχόμενο το άτομο να αντιπροσωπεύει και τη χειρότερη δυνατή περίπτωση.
Αν ενδιαφερθούμε για το ένα άκρο, δηλαδή τα συμφέροντα των κρατών μελών, τότε ασφαλώς υπάρχουν σοβαροί λόγοι που συνηγορούν υπέρ της θέσπισης σχετικά αυστηρών προϋποθέσεων για τη χορήγηση αυτής της κάρτας.
Πέραν τούτου, υπάρχουν επίσης λόγοι να υιοθετηθεί έγκαιρα η υποχρεωτική αναγγελία των περιπτώσεων παροχής υπηρεσιών, παρά τη χορήγηση της κάρτας.
Αν ακολουθήσω το άλλο άκρο, να τεθούν δηλαδή τα λιγότερα δυνατά εμπόδια, τότε διατρέχω τον κίνδυνο να μην υπάρξει καμία σχετική νομοθεσία για τη διαδικασία αυτή, επειδή τα κράτη μέλη δεν θα αποδεχθούν εν προκειμένω τη συγκεκριμένη οδηγία.
Εν κατακλείδι στη μία περίπτωση θα έχω μεν μιαν οδηγία για την κάρτα παροχής υπηρεσιών, αλλά επειδή τα εμπόδια είναι πολύ μεγάλα για την οικονομία, δεν θα μπορέσω να διαθέσω στην πραγματικότητα σε κανέναν την εν λόγω κάρτα.
Στην άλλη περίπτωση δεν έχω καθόλου οδηγία.
Και τα δύο αποτελέσματα δεν είναι ικανοποιητικά.
Ίσως αυτός να είναι και ο λόγος που σκόνταψαν οι σχετικές διαπραγματεύσεις στο Συμβούλιο, όπως φημολογείται.
Επιχειρήσαμε να βρούμε ένα οριακό όφελος ανάμεσα στο συμφέρον που ανάγεται στη δημόσια τάξη και στο άλλον συμφέρον που επιζητά μια το δυνατόν εύκολη λύση.
Θέλουμε να βρούμε έναν συνδυασμό όπου να υπάρχουν μεν κάποια εμπόδια για την οικονομία, αλλά να είναι κατά το δυνατόν εύκολη η εφαρμογή της οδηγίας στις περιπτώσεις που τα εμπόδια αυτά έχουν ξεπερασθεί.
Για τον λόγο αυτό θέλουμε να θεσμοθετηθεί η αίτηση για την κάρτα παροχής υπηρεσιών για ένα ή για περισσότερα κράτη μέλη.
Όταν μια επιχείρηση στη Γαλλία λέει ότι έχει έναν συνεργάτη ο οποίος πρέπει να εργάζεται συνεχώς στη Δανία, τότε θα πρέπει να είναι δυνατόν η αίτηση για τη χορήγηση της κάρτας να γίνει μόνο για τη Δανία.
Στην περίπτωση αυτή τα γραφειοκρατικά εμπόδια θα είναι μικρότερα.
Ως αντιστάθμισμα δεν θέλουμε πια την έγκαιρη αναγγελία των περιπτώσεων παροχής υπηρεσιών, θέλουμε μόνο ο εργαζόμενος να μπορεί να επιδείξει τους λόγους για την εργασία του σε ένα άλλο κράτος μέλος, π.χ. με τη μορφή της σύμβασης στην οποία στηρίζεται η αίτησή του.
Για τον λόγο αυτό τελικά τάσσομαι υπέρ των τροπολογιών της Επιτροπής Νομικών Θεμάτων.
Ενδέχεται να υπάρχουν ακόμα κατάλοιπα παρανοήσεων στην Επιτροπή.
Θέλουμε να επιτευχθεί μια πολύ ευέλικτη λύση.
Όταν ένα κράτος μέλος δηλώσει ότι έχει πρόβλημα επειδή το άτομο διέπραξε μια κλοπή, αλλά του έχει χορηγηθεί κάρτα παροχής υπηρεσιών για το συγκεκριμένο κράτος, τότε το κράτος αυτό μπορεί να ανακαλέσει την ισχύ της κάρτας για τους λόγους που αναφέρονται στη συγκεκριμένη οδηγία, και αυτή είναι μια έξυπνη και ευέλικτη λύση.
Επιτρέψτε μου να αναφερθώ σύντομα στο δεύτερο ζήτημα.
Οι περισσότεροι από εκείνους που ασχολήθηκαν μέχρι σήμερα με την οδηγία είναι νομικοί.
Γνωρίζουμε όλοι μας ότι υπάρχουν ακόμα διάφορες αναφορές στις Συνθήκες και εν μέρει μάλιστα πολύ παλιές αναφορές, που φέρουν τον χαρακτηρισμό ΕΚ.
Γνωρίζουμε ότι η οδηγία αυτή στηρίζεται στο δίκαιο της Ευρωπαϊκής Κοινότητας και όχι στο δίκαιο της Ευρωπαϊκής Ένωσης.
Πριν από τις εκλογές καταβάλαμε προσπάθειες όλοι μας - το Συμβούλιο, η Επιτροπή, το Κοινοβούλιο, ο Τύπος, τα συνδικάτα, οι εταιρίες - προκειμένου η Ευρώπη αυτή να γίνει πιο κατανοητή στους πολίτες.
Έχουμε επιβαρύνει τον πολίτη με διάφορες αλλαγές. Από την ΕΟΚ περάσαμε στην ΕΚ για να καταλήξουμε στην ΕΕ.
Τώρα πια ο πολίτης κατάλαβε την ΕΕ.
Δεν προσφέρουμε τίποτα ούτε στον εαυτό μας ούτε στον πολίτη, όταν βαφτίζουμε το προϊόν που θα εκδώσουμε "κάρτα παροχής υπηρεσιών - ΕΚ" και όχι "κάρτα παροχής υπηρεσιών - ΕΕ" .
Τον πολίτη τον ενδιαφέρει ο κόσμος της ΕΕ, αυτός είναι ο κόσμος που ισχύει σήμερα για τον πολίτη.
Παρακαλώ το Συμβούλιο και την Επιτροπή να κινηθούν προς αυτήν την κατεύθυνση.
Κύριε Πρόεδρε, καθυστερήσαμε περισσότερο από όσο υπολογίζαμε όταν προγραμματίζαμε αυτή τη συνεδρίαση, και επομένως θα είμαι βέβαια πολύ σύντομος.
Ένας από τους λόγους που καθυστερήσαμε είναι επειδή αφιερώσαμε χρόνο ενωρίτερα, κατά τη σημερινή συνεδρίαση, ακριβώς για να δηλώσουμε την άτεγκτη αντίθεση του Ευρωπαϊκού Κοινοβουλίου σε οποιαδήποτε μορφή ξενοφοβίας ή ρατσισμού.
Η παρούσα οδηγία δεν αφορά φυσικά άμεσα αυτό το θέμα.
Στόχος της είναι να ασχοληθεί με τις ανάγκες της εσωτερικής αγοράς, δημιουργώντας ευελιξία και τηρώντας μια λογική και ευέλικτη στάση, προκειμένου να δώσει τη δυνατότητα σε υπηκόους τρίτου κράτους να εργαστούν τόσο ως μισθωτοί όσο και ως αυτοαπασχολούμενοι.
Αυτό από μόνο του αφορά επίσης την αποφυγή υπερβολικών περιορισμών έναντι των ξένων, απλά και μόνο επειδή είναι ξένοι.
Χαιρετίζουμε το εν λόγω γεγονός και, πιστεύοντας πως αποτελεί λογική και ορθή διάταξη, θα υποστηρίξουμε το πιο φιλελεύθερο κείμενο το οποίο θεωρούμε σύμφωνο με τον νόμο.
της Επιτροπής Νομικών Θεμάτων και Εσωτερικής Αγοράς. (ES) Κύριε Πρόεδρε, κύριε Επίτροπε, θέλω να επαινέσω καταρχάς την έξοχη εργασία που πραγματοποίησε η κ. Berger και, εν γένει, η Επιτροπή Νομικών Θεμάτων, που συμπεριέλαβε καινοτόμες ιδέες σε αυτή την οδηγία που ευελπιστώ ότι θα επικυρωθούν από την Επιτροπή και το Συμβούλιο.
Εν τούτοις, κατέθεσα μια τροπολογία.
Κυρία Berger, στο 6ο σημείο αιτιολόγησης στην τροπολογία σας αριθ. 2 επικαλείσθε την ασφάλεια δικαίου.
Το πρώτο σημείο στο οποίο διαφωνούμε είναι η επέκταση στους τρεις μήνες της άδειας παραμονής, μια και το μόνο που κάνει είναι να δημιουργήσει νομική ανασφάλεια.
Θέτετε - και είναι λογικό - έναν προβληματισμό, που εκφράστηκε επίσης από τον κ. Wieland, για τη δυνατότητα να εξαφανιστεί απαρατήρητος ένας εργαζόμενος μόλις λήξει η άδεια παραμονής του, πιστεύω όμως ότι παράλληλα, διευκολύνεται αυτή η δυνατότητα με την επέκταση στους τρεις μήνες.
Εάν η ισχύς του δελτίου παροχής υπηρεσιών λήγει σε δεδομένη ημερομηνία, πρέπει να λήγει σε αυτή την ημερομηνία.
Αυτό απαιτεί η νομική ασφάλεια.
Από την άλλη, σε ό,τι αφορά το σημείο δ) της τροπολογίας 10 που αναφέρεται στην πρώτη οδηγία, εσείς λέτε, για λόγους δημόσιας ασφάλειας και βάσει κανόνων δημοσίας τάξεως, να μπορεί ένα κράτος μέλος να μην αποδέχεται την ισχύ της άδειας.
Ήδη υπάρχουν κάποιοι εκ των προτέρων έλεγχοι που προβλέπονται στο άρθρο 4 της οδηγίας.
Δεν έχει κανένα νόημα για οποιοδήποτε εργαζόμενο του χώρου Σένγκεν, δεδομένου ότι ήδη έχει υποστεί έλεγχο προκειμένου να εισέλθει στο πρώτο κράτος μέλος, και το δεύτερο κράτος μέλος, μπορεί εκ των προτέρων να αρνηθεί με αιτιολόγηση όμως την είσοδο αυτού του εργαζόμενου στην επικράτειά του.
Δεν έχει λοιπόν νόημα να διατηρήσουμε αυτή τη νομική ανασφάλεια.
Εάν δεν πρόκειται για κράτος του χώρου Σένγκεν, στην τελευταία παράγραφο της τροπολογίας μου αριθ. 22, προβλέπεται αυτή η δυνατότητα, που είναι απολύτως ελεγχόμενη, και πιστεύω με μεγαλύτερη ασφάλεια δικαίου.
Η διακριτική ευχέρεια του κράτους που αναφέρετε στο σημείο ε) της τροπολογίας σας αριθ. 10 νομίζω ότι δεν είναι συνεπής με το συνολικό κείμενο της άριστης έκθεσής σας.
Καλώ κατά συνέπεια τους συναδέλφους να εξετάσουν την τροπολογία μου με προσοχή και ελπίζω αύριο να μπορέσουμε να καταλήξουμε σε ένα αποτέλεσμα.
Εκ πρώτης όψεως οι δύο αυτές προτάσεις φαίνεται να υλοποιούν ορισμένες διαδικαστικές αλλαγές προκειμένου να διευκολύνουν την ελεύθερη διακίνηση στην επικράτεια της Ευρώπης και να αναγνωρίσουν την ισχύ των πρόσφατων δικαστικών αποφάσεων στις οποίες αναφέρθηκε η κ. Berger στις εισαγωγικές παρατηρήσεις της.
Ωστόσο, στην περίπτωση του Ηνωμένου Βασιλείου, πιστεύουμε πως προχωρούν περισσότερο με τρόπο απαράδεκτο.
Αυτό κρίνεται εν μέρει ως προς την ουσία και εν μέρει ως προς τη νομική βάση, όσον αφορά την ιδιαίτερη θέση του Ηνωμένου Βασιλείου.
Βάσει των διατάξεων των Συνθηκών, το Ηνωμένο Βασίλειο διατηρεί τους συνοριακούς του ελέγχους.
Βάσει του συστήματος που προτείνεται σε αυτά τα νομοθετήματα, οι υπήκοοι τρίτης χώρας που επιθυμούν να μεταβούν στο Ηνωμένο Βασίλειο, στο πλαίσιο των διαδικασιών που περιγράφονται, θα το πράττουν με τη βοήθεια της κάρτας παροχής υπηρεσιών που εκδίδεται από ένα άλλο κράτος μέλος, παρακάμπτοντας συνεπώς τους συνοριακούς ελέγχους του Ηνωμένου Βασιλείου.
Εάν πρόκειται να αλλάξουν οι τρέχουσες συνοριακές ρυθμίσεις του Ηνωμένου Βασιλείου, αυτή η αλλαγή θα πρέπει να γίνει από την κυβέρνηση και το Κοινοβούλιο του Ηνωμένου Βασιλείου και όχι μέσω της ευρωπαϊκής νομοθετικής διαδικασίας.
Γι' αυτόν τον λόγο θα καταψηφίσουμε και τις δύο αυτές προτάσεις.
Κύριε Πρόεδρε, κύριε Επίτροπε, κυρίες και κύριοι, θέλω αρχικά να ευχαριστήσω θερμά την εισηγήτρια και τον συνάδελφο Wieland για τις προσπάθειές τους να συνοψίσουν στην έκθεση τις διαφορετικές μεταξύ τους τροπολογίες και τα διαφορετικά συμφέροντα με τέτοια ομοιογένεια.
Αυτές οι δύο προτάσεις αποτελούν σημαντική συμβολή για την υλοποίηση της μίας των τεσσάρων θεμελιωδών αρχών της εσωτερικής αγοράς και συγκεκριμένα για την υλοποίηση της ελευθερίας παροχής υπηρεσιών.
Η νέα ρύθμιση για την παροχή διασυνοριακών υπηρεσιών θα βελτιώσει αναμφισβήτητα τόσο τη λειτουργία της εσωτερικής αγοράς όσο και την ανταγωνιστικότητα και την ικανότητα των επιχειρήσεων για δράση.
Οι αυστηροί όροι πλαίσιο για τη χορήγηση - και εδώ θα αναφερθώ στον συνάδελφο Wieland - της κάρτας παροχής υπηρεσιών - ΕΕ είναι απαραίτητοι επειδή παρεμποδίζουν τις παραβάσεις όπως είναι η παράνομη μετανάστευση ή οι εικονικές συμβάσεις.
Είναι τρεις οι λόγοι που με κάνουν να θεωρώ τόσο σημαντική τη συγκεκριμένη οδηγία.: η οικονομική σημασία που έχει στην Ευρωπαϊκή Ένωση το εργατικό δυναμικό που προέρχεται από τρίτες χώρες, η ανταγωνιστικότητα των επιχειρήσεων και η απρόσκοπτη λειτουργία της εσωτερικής αγοράς.
Ως εκ τούτου από τη μία πλευρά χαιρετίζω το αυστηρό πλαίσιο και από την άλλη κάνω έκκληση να διαμορφωθούν όσο το δυνατόν πιο αποτελεσματικά και απλά οι έλεγχοι που θα διεξάγουν τα κράτη μέλη.
Τέλος θέλω να απευθύνω μιαν ερώτηση στην Επιτροπή, επειδή συχνά απευθύνουν και σε μένα την ίδια ερώτηση.
Πρόκειται η οδηγία να επηρεάσει τις ενταξιακές διαπραγματεύσεις; Πώς θα ερμηνευθεί από τη δική σας σκοπιά το άρθρο 1, δεδομένου ότι τούτο είναι πολύ σημαντικό για τη χώρα μου που συνορεύει με πολλά νέα κράτη με τα οποία διεξάγονται ενταξιακές διαπραγματεύσεις;
Κύριε Πρόεδρε, κύριε Επίτροπε, συνάδελφοι, μιλάμε για επιχειρηματίες οι οποίοι μέχρι σήμερα ήταν υποχρεωμένοι να διαπιστώνουν κάθε φορά ότι δύο από τις σημαντικότερες ελευθερίες, η ελεύθερη κυκλοφορία προσώπων και εμπορευμάτων, δεν ίσχυαν στην περίπτωσή τους.
Όντως, οι άνθρωποι αυτοί έπρεπε να ακολουθούν τις ατέρμονες γραφειοκρατικές διαδικασίες που εφαρμόζονται για τους μετανάστες στα κράτη μέλη όπου έπρεπε να παρασχεθεί μια υπηρεσία.
Υπάρχουν περίπου 13 εκατομμύρια πολίτες τρίτων χωρών που διαμένουν στην Ευρωπαϊκή Ένωση.
Παρ' όλο που ο ακριβής αριθμός των επιχειρηματιών δεν είναι γνωστός, υποθέτω ότι το ποσοστό δεν θα είναι ασήμαντο.
Συνεπώς, η κοινοτική νομοθεσία δεν ρυθμίζει μέχρι στιγμής το θέμα της πρόσβασης των ανθρώπων αυτών σε όλη την επικράτεια της Ευρωπαϊκής Ένωσης.
Οι δύο προτάσεις οδηγίας που εξετάζουμε έχουν ως στόχο την προαγωγή της ελεύθερης κυκλοφορίας υπηρεσιών στην εσωτερική αγορά με την καθιέρωση ενός δελτίου παροχής υπηρεσιών της ΕΕ.
Θεωρώ σημαντικό να τονίσω στα πλαίσια αυτά το γεγονός ότι η έκδοση του δελτίου παροχής υπηρεσιών θα γίνεται με ευέλικτο τρόπο και συγκεκριμένα πέντε ημέρες μετά την κατάθεση απλής δήλωσης σε ένα κράτος μέλος όπου θα παρασχεθεί η υπηρεσία, καθώς επίσης και ότι, προκειμένου να αποκλειστεί το ενδεχόμενο κατάχρησης, το έγγραφο αυτό θα έχει περιορισμένη ισχύ η οποία δεν θα παρατείνεται αυτομάτως.
Παρακολούθησα με ενδιαφέρον και τις επιφυλάξεις που εξέφρασε ο κ. Επίτροπος.
Αφού μελέτησα τις τροπολογίες που κατατέθηκαν, διαπίστωσα ότι συμφωνούμε σε μεγάλο βαθμό με τις επιφυλάξεις αυτές και ότι θα ψηφίσουμε αναλόγως.
Επιτρέψτε μου τέλος να ευχαριστήσω την εισηγήτρια, κ. Berger, για την ιδιαίτερη επιμέλεια με την οποία εξέτασε τις διάφορες τροπολογίες, προσδίνοντας κατ' αυτό τον τρόπο ιδιαίτερη αξία στην έκθεσή της.
Είμαι της γνώμης ότι με την έκθεση αυτή προχωρήσαμε ένα ακόμη βήμα προς την υλοποίηση της εσωτερικής αγοράς.
Κύριε Πρόεδρε, σας ευχαριστώ που μου προσφέρετε τη δυνατότητα να υπεισέλθω ιδιαιτέρως στις διάφορες τροπολογίες.
Κατά τη διάρκεια της παρέμβασής μου θα ήθελα να πω και κάτι στον Λόρδο Inglewood με αφορμή την παρατήρηση που έκανε πριν λίγο.
Όσον αφορά την πρώτη πρόταση για τους εργαζόμενους από τρίτες χώρες, η Επιτροπή είναι διατεθειμένη να υιοθετήσει τις τροπολογίες αριθ. 2, 11, 12, 15, 16 και 22.
Θεωρούμε αποδεκτές και τις τροπολογίες αριθ. 7 και 8, εφόσον διαπιστωθεί η απόσπαση στο κράτος μέλος προέλευσης.
Η Επιτροπή συμφωνεί επίσης με την τροπολογία αριθ. 11, εκτός από την προτεινόμενη περίοδο της προηγούμενης απασχόλησης για διάστημα μόνο τριών μηνών.
Αυτό το εξήγησα προηγουμένως.
Συμφωνούμε επίσης και με την τροπολογία αριθ. 13 στο βαθμό που συμβάλλει στη διεύρυνση του πεδίου εφαρμογής του δελτίου από ένα σε όλα τα κράτη μέλη.
Όσον αφορά την επιτροπολογία, οι τροπολογίες αριθ. 14 και 21 είναι αποδεκτές στο βαθμό που αφορούν τα δικαιώματα του Κοινοβουλίου.
Μετά λύπης μου πρέπει να πω ότι η τροπολογία αριθ. 10 δεν μπορεί να γίνει δεκτή από την Επιτροπή όσον αφορά την περίοδο των τριών μηνών και το ρόλο του κράτους μέλους προορισμού.
Από την άποψη αυτή, η Επιτροπή υποστηρίζει την τροπολογία αριθ. 22, όπως άλλωστε παρατήρησα και προηγουμένως.
Οι υπόλοιπες τροπολογίες δεν μπορούν να γίνουν δεκτές.
Προσωπικά συμπαθώ περισσότερο τον όρο "κάρτα παροχής υπηρεσιών ΕΕ"; που προτείνεται στην τροπολογία αριθ. 1, όμως η Συνθήκη του Αμστερνταμ δεν το επιτρέπει αυτό.
Η τροπολογία αριθ. 18 παραπέμπει στην οδηγία 96/71 σχετικά με τους βασικούς μισθούς, η οποία ισχύει ήδη με αποτέλεσμα να μην χρειάζεται τροποποίηση.
Εάν η Επιτροπή αποδεχόταν την τροπολογία αριθ. 17, αυτό θα σήμαινε ότι θα αρκούσε μια απλή υποχρέωση αναφοράς σε περίπτωση που δεν έχει εκδοθεί έγκυρο δελτίο.
Αυτό αντίκειται προς το συμφέρον της δημόσιας τάξης στα κράτη μέλη.
Με βάση την αιτιολόγησή μου για την τροπολογία αριθ. 10, θεωρώ μη παραδεκτή και την τροπολογία αριθ.
19. Η Επιτροπή έχει την ίδια άποψη σχετικά με παρόμοιες τροπολογίες επί της δεύτερης πρότασης.
Σ' αυτό θα ήθελα να προσθέσω ότι η τροπολογία αριθ. 10 επί της πρότασης αυτής είναι απόλυτα παραδεκτή.
Όπως παρατήρησα προηγουμένως, όσον αφορά την τροπολογία αριθ. 15 για τον ορισμό της έννοιας "ελεύθερος επαγγελματίας"; η Επιτροπή θα φροντίσει να βρει μια ικανοποιητική λύση για τις αντιρρήσεις που προβλήθηκαν.
Έρχομαι τώρα στην παρατήρηση του Λόρδου Inglewood, ο οποίος παρέπεμψε στους συνοριακούς ελέγχους που εξακολουθούν να υφίστανται στο Ηνωμένο Βασίλειο.
Θα ήθελα να του πω ότι κανένα κράτος μέλος - και συνεπώς ούτε και το Ηνωμένο Βασίλειο - δεν είναι υποχρεωμένο να καταργήσει ή να τροποποιήσει τους ελέγχους στα υφιστάμενα σύνορα.
Όπως είπα, αυτό ισχύει και για το Ηνωμένο Βασίλειο. Βεβαίως, ισχύει και για το Βέλγιο, όπου παρουσιάστηκε πρόσφατα κάποιο πρόβλημα.
Όσον αφορά την παρατήρηση του κ. Karas, επιτρέψτε μου να πω ότι έχω την εντύπωση ότι αναφέρεται στην περίπτωση της δυνατότητας απασχόλησης Πολωνών στη χώρα του.
Η Επιτροπή θα ήθελε να προτείνει μια λύση για το πρόβλημα αυτό η οποία θα ισχύει για όλες τις επιχειρήσεις που εδρεύουν στην Ευρωπαϊκή Ένωση και χρησιμοποιούν προσωπικό από χώρες εκτός αυτής.
Ένα άλλο ερώτημα είναι εάν οι εν λόγω δύο περιπτώσεις θα πρέπει να εξετασθούν ταυτόχρονα.
Νομίζω ότι πρόκειται για ένα θέμα το οποίο πρέπει να εξεταστεί στα πλαίσια της συζήτησης για τη διεύρυνση της Ευρωπαϊκής Ένωσης και όχι στη συζήτηση που διεξάγουμε τώρα.
Εξ ονόματος της Επιτροπής θα ήθελα να θέσω τον εαυτό μου στη διάθεση του κ. Karas σε περίπτωση που θα επιθυμούσε περαιτέρω πληροφορίες σχετικά μ' αυτό το όντως σημαντικό σημείο.
Είμαι στη διάθεσή σας.
Τέλος θα ήθελα να ευχαριστήσω το Κοινοβούλιο για την ιδιαίτερα εποικοδομητική συζήτηση που είχαμε με αντικείμενο τις σημαντικότερες πτυχές των προτάσεων και, βεβαίως, θα ήθελα να ευχαριστήσω και την εισηγήτρια, κ. Berger.
. Ευχαριστώ πολύ, κύριε Επίτροπε Bolkestein.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Πρωτοδικείο των Ευρωπαϊκών Κοινοτήτων
Κύριε Πρόεδρε, θέλω να αρχίσω συγχαίροντας τον εισηγητή για μια έκθεση, που όταν τη διαβάζει κανείς, έχει την αίσθηση ότι μόνο επιβεβαιώνει και αποδέχεται.
Παρά ταύτα, πίσω από αυτή την έκθεση υπάρχει ένα μακρύ και αποτελεσματικό έργο που ήδη έδωσε μερικούς καρπούς: την ενσωμάτωση στο κείμενο της φινλανδικής Προεδρίας της 7ης Δεκεμβρίου 1999 της δέσμευσης για διεύρυνση της ημερήσιας διάταξης της Διακυβερνητικής Διάσκεψης με τη μελέτη της μελλοντικής τροποποίησης της οργάνωσης, της σύνθεσης και των αρμοδιοτήτων των κοινοτικών δικαστηρίων.
Εξ ου και η ρητή μου αναγνώριση για το έργο του Αντιπροέδρου Marinho.
Κύριε Πρόεδρε, η μεταρρύθμιση του κοινοτικού δικαστικού συστήματος κατέστη πρωταρχική ανάγκη, εφόσον στο μέλλον, επιδιώκεται η απονομή δικαιοσύνης σε λογικά χρονικά περιθώρια, εφόσον στο μέλλον η Ευρωπαϊκή Ένωση θέλει να εφοδιαστεί με μια δικαιοσύνη που να ανταποκρίνεται στις απαιτήσεις του πολιτικού σχεδίου που έχουμε αναλάβει.
Σήμερα - οφείλω να το πω με υπερηφάνεια και ικανοποίηση - είχαμε στο Σώμα μια καλή ευκαιρία να δείξουμε μέχρι ποίου σημείου πιστεύουμε οι Ευρωπαίοι ότι το πολιτικό σχέδιο είναι σε πολύ μεγαλύτερο βαθμό από την εσωτερική αγορά ένα σχέδιο που εδράζεται πολύ περισσότερο σε αρχές παρά σε οικονομικά συμφέροντα.
Και πίσω από τις αρχές, κύριε Πρόεδρε, υπάρχει πάντα η δικαιοσύνη.
Όμως justice delayed is justice denied (η χρονοβόρος δικαιοσύνη συνιστά άρνηση απονομής δικαιοσύνης) και επ' αυτού πρέπει να προβληματιστούμε.
Υπάρχουν πολύ ανησυχητικά στοιχεία στο έγγραφο εργασίας που συνέταξε το ίδιο το δικαστήριο.
Και με βάση αυτά, αυτό το σχέδιο μεταρρύθμισης, του οποίου εισηγητής ήταν ο αντιπρόεδρος Marinho, είναι καλοδεχούμενο.
Είναι μια λύση «μπάλωμα», αλλά χρειάζεται να ζούμε και με «μπαλώματα», διότι για την ώρα - και ο Marinho το επεσήμανε - δεν μπορούμε να περιμένουμε τη ριζική μεταρρύθμιση του συστήματος στη Διακυβερνητική Διάσκεψη.
Πρέπει να δώσουμε λύσεις που, αν και είναι προσωρινές, βοηθούν στην απονομή ταχύτερης και αποτελεσματικότερης δικαιοσύνης.
Υπάρχουν δύο σκέψεις που θα ήθελα να εκφράσω σε αυτή την ομιλία, και που απορρέουν από την έκθεση αυτή καθεαυτή, σε σχέση με την υποχρέωση που έχει το Κοινοβούλιο, σύμφωνα με τη Συνθήκη, να συντάξει μια πολύ απλή έκθεση χωρίς να μπει στην ουσία.
Είναι δύο ιδέες του αντιπροέδρου Marinho και νομίζω ότι μπορώ να πω ότι υποστηρίζονται από όλη την Επιτροπή Νομικών Υποθέσεων.
Η πρώτη είναι να παρασχεθούν περισσότερα μέσα στους δικαστές του Πρωτοδικείου, να τους δοθεί ένας ακόμα rιfιrendaire (εισηγητής).
Η δεύτερη ιδέα είναι να διαχωριστούν οι μεταφραστικές υπηρεσίες του Πρωτοδικείου από αυτές του Ευρωπαϊκού Δικαστηρίου.
Στην παρούσα φάση, το Πρωτοδικείο είναι αναγκασμένο να περιμένει εξαιρετικά μακρύ διάστημα για την μετάφραση των αποφάσεών του.
Είμαστε σε μια κοινότητα όπου, στη Συνθήκη της, περιλαμβάνει ως ιδρυτική αρχή τον πολιτισμικό και γλωσσικό πλουραλισμό και δεν μπορούμε καν να σκεφτούμε το ενδεχόμενο κατάργησης της δυνατότητας κάτι τόσο σημαντικού όσο το να διαβάζει κάποιος μια δικαστική απόφαση στη δική του γλώσσα.
Μια και μιλάμε για τη Διακυβερνητική Διάσκεψη, ας σκεφτούμε δύο πράγματα.
Το πρώτο αφορά αυτό το Κοινοβούλιο.
Θεωρώ ότι δεν είναι ανώφελο να επιμείνουμε στο ότι θέλουμε μεγαλύτερη συμμετοχή σε ό,τι αφορά το Ευρωπαϊκό Δικαστήριο, συμπεριλαμβανομένου μάλιστα και του διορισμού των δικαστών.
Και θέλουμε, πάνω απ' όλα και πρώτα απ' όλα, το Ευρωπαϊκό Δικαστήριο να δει να διευρύνονται οι αρμοδιότητές του και παράλληλα η δυνατότητά του, δηλαδή τα μέσα του, να αντεπεξέρχεται στις υποχρεώσεις του.
Θέλουμε να δούμε να διευρύνονται οι αρμοδιότητές του, ιδιαίτερα στον Τίτλο IV της Συνθήκης της Ευρωπαϊκής Κοινότητας και αναφορικά με τον Τίτλο VI της Συνθήκης της Ένωσης, και να αναθεωρηθούν στην πορεία μερικές δυνατότητες επιλογής, μερικοί σαφείς περιορισμοί στην προστασία σε αυτά τα τόσο εξαιρετικής σημασίας για τους πολίτες μας πεδία.
Και αναφέρομαι πάλι στις πρόσφατες δηλώσεις που κάναμε αυτές τις ημέρες.
Κύριε Πρόεδρε, θα ήθελα να συγχαρώ τον εισηγητή και να χαιρετίσω το περιεχόμενο αυτής της έκθεσης, η οποία έστρεψε την προσοχή μου σε δύο προβλήματα τα οποία αντιμετώπισα πρόσφατα στη δική μου εκλογική περιφέρεια.
Και τα δύο αφορούν υποθέσεις στις οποίες εκκρεμούν οι αποφάσεις του Ευρωπαϊκού Δικαστηρίου.
Η πρώτη υπόθεση αφορά μια μεγάλη κρεμαστή γέφυρα και κατά πόσον τα σχετικά διόδια θα υπόκεινται ή όχι σε ΦΠΑ.
Η απόφαση θα έχει τεράστιες επιπτώσεις για την τοπική μας οικονομία.
Η δεύτερη περίπτωση αφορά μια γυναίκα η οποία, δεκατρείς εβδομάδες πριν από τη συνταξιοδότηση, περιμένει εναγωνίως να μάθει σχετικά με μια απόφαση που θα επηρεάσει σοβαρά τα οικονομικά της στα γεράματα.
Αυτά είναι δύο μόνο παραδείγματα αληθινών προβλημάτων που προκύπτουν από καθυστερήσεις στο ευρωπαϊκό σύστημα δικαιοσύνης.
Οι καθυστερήσεις στην έκδοση δικαστικών αποφάσεων μπορεί να συνεπάγονται προσωπικά προβλήματα ή και να έχουν τραγικές συνέπειες.
Αυτό δεν σημαίνει πως όλα είναι τέλεια στα δικά μας εθνικά συστήματα δικαιοσύνης, αλλά πάρα πολύ συχνά μπορεί να αναμένουν την έκδοση προδικαστικής απόφασης από το Ευρωπαϊκό Δικαστήριο.
Τα στατιστικά στοιχεία δείχνουν μια ανησυχητική τάση αύξησης του χρόνου που χρειάζεται για τις προδικαστικές υποθέσεις.
Αυτό δεν θα πρέπει να εκληφθεί τόσο ως επίκριση εναντίον του Δικαστηρίου ή του προσωπικού παρά ως αποδοκιμασία της δομής του Δικαστηρίου και της έλλειψης πόρων για τη λειτουργία του σε μια διευρυνόμενη Ευρωπαϊκή Ένωση.
Οι προτάσεις αυτής της έκθεσης είναι πολύ ευπρόσδεκτες ως βραχυπρόθεσμη λύση, όμως η Ευρώπη αποτελεί ένα νομικό οικοδόμημα και ο ρόλος των δικαστηρίων της είναι βασικός για την ορθή λειτουργίας της.
Ενόψει της επικείμενης διεύρυνσης η ΔΔ πρέπει να ασχοληθεί με μια θεμελιώδη μεταρρύθμιση και αναδιάρθρωση του δικαστικού συστήματος.
Σε αντίθετη περίπτωση, όλοι εμείς οι εκλεγμένοι εκπρόσωποι θα αντιμετωπίζουμε όλο και περισσότερο την κατακραυγή των πολιτών μας των οποίων οι υποθέσεις δεν εκδικάζονται γρήγορα και αποτελεσματικά.
Κύριε Πρόεδρε, κυρίες και κύριοι, συνάδελφοι, και εγώ ευχαριστώ τον εισηγητή για αυτήν την εξαίρετη έκθεση.
Συμφωνώ απόλυτα με τα συμπεράσματά του, όπου προτείνει ειδικά την αύξηση των εισηγητών για κάθε δικαστή του Πρωτοδικείου και τη δημιουργία μεταφραστικής υπηρεσίας η οποία θα ανήκει αποκλειστικά σε αυτό.
Το θεωρώ πράγματι απαραίτητο, καθότι, όπως ακούσαμε κατά την επίσκεψη της Επιτροπής Νομικών Υποθέσεων στο Λουξεμβούργο, όταν ανατίθενται εργασίες στη μεταφραστική υπηρεσία που είναι κοινή για τα δικαιοδοτικά όργανα, δίνεται βέβαια αναγκαστικά, δηλαδή θέσφατα, προτεραιότητα στις υποθέσεις του Ευρωπαϊκού Δικαστηρίου και συνεπώς συμβαίνει συχνά να μην μπορούν να εκτελεσθούν με επάρκεια εργασίες που αφορούν υποθέσεις του Πρωτοδικείου.
Είμαι όμως επίσης της άποψης ότι οι μεταρρυθμίσεις θα πρέπει να προχωρήσουν περισσότερο απ ' ό,τι θα αποφασίσουμε σήμερα.
Θεωρώ ότι αξίζει να εξετάσουμε, στους τομείς όπου τα όργανα δικαστικού τύπου θα εκδίδουν αποφάσεις ήδη στην προκαταρκτική φάση - και εδώ αναφέρω ενδεικτικά το γραφείο εναρμόνισης της εσωτερικής αγοράς στο Alicante ή όπως έχει επίσης σχεδιαστεί και για το δίκαιο των κοινοτικών υπαλλήλων - να γίνει το πρωτοδικείο, δικαστήριο τελευταίου βαθμού δικαιοδοσίας και να του δοθεί η αρμοδιότητα να εκδίδει οριστικές αποφάσεις.
Βλέπω επίσης ότι θα πρέπει να κάνουμε κάτι σε σχέση με την τάση που επικρατεί στην Ευρωπαϊκή Επιτροπή για επανεθνικοποίηση των αποφάσεων που σχετίζονται με τον ανταγωνισμό και για τη μετάθεσή του και πάλι σε εθνικό επίπεδο.
Νομίζω ότι αυτό το θέμα πρέπει να εξετασθεί περαιτέρω, δεδομένου ότι οι περιπτώσεις αυτές δεν θα καταλήγουν στο Πρωτοδικείο των Ευρωπαϊκών Κοινοτήτων αλλά στο Δικαστήριο ως αποφάσεις περί παραπομπής.
Θα πρέπει να σκεφτούμε τι λύσεις υπάρχουν για το συγκεκριμένο ζήτημα..
Ενδεχομένως, θα έπρεπε επίσης να υπάρχει η δυνατότητα να εξετάζονται οι αποφάσεις περί παραπομπής από το ειδικό επί θεμάτων ανταγωνισμού τμήμα του Πρωτοδικείου των Ευρωπαϊκών Κοινοτήτων.
Πέραν τούτου πρέπει να σκεφτούμε κατά πόσο είναι σωστό - και είχαμε πρόσφατα περιπτώσεις όπου βουλευτές ή και πολιτικές ομάδες άσκησαν αγωγή κατά του Ευρωπαϊκού Κοινοβουλίου - να είναι αρμόδιο το πρωτοδικείο για τα ζητήματα αυτά, μολονότι βασικά θίγονται συνταγματικά ζητήματα και λογικά οι υποθέσεις αυτές ανήκουν κατά βάσιν στη δικαιοδοσία του Ευρωπαϊκού Δικαστηρίου και όχι του πρωτοδικείου.
Και ένα τελευταίο σημείο. Θεωρώ ότι η Ευρωπαϊκή Υπηρεσία για την Καταπολέμηση της Aπάτης (OLAF) χρειάζεται έλεγχο στη βάση των αρχών του κράτους δικαίου.
Επί του παρόντος η OLAF βρίσκεται σε νομικό κενό και μπορεί να κάνει ό,τι θέλει.
Θεωρώ απαραίτητο να ελέγχεται η OLAF από ένα δικαστήριο και το μόνο δικαστήριο που μπορεί λογικά να αναλάβει αυτήν την αρμοδιότητα θα ήταν το πρωτοδικείο.
Αυτή είναι ακόμα μια ώθηση για την περαιτέρω μεταρρυθμιστική διαδικασία.
Κύριε Πρόεδρε, θα ήθελα κατ' αρχάς να συγχαρώ και εγώ τον εισηγητή για την εργασία του.
Η Ευρωπαϊκή Ένωση είναι ένα σύστημα βασισμένο στον νόμο.
Πρέπει επομένως να διαθέτει και ένα σύστημα δικαστηρίων για την επιβολή αυτού του νόμου.
Επιπλέον, εάν τα δικαστήρια δεν μπορούν να διεκπεραιώνουν δεόντως και γρήγορα τις νομικές υποθέσεις που τους ανατίθενται, αυτό που συμβαίνει, όπως επεσήμανε ήδη η κυρία Palacio Vallelersundi, είναι πως η καθυστέρηση στη δικαιοσύνη γίνεται, ως γνωστόν, άρνηση της δικαιοσύνης.
Σύμφωνα με τη μαρτυρία του δικαστηρίου, αυτό συμβαίνει σήμερα και αποδεικνύει τα μέτρα που μπορούν να ληφθούν τώρα προκειμένου να περιοριστεί το πρόβλημα.
Ωστόσο, όπως επεσήμανε ο κ. Marinho, χρειάζονται περισσότερα, αλλά θα πρέπει να αναμένουμε τη ΔΔ.
Στην πατρίδα μου ακούγονται πολλές ιστορίες για τις ορδές των απρόσωπων γραφειοκρατών των Βρυξελλών, αλλά ποτέ δεν γίνεται λόγος για τον αριθμό των Ευρωπαίων δικαστών.
Υπάρχουν λιγότεροι από τριάντα έξι στην κορυφή της ευρωπαϊκής δικαστικής ιεραρχίας - που δεν μπορούν βέβαια να θεωρηθούν υπεραρκετοί, δεδομένης της ευθύνης των καθηκόντων τους στην καρδιά του ευρωπαϊκού νομικού συστήματος.
Η μεγάλη σημασία του έργου τους μπορεί να διαπιστωθεί από τις πολιτικές επιπτώσεις της καθυστέρησης στην επίλυση της εκκρεμούσας αγγλογαλλικής διαφοράς σχετικά με το βρετανικό βόειο κρέας, που έχει προκαλέσει τόσο μεγάλη οργή στη χώρα μου και τόσο μεγάλη απογοήτευση όσον αφορά τη λειτουργία των διαδικασιών της Ένωσης για την επίλυση διαφορών.
Η κατάσταση αυτή επιδεινώνεται, όπως πιστεύουν κάποιοι τους οποίους συμβουλεύομαι, από τον κανονισμό των γαλλικών δικαστηρίων, που καθιστά σχεδόν αδύνατον για μη Γάλλους υπηκόους να προσφύγουν εναντίον της γαλλικής κυβέρνησης.
Γίνεται ασφαλώς αντιληπτό πως κάτι τέτοιο είναι de facto αδύνατον.
Το χειρότερο είναι πως αυτό έρχεται σε αντίθεση με τα δικαστήρια του Ηνωμένου Βασιλείου, ενώπιον των οποίων άσκησαν επιτυχώς προσφυγή Ισπανοί αλιείς εναντίον της κυβέρνησης του Ηνωμένου Βασιλείου σε συνθήκες που παρουσιάζουν πολλές ομοιότητες με τις σημερινές.
Αυτό που συμβαίνει στη Γαλλία, κύριε Πρόεδρε, μοιάζει εκ πρώτης όψεως να αποτελεί διάκριση εναντίον άλλων υπηκόων της ΕΕ για λόγους εθνικότητας, και υπό αυτή την έννοια αποτελεί παραβίαση των Συνθηκών.
Θα ήθελα επομένως να ζητήσω από τον Επίτροπο, που είχε την καλοσύνη να σχολιάσει τις παρατηρήσεις μου στην προηγούμενη συζήτηση, να εξετάσει την υπόθεση και να ανακοινώσει στο Κοινοβούλιο και σε εμένα τα πορίσματά του.
Θα ήμουν ευγνώμων εάν ο Επίτροπος επιβεβαιώσει στις τελικές παρατηρήσεις του πως θα το πράξει.

Κύριε Πρόεδρε, εξ ονόματος του Προέδρου της Επιτροπής κ. Prodi θα ήθελα να σας δώσω την ακόλουθη απάντηση: η Επιτροπή λαμβάνει γνώση της θέσης που έλαβε σήμερα το Ευρωπαϊκό Κοινοβούλιο σχετικά με την αίτηση του Ευρωπαϊκού Δικαστηρίου και του Πρωτοδικείου σύμφωνα με την οποία πρέπει, αφενός, να ανατεθεί στο Πρωτοδικείο η αξιολόγηση ορισμένων προσφυγών η οποία σήμερα εμπίπτει στην αποκλειστική δικαιοδοσία του Δικαστηρίου και, αφετέρου, πρέπει να αυξηθεί ο αριθμός των μελών του Πρωτοδικείου.
Επιτρέψτε μου να προσθέσω σ' αυτά ότι, εξ ονόματος της Επιτροπής, άκουσα με ιδιαίτερο ενδιαφέρον τις παρεμβάσεις που έγιναν μόλις πριν λίγο και κατανοώ απόλυτα τις ανησυχίες που έδωσαν την αφορμή για τις παρεμβάσεις αυτές.
Η ανησυχία που επικρατεί είναι δικαιολογημένη.
Έχει ειπωθεί επανειλημμένα ότι η καθυστέρηση της δικαιοσύνης ισοδυναμεί με την μη απόδοση δικαιοσύνης.
Η Επιτροπή κατανοεί τις σκέψεις αυτές.
Στα πλαίσια αυτά θα ήθελα να σημειώσω τα ακόλουθα:
Όπως γνωρίζει το Κοινοβούλιο, η Επιτροπή είναι βέβαιη ότι, χωρίς ριζική μεταρρύθμιση, οι κοινοτικές δικαστικές αρχές κινδυνεύουν σε λίγο να μην μπορούν πλέον να εκπληρώνουν τα καθήκοντά τους εμπρόθεσμα.
Για το λόγο αυτό, η Επιτροπή ζήτησε την άποψη ομάδας εμπειρογνωμόνων για τις μεταρρυθμίσεις οι οποίες θα μπορούσαν να επέλθουν προκειμένου να επιτραπεί στο Δικαστήριο και στο Πρωτοδικείο να διατηρήσουν την ποιότητα και τη συνέπεια των αποφάσεών τους και τις προσεχείς δεκαετίες.
Η Επιτροπή έχει υπόψη της το αίτημα του Δικαστηρίου για την ενίσχυσή του, επί του παρόντος όμως είμαι της γνώμης ότι η πρόταση για τη μεταβίβαση αρμοδιοτήτων πρέπει να εξεταστεί στα πλαίσια της έρευνας που ανάφερα προηγουμένως.
Με άλλα λόγια, η Επιτροπή θα εξετάσει το θέμα όταν θα έχει ολοκληρωθεί η έρευνα.
. Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Έκτακτη χρηματοδοτική βοήθεια στο Κοσσυφοπέδιο
. Η ημερήσια διάταξη προβλέπει τη συζήτηση της έκθεσης (Α5-0022/2000) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου σχετικά με την παροχή έκτακτης χρηματοδοτικής βοήθειας στο Κοσσυφοπέδιο (COM(99)0598 - C5-0045/00 - 1999/0240(CNS)).
Με ενημερώνουν ότι ο εισηγητής μας έχει καθυστερήσει λίγα λεπτά.
Προτείνω να ξεκινήσουμε τη συζήτηση αμέσως.
Σε λίγο θα είναι κοντά μας και θα παρέμβει αμέσως μόλις παρευρεθεί στη συνεδρίαση.
Δίνω λοιπόν τον λόγο αμέσως στον κ. Bourlanges, ως συντάκτη γνωμοδότησης της Επιτροπής Προϋπολογισμών.
γνωμοδότησης της Επιτροπής Προϋπολογισμών. (FR) Κύριε Πρόεδρε, η υπόθεση αυτή είναι σημαντική και επείγουσα και το Κοινοβούλιο το οποίο κλήθηκε από την Επιτροπή να γνωμοδοτήσει άμεσα, το πράττει, γιατί πρέπει να ξέρουμε ότι σήμερα άντρες και γυναίκες πεθαίνουν στο Κοσσυφοπέδιο επειδή πολύ απλά κάνει μείον 25 βαθμούς, ότι αυτοί οι άνθρωποι επιτελούν ένα τεράστιο έργο για τη διασφάλιση μιας ελάχιστης συντήρησης και ότι δεν αμείβονται.
Κληθήκαμε λοιπόν να γνωμοδοτήσουμε για αυτό το αίτημα κατεπείγοντος με το οποίο συμφωνούμε.
Μας ζητήθηκαν 35 εκατομμύρια ευρώ.
Είμαστε σύμφωνοι να τα χορηγήσουμε και καλούμε την Επιτροπή να επιδείξει μεγάλη προσοχή ώστε, από την στιγμή που θα ληφθεί η απόφαση, τα ποσά να δεσμευθούν και να καταβληθούν το συντομότερο δυνατό.
Πρόκειται για μια μακρο-οικονομική βοήθεια, η οποία προκαλεί αντιδράσεις εδώ και εκεί γιατί δεν σέβεται τους κανόνες της φιλελεύθερης ομορφιάς οι οποίοι πρεσβεύουν να μην παρεμβαίνει κανείς οικονομικά για τη στήριξη διοικητικών μονάδων.
Εμείς δεν συμφωνούμε.
Η δική μας άποψη είναι ότι είναι θεμελιώδους σημασίας να συμβάλουμε στη συγκρότηση μιας διοίκησης στο Κοσσυφοπέδιο και ότι δεν είναι καθόλου παράλογο να συνεισφέρουμε άμεσα στην πληρωμή των δημοσίων υπαλλήλων αυτής της περιοχής.
Αυτό άλλωστε θα μπορούσε να ήταν κάτι πολύ χρήσιμο που θα μπορούσαμε να είχαμε χρησιμοποιήσει στην περίπτωση της Ρωσίας καθ' όλη τη διάρκεια της δεκαετίας του 1990 ώστε να αποφευχθεί η κατάρρευση αυτού του κράτους.
Το δεύτερο σημαντικό πρόβλημα είναι ότι ενώ εμείς κληθήκαμε, οι χορηγοί δεσμεύθηκαν και προφανώς είμαστε οι μόνοι που πληρώνουν.
Οι άλλοι δεν πληρώνουν.
Απαιτούμε να σταματήσει αυτή η μονομέρεια στη χρηματοδοτική αρωγή.
Ελπίζουμε η Επιτροπή να δεσμευθεί όσον αφορά τις τροπολογίες που προτείνουμε προς αυτήν την κατεύθυνση.
Ελπίζουμε να συνδέσουμε τη χορήγηση του συνόλου της βοήθειας με την κινητοποίηση των χρημάτων που οφείλουν οι υπόλοιποι χορηγοί.
Και αυτό όχι για να περιορίσουμε, για να τσιγκουνευτούμε τη χρηματοδοτική μας εισφορά στο Κοσσυφοπέδιο αλλά, αντιθέτως, για να φροντίσουμε ώστε στη δική μας εισφορά θα προστεθεί και εκείνη των άλλων χορηγών.
Από αυτή την άποψη, ο μηχανισμός που προτείνεται είναι ένας μηχανισμός ενίσχυσης σε δύο χρόνους και η δεύτερη δόση πρέπει να εκταμιεύεται από την στιγμή που οι χορηγοί εκδηλώσουν το ενδιαφέρον τους.
Τέλος, προς αυτή την κατεύθυνση υποβάλουμε στην Επιτροπή τρία ζητήματα: πρώτον, θα πρέπει να μας παρέχει σε τακτά χρονικά διαστήματα τον κατάλογο και τα ποσά των εισφορών των άλλων χορηγών.
Θέλουμε να γνωρίζουμε πόσο πληρώνουν οι άλλοι όταν πληρώνουμε εμείς.
Δεύτερον, θέλουμε να έχουμε μια ακριβή κατάσταση των προσφορών και του ρυθμού δέσμευσής τους.
Κατά τη διαδικασία εκτελέσεως του προϋπολογισμού μας είπαν ότι ήταν επείγουσα ανάγκη να ψηφίσουμε τα χρήματα για το Κοσσυφοπέδιο και σύμφωνα με τις πληροφορίες μας, εκείνη την ημέρα καμιά προσφορά δεν είχε κοινοποιηθεί ακόμα, δεν είχε υπάρξει καμιά προσφορά.
Αυτό είναι πολύ σοβαρό γιατί καθυστερεί ολόκληρη τη διαδικασία ανοικοδόμησης του Κοσσυφοπεδίου.
Τέλος, και αυτό είναι η συνέπεια όσων σας είπα προηγουμένως, θέλουμε η Επιτροπή να ενημερώνει την Επιτροπή Προϋπολογισμών σε πολύ τακτά χρονικά διαστήματα, μηνιαίως, για την κατάσταση της εκτέλεσης των δαπανών.
Έχουμε έγγραφα της Επιτροπής τα οποία κάνουν λόγο για αυστηρές δεσμεύσεις.
Εμείς δεν έχουμε ανάγκη από αυστηρές δεσμεύσεις, έχουμε ανάγκη μόνο από δεσμεύσεις και έχουμε ανάγκη να γνωρίζουμε τι έχει καταβληθεί και κυρίως τι δεν έχει καταβληθεί.
Το Κοσσυφοπέδιο έχει υποφέρει πάρα πολύ εξαιτίας των αναβολών πληρωμής.
Κύριε Πρόεδρε, μιλώντας σήμερα για το Κοσσυφοπέδιο, πράγμα που έχουμε κάνει πολύ συχνά, θα πρέπει να προβούμε και σε απολογισμό σχετικά με αυτά που έχουν γίνει ήδη στο Κοσσυφοπέδιο ή ακόμα και να αναρωτηθούμε κατά πόσο έχει γίνει κάτι στο Κοσσυφοπέδιο.
Θεωρώ ότι έχουν γίνει ήδη μερικά μικρά βήματα προς την κατεύθυνση της επιστροφής στην κανονικότητα και θα καλό θα ήταν στο πλαίσιο μιας τέτοιας συζήτησης να τα απαριθμήσουμε τουλάχιστον.
Από τις 9 Φεβρουαρίου υπάρχει ένα προσωρινό συμβούλιο, το επονομαζόμενο Kosovo Transitional Council, στο οποίο εκπροσωπούνται τα πολιτικά κόμματα, οι μειονότητες καθώς και η civil society, η κοινωνία των πολιτών, και ουσιαστικά υποτίθεται πως διαδραματίζει τον ρόλο προσωρινού κοινοβουλίου.
Αυτό είναι πολύ καλό και το χαιρετίζουμε, αλλά θεωρώ ότι θα πρέπει να τους δοθούν και τα μέσα και ένας στρατηγικός σχεδιασμός για αυτό που πρέπει βασικά να προετοιμάσουν, εφόσον έχει σχεδιαστεί η διεξαγωγή εκλογών για το φθινόπωρο.
Κανείς δεν ξέρει ακριβώς σε τι θα οδηγήσουν οι εν λόγω εκλογές και τι είδους κοινοβούλιο θα προκύψει.
Κανείς δεν ξέρει τι αρμοδιότητες θα έχει το κοινοβούλιο αυτό σε σχέση με την Αποστολή των Ηνωμένων Εθνών για την Προσωρινή Διοίκηση του Κοσσυφοπεδίου, την UNMIK.
Υπάρχουν δηλαδή πάρα πολλές ασάφειες για τις οποίες δεν έχουμε ενημερωθεί και τις οποίες προφανώς ούτε κάποιοι άλλοι δεν μπορούν να βάλουν σε σειρά.
Ειδικά οι Αλβανοί που συμμετέχουν τώρα σε αυτό το προσωρινό συμβούλιο θα έπρεπε να μάθουν περισσότερο πράγματα σχετικά με αυτό που τους περιμένει.
Παράλληλα με τις εργασίες για την οικονομία και την ανοικοδόμηση θα πρέπει να γίνουν και σκέψεις για τη δημιουργία συνθηκών συνύπαρξης των Σέρβων, των Αλβανών και άλλων μειονοτήτων - επίσης και των Ρομ - στη χώρα αυτή, ώστε μέσω της συνύπαρξης να μπορέσει, όπως ελπίζω, να επέλθει συμφιλίωση σε κάποια στιγμή στο εγγύτερο μέλλον.
Θέλω να απαριθμήσω ακόμη μία φορά τα πράγματα που έχουν ήδη γίνει, για τα οποία μπορούμε και να είμαστε ευχαριστημένοι.
Στον τομέα της διοίκησης υπάρχουν στο μεταξύ 34 φορολογικοί ελεγκτές και αυτό είναι καταπληκτικό.
Ο πληθυσμός υποχρεώνεται τώρα να καταβάλει φόρους, μια και δεν είναι μακροπρόθεσμα δυνατόν να εξαρτώνται όλοι μόνο από το πουγκί της Ευρωπαϊκής Ένωσης και άλλων χορηγών. Ένα μέρος θα πρέπει στον τομέα αυτό να προέρχεται και από τις δικές τους τις δυνατότητες.
Πέραν τούτου οφείλω να αναφέρω ότι από τα 19 διαμερίσματα, τα 4 διαθέτουν ήδη διοίκηση, και αυτό είναι μια πρόοδος σε σύγκριση με την κατάσταση που επικρατούσε προηγουμένως.
Υπάρχει και κάτι άλλο που είναι πολύ σημαντικό για το κράτος δικαίου που θέλουμε φυσικά να οικοδομήσουμε εκεί.
Έχουμε 130 δικαστές και εισαγγελείς που έχουν ήδη ορκιστεί και μπορούν να ξεκινήσουν τις εργασίες τους, να απονέμουν δικαιοσύνη, να ενισχύσουν την καλλιέργεια της ανεκτικότητας και φυσικά να διαπιστώνουν τουλάχιστον τα εγκλήματα που γίνονται και να μπορούν κατόπιν να λαμβάνουν καταδικαστικές αποφάσεις.
Θέλω επίσης να υπενθυμίσω ότι είναι πολύ καλό που ο παλιός ΑΣΚ έχει δεσμευθεί τώρα να συμμετέχει στην ανοικοδόμηση της χώρας.
Πιστεύω ότι είναι καλό.
Συντάσσομαι πλήρως με όσα μας είπε η Επιτροπή Προϋπολογισμών για το ζήτημα της χρηματοδότησης και θεωρώ ότι πρέπει να υπενθυμίσουμε στην Επιτροπή ότι πρέπει πράγματι να ασκήσει πίεση, ώστε να καταβάλουν επιτέλους και οι άλλοι χορηγοί το μερίδιό τους.
Είναι αδύνατον να πληρώνει η Ευρωπαϊκή Επιτροπή για τα πάντα.
Είναι εκεί υπεύθυνη για την ανασυγκρότηση, είναι υπεύθυνη για τον τέταρτο πυλώνα, αλλά δεν είναι δυνατόν να χρηματοδοτεί συνεχώς και τα τρέχοντα έξοδα του κ. Kouchner.
Αυτό μπορεί να γίνει μια δυο φορές, αλλά θεωρώ ότι οι χορηγοί από τα Ηνωμένα Έθνη θα πρέπει να συνεισφέρουν και αυτοί. Εν προκειμένω υπάρχει ένα τεράστιο κενό που είναι ακάλυπτο και το οποίο είναι αδύνατον να καλύψουμε εμείς.
Με την ανασυγκρότηση έχουμε ένα τεράστιο καθήκον, αυτό είναι το δικό μας καθήκον και θα κριθούμε με γνώμονα τον βαθμό εκπλήρωσής του.
Κύριε Πρόεδρε, θα ήθελα να κάνω μερικές επισημάνσεις.
Σε μια συζήτηση, υπάρχει πάντα ο κίνδυνος να επαναλαμβανόμαστε πολύ όσοι ομιλούμε.
Θα ήθελα όμως να επικεντρωθώ σε τέσσερα σημεία.
Καταρχάς θα ήθελα να καταστεί σαφές ότι η Ένωση συνεισφέρει περισσότερο από οποιοδήποτε άλλον στην ενίσχυση για την ανοικοδόμηση του Κοσσυφοπεδίου.
Και θα ήθελα να πω στην κ. Albright, ότι αυτά που διαβάσαμε πρόσφατα στον τύπο είναι έτσι, οι αριθμοί δεν ψεύδονται.
Αυτό να καταστεί ξεκάθαρο, όσο και αν κάποιοι δεν θέλουν να το δουν έτσι.
Η Ένωση αποφάσισε να δώσει άλλα 35 εκατομμύρια ευρώ ως πρόσθετη μακροπρόθεσμη χρηματοδοτική βοήθεια για την ανοικοδόμηση του Κοσσυφοπεδίου, με βάση μια έκθεση του ΔΝΤ που υπολογίζει ότι χρειάζονται ακόμα 115 εκατομμύρια για την ανοικοδόμηση.
Θα ήθελα να πω στην κ. Pack ότι συμφωνώ απόλυτα μαζί της, ότι η Επιτροπή θα όφειλε να πιέσει και τους υπόλοιπους συνεισφέροντες να τηρήσουν τη δέσμευσή τους.
Θέλω επίσης να εκφράσω την πολύ βαθιά μου ανησυχία μου για τη δήλωση μερικών υπουργών στο τελευταίο ECOFIN, όπου δίνεται η εικόνα ότι επιδιώκεται να τεθεί ως προτεραιότητα της πορτογαλικής Προεδρίας να μην αλλάξουν, σε καμία περίπτωση, οι δημοσιονομικές προοπτικές, όπως συμφωνήθηκαν στο Βερολίνο.
Αυτό θέτει υπό αμφισβήτηση τη συμφωνία στην οποία με μεγάλη δυσκολία κατέληξε το Κοινοβούλιο με το Συμβούλιο τον Δεκέμβριο, βάσει της οποίας, όταν η Επιτροπή υποβάλει ένα πολυετές πρόγραμμα για την ανοικοδόμηση, θα προβαίναμε, σε αυτή την περίπτωση, σε αναθεώρηση των δημοσιονομικών προοπτικών.
Καλώ από εδώ τους υπουργούς να μην θέσουν υπό αμφισβήτηση αυτή τη συμφωνία που επιτεύχθηκε με πραγματικά μεγάλη δυσκολία.
Θα ήθελα να πω στην Επιτροπή, έχοντας την χαρά να βλέπω τον Επίτροπο Solbes εδώ αυτό το βράδυ, να μας υποβάλει εγκαίρως αυτό το πολυετές πρόγραμμα χρηματοδότησης, μαζί με την αντίστοιχη έκθεση, όπως ακριβώς το ζήτησε το Κοινοβούλιο, προκειμένου να μπορέσουμε να το λάβουμε υπόψη κατά την επεξεργασία του προσχεδίου του επόμενου προϋπολογισμού, σύμφωνα με τα όσα μας υποσχέθηκαν.
Τέλος, επιθυμώ να επιμείνω στο ότι, παρόλο που χορηγήσαμε τώρα 35 εκατομμύρια, γνωρίζουμε ότι αυτό είναι ένα «μπάλωμα» και ότι δεν επαρκεί, συνεπώς θα πρέπει να καταλήξουμε το συντομότερο δυνατό σε συμφωνία για ένα πολυετές πρόγραμμα ανοικοδόμησης, τόσο αναγκαίας, για το Κοσσυφοπέδιο.
Κύριε Πρόεδρε, συνάδελφοι, παρακαλώ να συγχωρήσετε την καθυστέρησή μου αλλά δυστυχώς σήμερα εξακολουθεί να βρίσκεται στην ημερήσια διάταξη και το άλλο πολιτικό θέμα.
Η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σάς συνιστά να ελευθερώσετε τα 35 εκατ. ευρώ και η σύσταση αυτή στηρίζεται στο ότι τα κονδύλια αυτά μπορούν πράγματι να διατεθούν προς όφελος των πληγέντων.
Οι αιτίες για μια κριτική στάση δεν αρκετά σοβαρές ώστε να μην θέλουμε να βοηθήσουμε τους ανθρώπους εκεί.
Τούτο δεν σημαίνει όμως ότι θα ξεχάσουμε την κριτική που θα έπρεπε να ασκήσουμε.
Θα είχαμε βέβαια προχωρήσει πολύ περισσότερο στην προκείμενη διαδικασία εάν οι διοικητικές υπηρεσίες του Συμβουλίου δεν είχαν ξεχάσει να ενημερώσουν έγκαιρα το Κοινοβούλιο και να του διαβιβάσουν επισήμως τα έγγραφα.
Μόνο έτσι θα ήταν δυνατόν να διεξαγάγουμε μια πραγματικά λογική και εις βάθος διαβούλευση.
Παρακαλώ τις διοικητικές υπηρεσίες να μεριμνήσουν, ώστε αυτό να μην επαναληφθεί μελλοντικά Μόνο λόγω των θιγόμενων ανθρώπων είμαστε διατεθειμένοι να το παραβλέψουμε και να μην προχωρήσουμε σε ενέργειες.
Πρέπει ωστόσο να φροντίσουμε να εισαγάγουμε εδώ συγκεκριμένους όρους.
Ο πρώτος όρος είναι ότι τα κονδύλια θα πρέπει να χορηγηθούν εκεί όπου θα χρησιμοποιηθούν εύλογα και όχι εκεί που ενδεχομένως θα χρησιμοποιούνταν για στόχους διαφορετικούς από εκείνους για τους οποίους προορίζονταν.
Τούτο σημαίνει ότι τα κονδύλια αυτά θα πρέπει να διατεθούν πράγματι στο πεδίο αρμοδιότητας του κ. Kouchner και όχι αλλού.
Δεύτερο, ακόμα και εάν η Επιτροπή και το Συμβούλιο τηρούν εν προκειμένω διαφορετική στάση, επειδή βλέπουν ρεαλιστικά προβλήματα, είμαστε της άποψης ότι θα πρέπει να εκπληρώσουν και οι άλλοι χορηγοί τις υποχρεώσεις για τις οποίες δεσμεύτηκαν.
Πρόκειται για μια αποστολή υπό τη σκέπη των Ηνωμένων Εθνών και δεν είναι δυνατόν να εκπληρώνει μόνο η Ευρωπαϊκή Ένωση τις υποχρεώσεις της.
Θα πρέπει στη δεδομένη περίοδο να εκπληρώσουν και τα άλλα κράτη χορηγοί τις υποχρεώσεις τους προς όφελος των πληγέντων.
Τούτο με ωθεί στο συμπέρασμα ότι στο μέλλον θα πρέπει γενικά να ασχοληθούμε πολύ πιο εντατικά με αυτό το ζήτημα και μάλιστα όχι μόνο με το συγκεκριμένο σχέδιο αλλά με τη συνολική εξέλιξη της κατάστασης στη νοτιοανατολική Ευρώπη και τη βοήθεια που χορηγείται.
Εδώ έχουμε ένα παράδειγμα για το ότι η Ευρωπαϊκή Ένωση είναι διατεθειμένη να παρέχει βοήθεια στη χορήγηση των κονδυλίων, αλλά υπάρχει ταυτόχρονα ασυμφωνία στην πολιτική ηγεσία.
Έχουμε τόσους πολλούς συντονιστές που είναι υπεύθυνοι για τόσο πολλούς εργοδότες που σύντομα θα πρέπει να ορίσουμε έναν συντονιστή για τους συντονιστές.
Ίσως θα ήταν όμως καλύτερα να συναντηθούν κάποτε οι υπεύθυνοι των αρμοδίων υπηρεσιών της Ευρωπαϊκής Ένωσης καθώς και οι υπεύθυνοι των άλλων θεσμικών όργάνων από τον ΟΑΣΕ μέχρι και τα Ηνωμένα Έθνη για να καθιερώσουν μια ενιαία, συντονισμένη διαδικασία και να ελέγξουν πώς θα μπορέσουν να βοηθηθούν πραγματικά οι άνθρωποι εκεί.
Γνωρίζω ότι έχουν γίνει εντατικές σκέψεις στην Επιτροπή προς αυτήν την κατεύθυνση αλλά εάν η Ευρωπαϊκή Ένωση κάνει εκεί τα περισσότερα πράγματα θα πρέπει να αναλάβει και την εκεί ηγεσία και να δρομολογήσει τις διαδικασίες σε ενιαία βάση, ώστε να μπορούν να βοηθηθούν πραγματικά οι άνθρωποι εκεί.
Δεν έχει νόημα να υπάρχει εν προκειμένω ανταγωνισμός των διαφόρων οργάνων και ενώσεων, αντί η συνολική δύναμη να χρησιμοποιείται για να βοηθηθούν οι άνθρωποι επιτόπου.
Όταν βλέπω ότι συνεχώς αναβάλλεται η διάσκεψη των χορηγών για το σύμφωνο σταθερότητας, η τελευταία αναβολή έγινε για τα τέλη Μαρτίου, ότι κανείς δεν ξέρει ποια σχέδια κρύβονται πραγματικά πίσω από όλα αυτά, όταν δεν έχουμε την εποπτεία για τις πραγματικές δυνατότητες υλοποίησης των προγραμμάτων και το μόνο που γίνεται είναι συνεχώς νέες συνεντεύξεις τύπου, καταλήγω στο συμπέρασμα ότι δεν μπορεί να είναι αυτός ο σωστός δρόμος για να επαναφέρουμε την ειρήνη και τη συμφιλίωση σε αυτήν την περιοχή της Ευρώπης.
Για τον λόγο αυτό, αγαπητή Επιτροπή και αγαπητή Προεδρία του Συμβουλίου θέλουμε να χρησιμοποιήσουμε τη σημερινή συζήτηση ως αφορμή για να σας καλέσουμε να αναλάβετε την πολιτική πρωτοβουλία ώστε να μην βρεθούμε ξανά σε μια τέτοια κατάσταση ανάγκης, να πρέπει στο τέλος του μηνός να δημιουργούνται οι προϋποθέσεις για την καταβολή των πληρωμών, παρά να μπορέσει να διατυπωθεί μία μακροπρόθεσμη στρατηγική χορήγησης βοήθειας στην περιοχή.
Ελπίζω ότι θα εκπληρώσετε επιτέλους τις πολιτικές σας υποχρεώσεις και τα πράγματα δεν θα συνεχιστούν με τον τρόπο που είδαμε τους τελευταίους μήνες.
Κύριε Πρόεδρε, όταν η Συμμαχία στρατεύθηκε στο Κοσσυφοπέδιο το έκανε με στόχο να αποκαταστήσει σε αυτήν την επαρχία τις συνθήκες που επιτρέπουν σε όσους θα ήθελαν να παραμείνουν ή να επιστρέψουν σε αυτόν τον τόπο, να επιστρέψουν στις ρίζες και τον δικό τους πολιτισμό.
Εάν η Συμμαχία βρίσκεται και σήμερα στον τόπο αυτό είναι για τον ίδιο σκοπό.
Προχθές, με ικανοποίηση άκουσα μια συνέντευξη που παραχώρησε ο διοικητής της Kfor, ο οποίος επεσήμανε πόσο είχαν αρχίσει να βελτιώνονται τα πράγματα στο Κοσσυφοπέδιο προς αυτή την κατεύθυνση, πόσο, ιδιαιτέρως όσον αφορά τον τομέα της ασφάλειας, οι κανόνες της εγκληματικότητας είχαν επανέλθει σε ένα αποδεκτό επίπεδο.
Όσοι βρίσκονται επί τόπου εκπροσωπώντας την Ευρώπη στην επιδίωξη αυτού του στόχου και αναφέρομαι ιδιαιτέρως στον Ειδικό Αντιπρόσωπο του Γενικού Γραμματέα των Ηνωμένων Εθνών, βρίσκονται στα πρόθυρα της απογοήτευσης, ακριβώς εξαιτίας του γεγονότος ότι όταν τα πράγματα βελτιώνονται, μιλάμε λιγότερο για το Κοσσυφοπέδιο και επειδή η κατεπείγουσα ανάγκη παροχής της προσήκουσας βοήθειας καθίσταται ελάχιστα προφανής.
Οφείλουμε να εργαστούμε, ώστε τόσο σε αυτήν την περιοχή όσο και παντού στα Βαλκάνια γενικότερα, η εποχή των εμπόρων να διαδεχτεί την εποχή των κυρίων του πολέμου.
Είναι αλήθεια ότι η οικονομική βοήθεια προς αυτή την κατεύθυνση, αποτελεί ένα οπωσδήποτε θεμελιώδες στοιχείο των δυνατοτήτων για δραστηριοποίηση που θα δοθούν σε όσους βρίσκονται στην περιοχή.
Σε αυτό το σημείο υιοθετώ τη δήλωση που έκανε πριν λίγο η κ. Doris Pack και επιμένω στο γεγονός ότι εμείς στο Ευρωπαϊκό Κοινοβούλιο πρέπει να ανταποκριθούμε στις ευθύνες που έχουμε προς αυτή την κατεύθυνση, οπωσδήποτε όμως απαιτώντας να μην είμαστε οι μόνοι.
Κύριε Πρόεδρε, κύριε Επίτροπε, κυρίες και κύριοι, αρχικά θέλω να ευχαριστήσω θερμά τον εισηγητή, τον συνάδελφο Brok.
Εάν το Συμβούλιο εργαζόταν με την ίδια ταχύτητα όπως ο συνάδελφος Brok, θα είχαμε πραγματικά προχωρήσει πολύ περισσότερο.
Είναι πραγματικά κατακριτέα η παράλειψη του Συμβουλίου.
Ο εισηγητής και η έκθεση έχουν σωστά ως αφετηρία τους ότι θα πρέπει χορηγήσουμε πολύ γρήγορα βοήθεια αλλά έχουν και δικαιολογημένα ως αφετηρία τους ότι η βοήθεια αυτή δεν θα πρέπει να είναι άνευ όρων και όπου τύχει.
Θέλω να επισημάνω ιδιαίτερα την τροπολογία 5 όπου ορίζεται σαφώς, ότι από τις πιστώσεις της έκτακτης χρηματοδοτικής βοήθειας μπορούν και πρέπει να καλυφθούν αποκλειστικά και μόνο εκείνες οι ανάγκες του προϋπολογισμού του Κοσσυφοπεδίου οι οποίες προκύπτουν στις δημόσιες, ημικρατικές, κοινοτικές και άλλες διοικήσεις και φορείς που ελέγχονται άμεσα ή έμμεσα από την UNMIK Κύριε Επίτροπε, πρέπει να καταστεί σαφές ότι υποστηρίζουμε την UNMIK και τους φορείς που δημιουργήθηκαν κατόπιν εντολής των Ηνωμένων Εθνών και ειδικά τον τέταρτο πυλώνα και δεν είναι δυνατόν να υποστηρίζουμε τις παράλληλες δομές που δημιουργήθηκαν και εξακολουθούν να υφίστανται στο Κοσσυφοπέδιο.
Τι πρέπει επιτευχθεί με τα κονδύλια αυτά; Θέλω να παραπέμψω ειδικά στα ανθρώπινα δικαιώματα.
Η Δύση αγωνίστηκε στο Κοσσυφοπέδιο για τα ανθρώπινα δικαιώματα.
Τι συμβαίνει όμως σήμερα στο Κοσσυφοπέδιο; Έχει μεν τεθεί τέλος στους μεγάλους διωγμούς που είχαν ξεκινήσει οι Σέρβοι, αλλά σε καθημερινή σχεδόν βάση συμβαίνουν απαράδεκτα επεισόδια όπου σκοτώνονται άνθρωποι, ή εμποδίζονται να ζήσουν εκεί που θέλουν και όπως θέλουν.
Οι επιθέσεις κατά των Σέρβων, κατά των Ρομ κατά των Βοσνίων είναι καθημερινές αλλά εξακολουθούν και οι επιθέσεις κατά των Αλβανών.
Με τρόμαξε η είδηση, αν αληθεύει βέβαια, ότι ένα Αλβανός γιατρός που εργαζόταν ασφαλώς κάτω από πολύ αντίξοες συνθήκες στο νοσοκομείο του Mitrovic στον σερβικό τομέα, εγκατέλειψε τελικά τη θέση του, από την οποία μπορούσε να βοηθήσει τους συμπατριώτες του, επειδή απειλούνταν επανειλημμένα η ζωή του.
Αυτά είναι επεισόδια και καταστάσεις που δεν μπορούμε να ανεχθούμε.
Ακουσα, δεν ξέρω βέβαια αν ευσταθεί - ότι οι Σέρβοι εξακολουθούν να λειτουργούν ένα ορυχείο στον σέρβικο τομέα του Κοσσυφοπεδίου.
Υπάρχουν φήμες ότι εξακολουθεί να δρα η σέρβικη πολιτοφυλακή.
Για μένα δεν παίζει ρόλο εάν αυτός που απειλείται στο Κοσσυφοπέδιο ή χάνει τη ζωή του είναι Σέρβος, Ρομ, Βόσνιος ή Αλβανός.
Ούτε με ενδιαφέρει ποιος προσπαθεί να επιφέρει τη διχοτόμηση ή την απόσχιση.
Καθοριστική σημασία έχει για μένα να επιτύχουν οι φορείς τους οποίους χρηματοδοτούμε αυτό που θέλουμε να πετύχουν, δηλαδή ένα πολυεθνικό Κοσσυφοπέδιο, μια συνύπαρξη στο Κοσσυφοπέδιο.
Χρειαζόμαστε μεγαλύτερες αστυνομικές δυνάμεις, μια και οι υπάρχουσες δεν επαρκούν ούτε κατά διάνοια.
Χρειαζόμαστε ανεξάρτητη δικαιοσύνη - που θα είναι ασφαλώς πολύ δύσκολο να συσταθεί - χρειαζόμαστε και μέσα για τον ύπατο αρμοστή για τα ανθρώπινα δικαιώματα
Όλα αυτά πρέπει να γίνουν και μάλιστα γρήγορα.
Εάν δεν βοηθήσουμε γρήγορα, τότε η κατάσταση θα επιδεινωθεί και ενδέχεται να προκύψουν νέες συγκρούσεις και νέες κρίσεις.
Συνεπώς θεωρώ σωστό που αντιδράσαμε με μεγάλη ταχύτητα και αναγνωρίσαμε τον χαρακτήρα του κατεπείγοντος στη χορήγηση των κονδυλίων.
Τώρα όμως θέλουμε να δούμε έργα, θέλουμε να δούμε και επιτυχίες στο Κοσσυφοπέδιο και παρακαλώ την Επιτροπή να δώσει πράγματι προσοχή, ώστε τα κονδύλια αυτά να χρησιμοποιηθούν με επιτυχία ειδικά για την επέκταση της αστυνομίας και για τη σύσταση της δικαιοσύνης.
Κύριε Πρόεδρε, ευχαριστώ πολύ, καταρχάς τους κυρίους βουλευτές, και ιδιαίτερα τον εισηγητή, για την ταχύτητα με την οποία αντιμετώπισαν αυτό το θέμα.
Θα μας επιτρέψει αναμφίβολα να αποδεσμεύσουμε πιστώσεις για το Κοσσυφοπέδιο σύντομα και να αντιμετωπίσουμε τα ζητήματα που τόσο ο κ. Swoboda, όσο και η κ. Pack μάς έθεσαν.
Στη συζήτηση σήμερα το βράδυ, νομίζω ότι αντιλήφθηκα τριών ειδών βασικούς προβληματισμούς.
Καταρχάς, αν και σημειώσαμε σημαντική πρόοδο, και θα μπορούσαμε να αναφέρουμε τη διαχείριση των τελωνείων, του τραπεζικού συστήματος, του φορολογικού συστήματος, είναι γεγονός ότι πρέπει να συνεχίσουμε τα βήματα προόδου.
Βήματα για να χρηματοδοτήσουμε τι; Εδώ εντοπίζεται ένα πρώτο σημείο μιας κάποιας διαφωνίας.
Εσείς μας αναφέρετε σε κάποια από τις τροπολογίες σας ότι καθορίζεται με πιο συγκεκριμένο τρόπο το είδος των φορέων στους οποίους αναφέρεται η χρηματοδότηση της Ένωσης.
Για παράδειγμα, στις τροπολογίες 3 και 5. Εν τούτοις, σύμφωνα με την αντίληψή μας, σε αμφότερες θα έπρεπε να αφήνουμε μεγαλύτερα περιθώρια ελιγμών στη διοίκηση των Ηνωμένων Εθνών που επί τόπου γνωρίζει καλύτερα από εμάς την πραγματικότητα.
Πιστεύουμε ότι ο προκαθορισμός σε αυτή τη φάση του προς τα πού πρέπει να κατευθυνθούν οι πόροι θα προκαλούσε περισσότερες πρακτικές δυσκολίες.
Πρέπει τελικά να δείξουμε την εμπιστοσύνη μας σε εκείνους που επί τόπου μπορούν καλύτερα από εμάς να λάβουν συγκεκριμένες αποφάσεις.
Ο δεύτερος προβληματισμός, που διαπίστωσα ότι συμμερίζονται μερικοί εξ υμών - τέθηκε καταρχάς από τον κ. Bourlanges, αλλά τον εξέφρασαν και μερικοί άλλοι - αναφέρεται στα όσα συμβαίνουν με τους υπόλοιπους χορηγούς βοήθειας.
Καταβάλλει άραγε η Επιτροπή υπερβολικές προσπάθειες ενώ οι υπόλοιποι δεν φέρνουν σε πέρας τη συνεργασία τους; Μερικές από τις τροπολογίες της έκθεσής σας κινούνται προς αυτή την κατεύθυνση.
Για παράδειγμα, οι τροπολογίες 1, 2 και 4.
Θα έλεγα στον κ. Bourlanges και σε αυτούς που έθεσαν αυτό το ζήτημα, ότι το βασικό πρόβλημα δεν εντοπίζεται στην ιδέα, με την οποία είμαστε απόλυτα σύμφωνοι.
Το βασικό πρόβλημα έγκειται στο ότι, στην παρούσα φάση, η κατανομή των βαρών ανάμεσα στους διάφορους χορηγούς βοήθειας καθορίζεται - είναι γεγονός - στις δηλώσεις του high level steering group (της διευθύνουσας ομάδας υψηλού επιπέδου), είναι όμως επίσης γεγονός ότι δεν έχουν νομική αξία, ότι πρόκειται μόνο για πολιτική δέσμευση.
Αυτός είναι ο λόγος για τον οποίο εμείς θα ζητούσαμε, και δώσαμε ένα σημείωμα στον κ. Brok σε αυτή την λογική, η τροπολογία αριθ. 1, που αποδέχεται το πνεύμα, να συνταχθεί με άλλη διατύπωση που να μην θέτει υπό αιρεσιμότητα τη συνεισφορά των κοινοτικών πόρων.
Το ίδιο θα έλεγα για την τροπολογία αριθ. 2, που επίσης θεωρούμε ότι θα ήταν αποδεκτή με μια ελαφρά τροποποίηση, μια και, ως προς την ουσία, η ιδέα μας φαίνεται ορθή.
Η τροπολογία αριθ. 4 είναι λίγο του ιδίου πνεύματος.
Σε αυτό το συγκεκριμένο σημείο, ενδεχομένως θα μπορούσαμε να δώσουμε μεγαλύτερη ικανοποίηση στον κ. Bourlanges.
Ήδη έχουμε μιλήσει με το Συμβούλιο, προκειμένου να συμπεριληφθεί στην απόφασή του μια δήλωση της Επιτροπής που να θεσπίζει αυτό το στοιχείο της αιρεσιμότητας.
Εκείνο ακριβώς που προτείνουμε είναι, σε ό,τι αφορά τη δεύτερη εισφορά, το ακριβές ύψος και ο χρόνος που θα περατωθεί η θέση σε λειτουργία του δεύτερου τμήματος να αποφασιστεί, λαμβάνοντας υπόψη τις εξωτερικές χρηματοδοτικές ανάγκες του Κοσσυφοπεδίου και τη συνεισφορά άλλων χορηγών βοήθειας σε διμερή βάση.
Με άλλα λόγια, δεν θέτουμε προϋποθέσεις, ή θεωρούμε ότι είναι πιο αποτελεσματικό να μην θέσουμε προϋποθέσεις από την πρώτη στιγμή, και μολαταύτα, θέτουμε σε ό,τι αφορά την ενδεχόμενη αποδέσμευση του δεύτερου τμήματος.
Με αυτό, δεν θα αντιμετωπίζαμε προβλήματα προκειμένου να ενεργήσουμε αμέσως, δεν θα δημιουργούσαμε προβλήματα στον πληθυσμό του Κοσσυφοπεδίου, από την άλλη όμως, θα αναγκάζαμε τους υπόλοιπους χορηγούς βοήθειας να ολοκληρώσουν τις χρηματοδοτικές τους προσπάθειες το ίδιο όπως πράττουμε εμείς.
Ένα τρίτο πρόβλημα το έθεσε η κ. Dόhrkop σχετικά με τα πολυετή προγράμματα.
Υπενθυμίζεται ότι τα σχέδια είναι σε πολυετή βάση.
Τα προγράμματα προφανώς πρέπει να λαμβάνουν υπόψη τις ετήσιες εισφορές του προϋπολογισμού.
Τέλος, θα έκανα κάποια σχόλια σχετικά με την επιθυμία για πρόσθετη πληροφόρηση που μας εκφράζουν.
Από την μια, μας ζητήθηκε να διευκολύνουμε στο Κοινοβούλιο τη διαδικασία των διαγωνισμών και υπ' αυτή την έννοια, θα μπορούσα να πω ότι η Επιτροπή είχε ήδη την ευκαιρία να θέσει στη διάθεση της Επιτροπής Προϋπολογισμών του Κοινοβουλίου την περασμένη εβδομάδα την τελευταία κατάσταση πληρωμών που έχουν πραγματοποιηθεί από τότε που συστάθηκε η επιχειρησιακή ομάδα στο Κοσσυφοπέδιο.
Η Επιτροπή μπορεί να δεσμευτεί ότι θα εξακολουθήσει να κρατά ενήμερο το Κοινοβούλιο σε τακτά διαστήματα σχετικά με τους διαγωνισμούς που προκηρύσσονται.
Επιθυμία μας είναι να καταχωρούνται επίσης στο Internet, ώστε να υπάρχει μέγιστη διαφάνεια αναφορικά με το συγκεκριμένο σημείο.
Ένα δεύτερο σημείο, το οποίο θα ήθελα να σχολιάσω, είναι το υπόλοιπο της πληροφόρησης, που μπορεί να είναι σημαντικό για το Κοινοβούλιο, σχετικά με την εκπλήρωση της μακροοικονομικής βοήθειας.
Υπ' αυτή την έννοια, σας ανακοινώνω επίσης ότι η Επιτροπή είναι διατεθειμένη να κρατά ενήμερους τους προέδρους των διαφόρων κοινοβουλευτικών επιτροπών που εμπλέκονται σε αυτό το θέμα ανά τακτά διαστήματα και σε εμπιστευτική βάση, εάν αυτό απαιτεί η φύση της πληροφορίας που μεταφέρεται, καθώς και για τα διάφορα σχέδια που τίθενται προς υλοποίηση για τις λειτουργίες μακροοικονομικής βοήθειας.
Ευχαριστώ πολύ, κύριοι βουλευτές, και ελπίζω, με την τελική απόφαση του Συμβουλίου, να μπορέσουμε να αποδεσμεύσουμε αυτούς τους πόρους και να ολοκληρώσουμε μια θετική συνεισφορά που να μας επιτρέψει τη συνέχιση της σημαντικής προσπάθειας που πραγματοποιείται στο Κοσσυφοπέδιο από πλευράς και των μεν και των δε, καθώς και προκειμένου να κατορθώσουμε να υπάρξει αυτή η κατάσταση αρμονικότερης συνύπαρξης και περισσότερης ειρήνη που όλοι επιθυμούμε.
Κύριε Πρόεδρε, χαίρομαι για την σύγκλιση απόψεων που υπάρχει μεταξύ του Κοινοβουλίου, ιδιαιτέρως της Επιτροπής Προϋπολογισμών και της Επιτροπής και σας διαβεβαιώνουμε ότι, από την πλευρά μας, θα είμαστε πάντοτε πιστοί στο ραντεβού για να βοηθήσουμε την Επιτροπή να ολοκληρώσει το έργο της.
Ωστόσο, διατηρώ μια μικρή ανησυχία, ακούγοντας τον κ. Επίτροπο να αναφέρεται στις δεσμεύσεις που λήφθηκαν από τις υπηρεσίες στην Επιτροπή Προϋπολογισμών.
Είχε συμφωνηθεί σαφέστατα - δεν λέω ότι επρόκειτο για καλή ή κακή συμφωνία, ήταν όμως μια σύμβαση - είχε λοιπόν με σαφήνεια συμφωνηθεί μεταξύ των υπηρεσιών της Επιτροπής και της Επιτροπής Προϋπολογισμών ότι υπήρξε σύμφωνη γνώμη σχετικά με τις τροπολογίες 4 και 7, δηλαδή, ότι υπήρξε σύμφωνη γνώμη όσον αφορά την ιδέα του συσχετισμού της κινητοποίησης, δηλαδή της εφαρμογής, της δεύτερης δόσης της μακροοικονομικής βοήθειας, με την προϋπόθεση ότι οι χορηγοί θα σεβαστούν τις δεσμεύσεις που έχουν αναλάβει.
Ωστόσο, νομίζω ότι από όσα είπε ο κ. Solbes κατάλαβα πως η δέσμευση αυτή θα πρέπει να εκληφθεί διακριτικά.
Κύριε Επίτροπε, η συμφωνία είναι συμφωνία.
Ναι ή όχι, επιβεβαιώνετε τη συμφωνία στην οποία προέβησαν οι υπηρεσίες σας στην Επιτροπή Προϋπολογισμών ή χαλαρώνετε αυτές τις προϋποθέσεις, κάτι που θα σήμαινε διακοπή της δέσμευσής σας απέναντι μας;
Όχι, κύριε Bourlanges, νομίζω ότι πρόκειται για ένα ζήτημα ουσίας.
Το πρόβλημα έγκειται στο πώς θα ενορχηστρώσουμε τον συμβιβασμό που αποδεχθήκαμε.
Αυτό που σας πρότεινα και που εξακολουθώ να σας λέω είναι ότι η Επιτροπή θα κάνει μια δήλωση, στην απόφαση του Συμβουλίου η οποία θα είναι η εξής:
Το ακριβές ποσό και χρονοδιάγραμμα της καταβολής της δεύτερης δόσης θα αποφασισθεί εν ευθέτω χρόνω, λαμβάνοντας υπόψη τις εξελίξεις όσον αφορά τις ανάγκες εξωτερικής χρηματοδότησης του Κοσσυφοπεδίου και τις διμερείς εισφορές από άλλους χορηγούς.
Υπο αυτή την έννοια, πιστεύουμε ότι τηρούμε απολύτως τα συμφωνηθέντα.
Ζητώ απλώς από την Επιτροπή, προτού αποδεσμεύσει τη δεύτερη δόση, να έλθει και να ενημερώσει την Επιτροπή Προϋπολογισμών.
Είμαι απολύτως σύμφωνος, θα το πράξουμε.
. Η συζήτηση έληξε.
Η ψηφοφορία θα διεξαχθεί αύριο, στις 11.00.
ALTENER
Η ημερήσια διάταξη προβλέπει τη συζήτηση της έκθεσης (Α5-0011/2000) του κ. Langen, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για την θέσπιση πολυετούς προγράμματος για την προώθηση των ανανεώσιμων πηγών ενέργειας στην Κοινότητα - ALTENER (C5-0333/1999 - 1997/0370(COD))
Αξιότιμε κύριε Πρόεδρε, ευχαριστώ τον κ. Langen, μολονότι δεν βρίσκεται ο ίδιος εδώ, για τις προσπάθειες που κατέβαλε ώστε να εγκριθεί το πρόγραμμα τόσο από το Κοινοβούλιο όσο και από το Συμβούλιο.
Το σχέδιο αυτό υπήρξε μακρύ και δύσκολο.
Θα πρέπει και στο μέλλον να επενδύσουμε ιδιαιτέρως στην έρευνα για την αξιολόγηση της χρήσης των ανανεώσιμων πηγών ενέργειας.
Μολονότι η νέα οδηγία περιέχει πολλά θετικά σημεία, υπάρχουν ωστόσο και ελλείψεις. αΕνα τέτοιο παράδειγμα αποτελεί η χρήση της τύρφης.
Η τύρφη δεν μπορεί να ταξινομείται στην ίδια ομάδα με τα ορυκτά καύσιμα.
Εάν δεν μπορούμε να ταξινομήσουμε απευθείας την τύρφη ως ανανεώσιμη, μη ορυκτή πηγή ενέργειας, τότε πρέπει να δημιουργήσουμε μια δική της κατηγορία, ιδιαίτερα εάν λάβουμε υπόψη τη φορολογία για το περιβάλλον.
Δεν είναι σωστό να αξιολογούμε την τύρφη με τα ίδια μέτρα και σταθμά όπως επί παραδείγματι τον λιθάνθρακα.
Η ανάπτυξη των ανανεώσιμων πηγών ενέργειας αποτελεί εν μέρει λύση για να σταματήσει η εξάρτηση τηςαΕνωσης από τις εισαγωγές ενέργειας.
Η έρευνα έχει επίσης ιδιαίτερα μεγάλη σημασία για τον επόμενο γύρο διεύρυνσης της ΕΕ.
Η εξάρτηση από την εισαγόμενη ενέργεια θίγει ακριβώς, χειρότερα από όλους, πολλές χώρες της Ανατολικής Ευρώπης, των οποίων οι οικονομικές δομές πλήττονται ακόμη λόγω της εξάρτησης από τη ρωσική ενέργεια, εξάρτηση που δημιουργήθηκε τον καιρό της Σοβιετικής αΕνωσης.
Η ΕΕ θα πρέπει να εμμείνει στη συμφωνία του Κυότο για τις κλιματικές αλλαγές. αΟλοι μας εξάλλου ανησυχούμε για το περιβάλλον και για το μέλλον των παιδιών μας.
Θα πρέπει να αυξηθεί το μερίδιο των ανανεώσιμων πηγών ενέργειας στη συνολική ενεργειακή παραγωγή, ωστόσο, και αυτό πρέπει να πραγματοποιηθεί ορθολογικά.
Θα πρέπει να θυμόμαστε ότι για πολύ καιρό ακόμα δεν θα μπορούμε να βασίσουμε την παραγωγή πρωτογενούς ενέργειας στις ανανεώσιμες πηγές ενέργειας.
Σε αυτόν τον τομέα λοιπόν χρειαζόμαστε ενέργεια που να διαφυλάσσει το κλίμα, χρειαζόμαστε πυρηνική ενέργεια.
Κύριε Πρόεδρε, εξ ονόματος της Ομάδας του Κόμματος των Ευρωπαίων Σοσιαλιστών χαιρετίζω το γεγονός ότι καταλήξαμε σε αποτέλεσμα κατά τη διαδικασία συνδιαλλαγής για το πρόγραμμα ALTENER II.
Αρχικά, θέλω να ευχαριστήσω θερμά τον συνάδελφο κ. Langen για την πραγματικά καλή εργασία του σε αυτήν την έκθεση.
Θέλω να ευχαριστήσω και τον πρόεδρο της αντιπροσωπείας στην επιτροπή συνδιαλλαγής, τον συνάδελφο κ. Provan, επειδή, όπως ανέφερε ο κ. Langen, ο αγώνας στην επιτροπή συνδιαλλαγής ήταν πράγματι σκληρός.
Σήμερα όμως μπορούμε να δούμε ότι το πόρισμα της συνδιαλλαγής φέρει σαφέστατα και τη σφραγίδα του Ευρωπαϊκού Κοινοβουλίου.
Ο κ. Langen επεσήμανε ότι υιοθετήθηκε μια σειρά σημείων επί του περιεχομένου καθώς και μια σειρά αιτημάτων του Κοινοβουλίου, και όσον αφορά το σημαντικότερο σημείο διαμάχης με το Συμβούλιο, δηλαδή τη χρηματοδότηση αυτού του πολυετούς προγράμματος για την προώθηση των βιώσιμων πηγών ενέργειας στην Κοινότητα, μπορέσαμε να συμφωνήσουμε με το Συμβούλιο σχεδόν στη μέση - κι αυτό αναφέρθηκε ήδη.
Τούτο δεν είναι ικανοποιητικό και το λέω καθαρά.
Δεχθήκαμε όμως αυτόν τον συμβιβασμό επειδή ήταν σημαντικό για μας να ξεκινήσει πραγματικά γρήγορα το συγκεκριμένο πρόγραμμα.
Και τούτο, διότι τα επόμενα χρόνια ο δεδηλωμένος στόχος της Ευρωπαϊκής Ένωσης είναι να ανέλθει το μερίδιο των βιώσιμων πηγών ενέργειας τουλάχιστον στο 12%, δηλαδή σχεδόν να διπλασιασθεί.
Για την επίτευξη του εν λόγω στόχου το πρόγραμμα ALTENER διαδραματίζει πράγματι καίριο ρόλο, καθότι είναι το μοναδικό ευρωπαϊκό πρόγραμμα που έχει αποκλειστικό στόχο του την προώθηση των βιώσιμων πηγών ενέργειας.
Με αυτό το νέο πενταετές πρόγραμμα πρέπει κατ' αρχάς να διευρυνθούν οι δράσεις του προγράμματος ALTENER I.
Εδώ ανήκει μεταξύ άλλων η εμβάθυνση της ανταλλαγής πληροφοριών και εμπειριών όσων ενεργοποιούνται στον τομέα των βιώσιμων πηγών ενέργειας, η επέκταση τοπικών και περιφερειακών γραφείων ενέργειας, η δημιουργία νέων γραφείων και η ενίσχυση των υπαρχόντων δικτύων. Αυτά είναι μόνο μερικά παραδείγματα.
Ιδιαίτερα σημαντικές είναι, κατά την άποψή μου, στο πρόγραμμα ALTENER II οι νέες δράσεις που αφορούν τη διευκόλυνση της διείσδυσης των βιώσιμων πηγών ενέργειας στην αγορά, καθώς και οι νέες δράσεις που αφορούν την υλοποίηση, την παρακολούθηση και την επιτήρηση της κοινοτικής στρατηγικής και του κοινοτικού προγράμματος δράσης.
Έχουμε τώρα ένα έγγραφο εργασίας των υπηρεσιών της Επιτροπής σχετικά με μια ενημερωτική εκστρατεία για ένα πραγματικό άνοιγμα, το οποίο αποτελεί ένα από τα ουσιαστικά συστατικά της κοινοτικής στρατηγικής.
Έχει σχεδιαστεί η προώθηση όλων των ουσιαστικών τομέων των ανανεώσιμων πηγών ενέργειας.
Το πρόγραμμα ALTENER πρέπει πραγματικά να συνοδεύσει και να υποστηρίξει την εν λόγω ενημερωτική εκστρατεία.
Το συνολικό κόστος των επενδύσεων για την εκστρατεία αυτή έχει υπολογισθεί στα 30 περίπου δισ. ευρώ.
Το 75%-80% προβλέπεται να προέλθει από ιδιωτικές χρηματοδοτικές πηγές και τα υπόλοιπα θα συμπληρωθούν με δημόσια κονδύλια των κρατών μελών και των περιφερειών.
Το πρόγραμμα ALTENER μπορεί εν προκειμένω να προσφέρει νέα σημαντικά κίνητρα για επενδύσεις, να διευκολύνει επενδύσεις και να μας βοηθήσει να επιτύχουμε πράγματι τον στόχο μας.
Αξιότιμε κύριε Πρόεδρε, αξιότιμη κυρία Επίτροπε, θέλω κι εγώ να ευχαριστήσω τον κ. Langen για το θετικό έργο που πραγματοποίησε σχετικά με αυτό το σημαντικό θέμα.
Το τελικό αποτέλεσμα της συνδιαλλαγής που αφορά το πρόγραμμα ALTENER, το οποίο παρουσίασε η επιτροπή συνδιαλλαγής, θεωρείται μετά από τις δύσκολες φάσεις που προηγήθηκαν τουλάχιστον ικανοποιητικό.
Η πλειοψηφία των τροπολογιών του Κοινοβουλίου ελήφθη υπόψη και μπορούμε να καταγράψουμε στα θετικά την αύξηση του κονδυλίου στα 77 εκατ. ευρώ για τη χρηματοδότηση του προγράμματος.
Η αΕνωση έχει φιλόδοξους στόχους ως προς την αύξηση χρήσης της ανανεώσιμης ενέργειας.
Ωστόσο, σε σχέση με αυτούς τους στόχους το κονδύλιο είναι εξαιρετικά μικρό.
Πρέπει να χρησιμοποιηθεί σε πειραματικά σχέδια, στην έρευνα, στην ανταλλαγή πληροφοριών και επίσης στη διαμόρφωση θετικής νοοτροπίας αναφορικά με τη χρήση της ανανεώσιμης ενέργειας.
Η πρωταρχική ευθύνη για την αύξηση χρήσης των ανανεώσιμων πηγών ενέργειας επαφίεται στα κράτη μέλη.
Ελπίζουμε αυτό το πρόγραμμα να ενεργοποιήσει τα κράτη μέλη ώστε να δράσουν αποφασιστικά για την αύξηση χρήσης της ανανεώσιμης ενέργειας.
Ωστόσο, στο μέλλον και ηαΕνωση πρέπει να εντείνει τη δική της συμβολή για την προώθηση της χρήσης της ανανεώσιμης ενέργειας και για να εξασφαλίσει ότι η ανανεώσιμη ενέργεια θα διεισδύσει χωρίς εμπόδια στην αγορά.
Η προώθηση της χρήσης της ανανεώσιμης ενέργειας είναι ιδιαίτερα σημαντική για το περιβάλλον.
ΗαΕνωση δεν μπορεί να εκπληρώσει τους περιβαλλοντικούς στόχους της, εάν δεν αυξήσει δυναμικά τη χρήση των ανανεώσιμων πηγών ενέργειας.
Αυτές μειώνουν την εξάρτηση από την εισαγόμενη ενέργεια και η αύξηση της χρήσης τους βελτιώνει την ανταγωνιστικότητα.
Η Ευρώπη μπορεί επίσης να αποκτήσει ηγετική θέση στον βιομηχανικό κλάδο που προμηθεύει τον απαιτούμενο εξοπλισμό για τη χρήση της ανανεώσιμης ενέργειας.
Πρέπει επίσης να θυμόμαστε ότι, η χρήση των ανανεώσιμων πηγών ενέργειας έχει θετική επίδραση στην περιφερειακή ανάπτυξη και την απασχόληση.
Λαμβάνω κι εγώ το θάρρος να αναφέρω επίσης την τύρφη.
Η τύρφη δεν αναφέρεται στον κατάλογο των ανανεώσιμων πηγών ενέργειας.
Ωστόσο, τουλάχιστον στη Φινλανδία αποτελεί σημαντική, διαρκώς χρησιμοποιούμενη και αργά ανανεώσιμη πηγή ενέργειας.
Ελπίζω στο μέλλον να μπορέσουμε να τη συμπεριλάβουμε στον κατάλογο των ανανεώσιμων πηγών ενέργειας.
Κυρία Επίτροπε, αγαπητοί συνάδελφοι, η Ομάδα των Πρασίνων/ Ευρωπαϊκή Ελεύθερη Συμμαχία εκφράζει την ικανοποίησή της για τη συμφωνία που επετεύχθη και απευθύνει τις ευχαριστίες της σε όλους όσους συμμετείχαν στις διαπραγματεύσεις για μια τροπολογία που εν πολλοίς είχε εισηγηθεί η Ομάδα των Πρασίνων.
Για εμένα που είμαι καινούριος σε αυτό το Κοινοβούλιο, έχει μεγάλο ενδιαφέρον η διαπίστωση ότι στον προϋπολογισμό προβλέπονται εκατοντάδες εκατομμύρια ευρώ ετησίως για την καλλιέργεια καπνού.
Πρόκειται για έναν περιορισμένο τομέα της οικονομίας που δεν δημιουργεί σχεδόν καθόλου νέες θέσεις εργασίας και ο οποίος δεν είναι ανταγωνιστικός σε παγκόσμιο επίπεδο.
Σε σχέση με αυτό, παρατηρώ τα ποσά που διατίθενται για τις ανανεώσιμες πηγές ενέργειας, οι οποίες δεν έχουν μόνο οικολογικό χαρακτήρα αλλά προορίζονται να έχουν σημαντική οικονομική άνθιση.
Όταν βλέπουμε το μερίδιο αγοράς που μικρές χώρες όπως η Δανία κατάφεραν να αποκτήσουν σε αυτόν τον τομέα, επειδή ήταν οι πρώτες που ασχολήθηκαν με αυτόν, νομίζω ότι αυτό μας κάνει να σκεφτούμε ότι μακροπρόθεσμα θα πρέπει να αυξήσουμε πραγματικά τον προϋπολογισμό για τις ανανεώσιμες ενέργειες.
Μια τελευταία διαπίστωση σχετικά με το πρόγραμμα: νομίζω ότι είναι πολύ σημαντικό οι ανανεώσιμες πηγές ενέργειας να εδραιωθούν στις περιφέρειες, προκειμένου να αναπτυχθούν μακροπρόθεσμα και να συμβάλουν στην οικονομία και στη δημιουργία θέσεων απασχόλησης σε αυτές τις περιφέρειες.
Προκειμένου να πετύχουμε το 50% ή και περισσότερο όλων των μορφών ενέργειας να προέρχεται από ανανεώσιμες πηγές ενέργειας, δεν μπορούμε να αρκεστούμε σε ορισμένα επιμέρους σημεία τα οποία βραχυπρόθεσμα θα είναι πιο αποδοτικά.
Κύριε Πρόεδρε, θέλω να ξεκινήσω συγχαίροντας τον κ. Langen για την εργασία του.
Οι δραστηριότητες του προγράμματος ALTENER θα προωθήσουν τις ανανεώσιμες πηγές ενέργειας, και πιστεύω πως τέτοιου είδους προγράμματα αξίζουν χρηματοδοτικής στήριξης στο στάδιο ανάπτυξης, καθώς προσφέρουν τεράστιο εμπορικό δυναμικό για το μέλλον.
Γι' αυτόν τον λόγο διαπιστώνω με ιδιαίτερη ικανοποίηση πως η χρηματοδότηση επικεντρώνεται σε σχέδια μικρών και μεσαίων επιχειρήσεων.
Οι διεθνώς συμφωνημένοι στόχοι για μείωση των εκπομπών δεν μπορούν να επιτευχθούν μόνο με αυτά τα προγράμματα.
Πρέπει να ενθυμούμαστε επί του προκειμένου ότι η ενεργειακή πολιτική παραμένει στη δικαιοδοσία των κρατών μελών.
Είναι επιτακτική ανάγκη οι εθνικές κυβερνήσεις να παράσχουν την πλήρη υποστήριξή τους για τη βελτίωση της ενεργειακής αποδοτικότητας και την ανάπτυξη των ανανεώσιμων πηγών ενέργειας.
Εκφράζω την ικανοποίησή μου για την πρόσφατη ανακοίνωση της Ιρλανδίας πως θα δαπανήσει 125 εκατ. στερλίνες για την ανάπτυξη ενός περιβαλλοντικά βιώσιμου ενεργειακού τομέα.
Ελπίζω πως η συμβολή του ALTENER θα οδηγήσει σε περισσότερες πρωτοβουλίες.
Όπως ορθά αναφέρεται στο τελικό κείμενο, τέτοιου είδους δράσεις μπορούν να συμβάλουν στον περιορισμό των περιφερειακών ανισοτήτων.
Είμαι σε θέση να βεβαιώσω πως παρατηρώ ήδη σημαντικό ενδιαφέρον για το πρόγραμμα ALTENER στη δική μου εκλογική περιφέρεια, στο Leinster, σημαντικό μέρος της οποίας περιλαμβάνεται στη μοναδική ιρλανδική περιοχή που εμπίπτει στον στόχο 1.
Υποστηρίζω όλες τις προσπάθειες για να γεφυρωθεί το χάσμα που χαρακτηρίζει την οικονομική ανάπτυξη σε ό,τι αφορά την υποδομή, καθώς και τον ενεργειακό τομέα.
Με δυο λόγια, αντιμετωπίζουμε μια μείζονος σημασίας πρόκληση για την εκπλήρωση των δεσμεύσεων που αναλάβαμε στο πλαίσιο του Πρωτοκόλλου του Κυότο για περιορισμό των εκπομπών αερίων του θερμοκηπίου που προέρχονται από τον ενεργειακό τομέα, με παράλληλη ενίσχυση της ανάπτυξης των οικονομιών μας.
Η συμβολή του ALTENER θα είναι πολύτιμη στις συνδυασμένες προσπάθειες των κρατών μελών.
Κύριε Πρόεδρε, κύριε εισηγητή, αγαπητοί συνάδελφοι, όπως υπενθύμισε και ο εισηγητής μας φτάνουμε στο τέλος μιας μακράς και δύσκολης συνδιαλλαγής με το Συμβούλιο σχετικά με το πρόγραμμα ALTENER.
Ο εισηγητής μάς υπενθύμισε ότι η συνολική χρηματοδότηση που πρότεινε αρχικά το Συμβούλιο ήταν 74 εκατ. ευρώ, ενώ η Επιτροπή είχε προτείνει 81,1 εκατομμύρια, ποσό που το Ευρωπαϊκό Κοινοβούλιο είχε υποστηρίξει.
Η πρώτη συνεδρίαση συνδιαλλαγής είχε αποτύχει, δεδομένου ότι το Συμβούλιο δεχόταν τότε αύξηση μόνο 1,9 εκατομμυρίων ευρώ.
Δεν μπορούσαμε να συμφωνήσουμε με μια τέτοια απόφαση, η οποία έθετε υπό αμφισβήτηση τις εξουσίες του Ευρωπαϊκού Κοινοβουλίου.
Μια δεύτερη συνδιαλλαγή επέτρεψε την αύξηση του ποσού κατά 1,1 εκατομμύρια ευρώ επιπλέον για να φτάσουμε στον συγκεκριμένο συμβιβασμό των 77 εκατομμυρίων.
Παρά την αύξηση κατά 3 εκατομμύρια σε σχέση με την αρχική πρόταση, αποδοκιμάζω προσωπικά για μια ακόμη φορά το γεγονός ότι τα δημοσιονομικά μέσα δεν ανταποκρίνονται στις εκδηλωθείσες φιλοδοξίες και ότι η μέριμνα για αποταμίευση που επέδειξε το Συμβούλιο σε αυτή την περίπτωση έρχεται σε πλήρη αντίφαση με τις δηλώσεις του υπέρ της ασφάλειας του ενεργειακού εφοδιασμού, της δημιουργίας θέσεων εργασίας και της προστασίας του περιβάλλοντος, προκλήσεις στις οποίες πρέπει να ανταποκριθούμε.
Ωστόσο, οι ανανεώσιμες πηγές ενέργειας αποτελούν αδιαμφισβήτητο μέσο επίτευξης αυτών των στόχων.
Εντούτοις, παρά τις επιφυλάξεις που εξέφρασα σχετικά με το μικρό ύψος της συνολικής χρηματοδότησης, προσωπικά στηρίζω το συμβιβαστικό κείμενο, λόγω του περιεχομένου του προγράμματος, περιεχόμενο στο οποίο το Ευρωπαϊκό Κοινοβούλιο συνέβαλε ενεργά, καθώς μετά την έναρξη ισχύος της Συνθήκης του Αμστερνταμ, ο τομέας αυτός εμπίπτει στη διαδικασία συναπόφασης.
Είναι σχεδόν σίγουρο ότι με το σύνολο των προτεινόμενων μέτρων και δράσεων, θα μπορέσουμε πιθανώς να προσεγγίσουμε τον στόχο του 12% των ανανεώσιμων πηγών ενέργειας το 2010, δηλαδή τον διπλασιασμό τους, εάν βέβαια συνοδευθούν από το σύνολο των πιστώσεων, συμπεριλαμβανομένων και των κρατικών.
Αυτό το πρόγραμμα μαζί με το πρόγραμμα SAVE II, με την ενσωμάτωση της περιβαλλοντικής διάστασης στην ενεργειακή πολιτική, θέτει συνεπώς τις βάσεις μιας πραγματικής κοινοτικής στρατηγικής για να επιτύχουμε καθαρές μορφές ενέργειας μειώνοντας παράλληλα την εξάρτησή μας.
Εν κατακλείδι, κύριε Πρόεδρε, θα ήθελα επίσης να τονίσω ότι εκτός από τα προταθέντα μέτρα πρέπει να υπάρξουν επίσης νομοθετικά μέτρα και κυρίως ανάλογοι προϋπολογισμοί που να συνοδεύουν αυτές τις πολιτικές βουλήσεις.
Και τελειώνω, βεβαίως, συγχαίροντας τον κ. Langen, τον εισηγητή μας, για την εργασία του, καθώς και το σύνολο των μελών της Επιτροπής και της επιτροπής συνδιαλλαγής.
Κύριε Πρόεδρε, κυρίες και κύριοι συνάδελφοι, θέλω καταρχάς να εκφράσω την ικανοποίησή μου για τη συμφωνία που επιτεύχθηκε σχετικά με το πρόγραμμα ALTENER II στην Επιτροπή Συνδιαλλαγής και να συνταχθώ με τις δηλώσεις που πραγματοποίησαν οι διάφοροι ομιλητές, και βέβαια, να επισημάνω ότι αυτή η συμφωνία θα επιτρέψει να συμπεριληφθεί σύντομα το πρόγραμμα ALTENER στο πρόγραμμα πλαίσιο για την ενέργεια.
Όλα αυτά θα εξασφαλίσουν μεγαλύτερο συντονισμό, διαφάνεια και αποτελεσματικότητα στα ενεργειακά προγράμματά μας, στα οποία θα πρέπει επίσης να συμπεριληφθεί το πρόγραμμα SAVE, για το οποίο πρόκειται να συζητήσουμε σε λίγο.
Θέλω να πω ότι οι εργασίες που πραγματοποιήθηκαν καθ' όλο αυτό το διάστημα από το Κοινοβούλιο ήταν υψηλής ποιότητας, και υπ' αυτή την έννοια συγχαίρω τον εισηγητή κ. Langen καθώς και τους διάφορους ομιλητές που παρενέβησαν τόσο στην επιτροπή, όσο και εδώ, στην Ολομέλεια.
Προφανώς υπήρξαν συζητήσεις, χρειάστηκε να καταφύγουμε στη διαδικασία συνδιαλλαγής, όπως ανέφεραν πριν λίγο ο εισηγητής και ο κ. Caudron, δεδομένου ότι στην πρώτη συνεδρίαση δεν επετεύχθησαν αποτελέσματα, και χρειάστηκε και δεύτερη συνεδρίαση, παρά το γεγονός ότι τα ποσά δεν ήταν υπερβολικά.
Τελικά όμως πιστεύω ότι πετύχαμε μια λογική συμφωνία που, όπως όλες, ενδεχομένως να μην είναι τέλεια, η οποία όμως πιστεύω προσωπικά ότι επιτρέπει να δώσουμε ώθηση στα σχέδια που είχαμε στα χέρια μας.
Θέλω συνεπώς να επαναλάβω τα συγχαρητήριά μου στον εισηγητή κ. Langen για το έργο που πραγματοποίησε, να συγχαρώ όλους τους ομιλητές, και βεβαίως να επαινέσω τη στάση του Αντιπροέδρου κ. Provan κατά τη διάρκεια της συνδιαλλαγής για την αποτελεσματική συμβολή στην επίτευξη ενός θετικού αποτελέσματος.
Συγχαίρω επίσης τη λογική και ευέλικτη στάση που επέδειξε το Συμβούλιο.
SAVE
Η ημερήσια διάταξη προβλέπει την συζήτηση της έκθεσης (Α5-0010/2000) της κυρίας Ahern, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου περί θέσπισης πολυετούς προγράμματος-πλαισίου για δράσεις στον τομέα της ενέργειας - SAVE (C5-0334/1999 - 1997/0371(COD))
Κυρία Πρόεδρε, θα ήθελα να ευχαριστήσω το Συμβούλιο και την Επιτροπή για την πραγματοποίηση μιας επωφελούς και ενδελεχούς διαδικασίας συνδιαλλαγής, και μάλιστα μιας συνδιαλλαγής ήρεμης από κάθε άποψη, κάτι που δεν συμβαίνει πάντα.
Βρίσκομαι στην ευχάριστη θέση να πω ότι μπορώ να θεωρήσω το τελικό αποτέλεσμα της συνδιαλλαγής πολύ ικανοποιητικό για το Ευρωπαϊκό Κοινοβούλιο, εφόσον το σύνολο των τροπολογιών του συμπεριελήφθη αυτούσιο η υπό τροποποιημένη μορφή στο κοινό σχέδιο.
Το ποσό που τελικά διατέθηκε στο πρόγραμμα αποτελεί επίσης σημαντική βελτίωση συγκριτικά με την πρόταση του Συμβουλίου στη δεύτερη ανάγνωση, την οποία κρίναμε ως απολύτως απαράδεκτη, και άρα ως προς αυτό σημειώσαμε πολύ μεγάλη πρόοδο.
Προτείνω κατά συνέπεια στο Κοινοβούλιο να εγκρίνει τις προτάσεις σχετικά με το SAVE και το αποτέλεσμα της συνδιαλλαγής κατά την τρίτη ανάγνωση.
Θα ήθελα να υπενθυμίσω στο Σώμα πως στη δεύτερη ανάγνωση το Κοινοβούλιο ενέκρινε την έκθεση αυτή με οκτώ τροπολογίες, μεταξύ των οποίων την επαναφορά του δημοσιονομικού κονδυλίου που προέβλεπε αρχικά η Επιτροπή.
Η Επιτροπή δέχθηκε πέντε από τις προτεινόμενες τροπολογίες, συμπεριλαμβανομένης της διάθεσης των πιστώσεων, και την ευχαριστώ για τη συνεχή υποστήριξή της όσον αφορά τον προϋπολογισμό κατά τη διάρκεια της διαδικασίας συνδιαλλαγής, καθώς η πρόταση του Συμβουλίου ήταν απαράδεκτη.
Κατά τη διάρκεια της εν λόγω διαδικασίας επετεύχθη συμφωνία όσον αφορά τις μελέτες και τις δράσεις για την εκπόνηση, εφαρμογή, συμπλήρωση και αξιολόγηση των κοινοτικών μέτρων.
Εξευρέθηκαν συμβιβαστικά κείμενα για πέντε άλλες τροπολογίες, που αφορούν μεταξύ άλλων νομοθετικά και μη νομοθετικά μέτρα, καθώς και τη συμπερίληψη τοπικών ενεργειακών κέντρων και, κάτι πολύ σημαντικό, των συστημάτων ενεργειακού ελέγχου στην παρακολούθηση της προόδου της ενεργειακής αποδοτικότητας.
Ελπίζω πως όλοι θα συμφωνήσετε πως πρόκειται για σημαντική πρόοδο.
Το Κοινοβούλιο υπερασπίστηκε αποφασιστικά το θέμα του δημοσιονομικού κονδυλίου έναντι της πενιχρότατης αρχικής προσφοράς του Συμβουλίου.
Εν τέλει χρειάστηκαν αρκετές συναντήσεις πριν το Συμβούλιο δεχθεί τελικά να αυξήσει το δημοσιονομικό κονδύλιο σε ένα σημαντικό ποσό.
Επιτύχαμε μια αύξηση του αρχικού κονδυλίου κατά 2 εκατομμύρια, αύξηση αποφασιστικής σημασίας την οποία μπορώ να εισηγηθώ να εγκρίνετε, και βάσει της οποίας η Επιτροπή επιβεβαίωσε πως μπορεί να εφαρμόσει τα προγράμματα.
Αυτό υπήρξε για μας σημαντικός παράγοντας.
Θα ήθελα ωστόσο να επισημάνω πως ο προϋπολογισμός είναι, όπως ήταν ανέκαθεν, πολύ μικρός, και συνεπώς η χρηματοδότηση αυτού του προγράμματος είναι περισσότερο συμβολική παρά ουσιαστική.
Η χρηματοδότηση για την εξοικονόμηση ενέργειας εξακολουθεί να προέρχεται κατά κύριο λόγο από τα κράτη μέλη, γεγονός που πρέπει να έχουμε κατά νου όταν εγκρίνουμε αυτό το πρόγραμμα.
Είναι κρίμα αυτό που μπορούμε να επιτύχουμε σε κοινοτικό επίπεδο να είναι περισσότερο συμβολικό από ό,τι ουσιαστικό, καθώς εκδηλώνεται μεγάλος ενθουσιασμός σε τοπικό επίπεδο για ανάληψη δράσης, συμπεριλαμβανομένων των κοινοτικών δράσεων, με στόχο την εξοικονόμηση ενέργειας.
Η Κοινότητα μπορεί να παρέμβει φέρνοντας σε επαφή τους τοπικούς παράγοντες δράσης, ούτως ώστε να μην ξαναρχίζουν ουσιαστικά από το μηδέν σε κάθε περιοχή.
Σε αυτόν τον τομέα μπορούμε ως Ευρωπαϊκή Ένωση να διαδραματίσουμε σημαντικό ρόλο σε κοινοτικό επίπεδο.
Το SAVE είναι το μόνο κοινοτικό πρόγραμμα που αποσκοπεί στην ορθολογική χρήση της ενέργειας.
Εστιάζεται σε μη τεχνικά στοιχεία, βοηθώντας στην ανάπτυξη της υποδομής της ενεργειακής αποδοτικότητας, και σκοπός του προγράμματος είναι η δημιουργία ενός περιβάλλοντος όπου θα προωθούνται οι επενδύσεις και η ενεργειακή αποδοτικότητα.
Χρειάζεται να συνειδητοποιήσουμε επί του προκειμένου ότι υπάρχουν επίσης εμπορικές προοπτικές για τη βιομηχανία αναφορικά με την εξοικονόμηση ενέργειας.
Έχουμε ακούσει πολλά για προβλήματα ανταγωνισμού στον τομέα των ανανεώσιμων πηγών ενέργειας, αλλά μέσω της ενεργειακής αποδοτικότητας εξοικονομούνται χρήματα από τις επιχειρήσεις, ουσιαστικά εξοικονομούνται χρήματα από κάθε άποψη, και επομένως δεν θα πρέπει να υφίσταται πρόβλημα.
Πρόκειται για κάτι που μπορούμε όλοι να υποστηρίξουμε.
Οφείλω να ομολογήσω πως, όπως και στην περίπτωση της μητρότητας, μολονότι όλοι την υποστηρίζουμε, ουσιαστικά και συγκεκριμένα μερικές φορές κάνουμε πολύ λίγα για να βοηθήσουμε τις μητέρες ή όσους συμμετέχουν στην εξοικονόμηση ενέργειας.
Θα μπορούσαμε να κάνουμε μάλλον περισσότερα, λαμβανομένων υπόψη των σοβαρών δεσμεύσεων που έχουμε αναλάβει για μείωση του CO2 και των αερίων του θερμοκηπίου και για μείωση της εξάρτησης από τις εισαγωγές ενέργειας.
Δεν αναλαμβάνουμε το είδος της δράσης που επιθυμούν να δουν οι πολίτες.
Δεν τους συνδέουμε με το πρόβλημα, ούτως ώστε οι πολίτες να μπορούν ουσιαστικά να κάνουν κάτι συγκεκριμένο είτε στο σπίτι είτε στο γραφείο ή στη βιομηχανία, προκειμένου να υποστηρίξουν τη δράση κατά των κλιματικών αλλαγών του πλανήτη.
Θα είναι πολύ ενδιαφέρον να καταφέρουμε να μεταδώσουμε αυτό το μήνυμα.
Θα ήθελα να ευχαριστήσω για μια ακόμα φορά όλους όσοι βοήθησαν σε αυτή τη διαδικασία συνδιαλλαγής.
Κυρία Πρόεδρε, κυρίες και κύριοι βουλευτές, θέλω να ευχαριστήσω εκ νέου την κυρία Ahern για το έργο της ως εισηγήτριας αυτής της πρότασης, δεδομένου ότι συνέβαλε, με τη συνεργασία και των άλλων βουλευτών, στην επίτευξη εν τέλει ενός πολύ λογικού αποτελέσματος, που βελτιώνει μάλιστα σε μερικά σημεία ορισμένες από τις προτάσεις της ίδιας της Επιτροπής, και βέβαια αυτά που από την πρώτη στιγμή είχε αποδεχθεί από δημοσιονομικής πλευράς το Συμβούλιο.
Όπως πολύ ορθά ανέφερε η κυρία Ahern, τόσο ο προϋπολογισμός του προγράμματος SAVE, όσο και του προγράμματος ALTENER, είναι προϋπολογισμοί κατά βάση συμβολικοί, δεδομένου ότι το βάρος το αναλαμβάνουν οι χώρες, τα κράτη της Ένωσης, οι περιφέρειες ή μάλιστα σε κάποιες περιπτώσεις οι δήμοι.
Σε κάθε περίπτωση όμως, το σχετικά περιορισμένο ύψος των κονδυλίων δεν αναιρεί τη σημαντική συμβολική αξία που εμπεριέχεται στο γεγονός ότι υπάρχει θέληση στο σύνολο της Κοινότητας για στήριξη τέτοιου είδους ενεργειών που συμβάλλουν στην ουσιαστική εκπλήρωση των υποχρεώσεών μας βάσει του Κυότο, και πέραν αυτού, να επιτύχουμε δηλαδή μεγαλύτερη διαφοροποίηση των ενεργειακών μας πηγών, μεγαλύτερη ασφάλεια του ενεργειακού εφοδιασμού, και στην περίπτωση του SAVE, να μειώσουμε σταδιακά την κατανάλωσή μας, να κάνουμε αποτελεσματικότερη χρήση της ενέργειας, συμβάλλοντας με αυτό τον τρόπο στην επίτευξη των ορισθέντων στόχων.
Πέραν αυτών, σε σχέση με τα εν λόγω προγράμματα, δηλαδή το πρόγραμμα SAVE για τη μεγαλύτερη αποτελεσματικότητα και εξοικονόμηση ενέργειας και το πρόγραμμα ALTENER για τις ανανεώσιμες πηγές ενέργειας, υπάρχει μια εξαιρετικά σημαντική τεχνολογική πρόκληση, που από οικονομική άποψη μπορεί να δώσει το περιθώριο για σημαντικές δυνατότητες στη βιομηχανία, καθώς και για τη δημιουργία θέσεων απασχόλησης στις χώρες μας, και κατά συνέπεια στο σύνολο της Ένωσης.
Σε ό,τι αφορά την κοινοβουλευτική διαπραγμάτευση, θέλω να επαναλάβω τις ευχαριστίες μου προς όλους όσους ενήργησαν και παρενέβησαν, πρωτίστως προς την εισηγήτρια, διότι στην πρόταση που αποδέχθηκε το Συμβούλιο ενσωματώθηκε η πλειοψηφία των τροπολογιών του Κοινοβουλίου, εν προκειμένω πρακτικά το σύνολό τους, αν και με μερικές τροποποιήσεις, και διότι πέραν αυτού επιτεύχθηκε η βελτίωση της πρώτης προσφοράς σε σχέση με τις πιστώσεις.
Επιτεύχθηκε η βελτίωση με ζεστό χρήμα, όπως λέμε στις μέρες μας και επιτεύχθηκε με τη διαφύλαξη των δικαιωμάτων και των αρμοδιοτήτων αυτού του Κοινοβουλίου.
Όσον αφορά την Επιτροπή σε αυτό το διοργανικό παιχνίδι, θεωρώ ότι είναι πάντα σημαντικό και με ικανοποιεί ιδιαιτέρως που το επισημαίνω.
Επαναλαμβάνω τις ευχαριστίες μου προς όλους όσους παρενέβησαν, ιδιαιτέρως επίσης προς τον Αντιπρόεδρο, τον κ. Provan, για τη λαμπρή στάση του σε όλη τη διάρκεια αυτής της συζήτησης κυρίως κατά τη διαδικασία συνδιαλλαγής, προς τον Πρόεδρο της Επιτροπής Βιομηχανίας, και επίσης ιδιαιτέρως προς την εισηγήτρια, την κυρία Ahern, και προς όλους τους βουλευτές που συμμετείχαν στις εργασίες.
Ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο στις 11.00.
Πολιτισμός 2000
Η ημερήσια διάταξη προβλέπει τη συζήτηση της έκθεσης (Α5-0009/2000) του κ. Graηa Moura, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση ενός ενιαίου μέσου χρηματοδότησης και προγραμματισμού για την πολιτιστική συνεργασία (Πρόγραμμα "Πολιτισμός 2000") (C5­0327/1999 - 1998/0169(COD))
Κυρία Πρόεδρε, βασικά πίστευα ότι δεν έχουμε τίποτα άλλο να πούμε, μια και τα είχαμε πει όλα στην τελευταία συζήτηση.
Δυστυχώς όμως δεν έχει αλλάξει τίποτα στο ότι το Συμβούλιο μιλάει πάντα για τον πολιτισμό αλλά δεν διαθέτει τα αντίστοιχα κονδύλια.
Έχουμε την αίσθηση ή μάλλον είμαστε πεπεισμένοι, ότι τα κράτη μέλη ευχαρίστως θα διέγραφαν και πάλι αυτό που γράφτηκε το 1992 στη Συνθήκη του Μάαστριχτ, δεδομένου ότι κανείς δεν θέλει πραγματικά να διαθέσει κονδύλια για τον πολιτισμό.
Δυστυχώς έτσι έχουν τα πράγματα και οφείλουμε να το επισημάνουμε.
Θέλω να ευχαριστήσω τον εισηγητή που πραγματικά εργάστηκε ακούραστα για την επεξεργασία αυτού του πραγματικά δύσκολου ζητήματος σε συνεργασία φυσικά με την κυρία Επίτροπο.
Αυτό που αναγκαστήκαμε να διαπιστώσουμε είναι βέβαια ότι επιτύχαμε μεν τον σκοπό μας όσον αφορά το περιεχόμενο, αλλά όχι όσον αφορά τη χρηματοδότησή του.
Σε μια τέτοια διαδικασία συνδιαλλαγής, όπου πρέπει να επιτύχει κανείς πραγματικά ομοφωνία, έχει κανείς την εντύπωση ότι είναι εντελώς αδύναμος.
Βασικά δεν είναι δίκαιο το παζάρι που γίνεται εκεί.
Υπάρχουν πάντα άνθρωποι εκεί που έχουν τη δυνατότητα να απορρίψουν τα πάντα και από την άλλη μεριά βρισκόμαστε εμείς και επαιτούμε λίγο περισσότερα χρήματα για τον πολιτισμό.
Βασικά είναι εξευτελιστικό αυτό που κάνουμε εκεί.
Είναι ένα φοβερό αραβικό παζάρι με άνισες συνθήκες.
Χαιρόμαστε ωστόσο για το γεγονός ότι το πρόγραμμα έγινε όπως το θέλαμε.
Αντιστοιχεί σε αυτά που αναμένουν οι πολίτες από μας.
Υποστηρίζουμε τις μικρές και τις μεσαίες αλλά όχι τις μεγάλες εκδηλώσεις και επιτρέπουμε στον κάθε πολίτη αλλά και σε μικρότερους φορείς να έχουν ευκολότερη πρόσβαση.
Θεωρώ πως το γεγονός ότι ο πολιτισμός είναι σήμερα μαζί με την εκπαίδευση και τη νεολαία στα χέρια ενός και μόνο Επιτρόπου εξασφαλίζει και μεγαλύτερη συνέργεια μεταξύ αυτών των τριών προγραμμάτων που αφορούν ειδικά τους πολίτες στην Ευρωπαϊκή Ένωση.
Εάν συγκεντρώσει κανείς όλα τα χρήματα και δημιουργήσει συνέργειες, τότε μπορεί να είναι λιγουλάκι ευχαριστημένος, αλλά μόνο λιγουλάκι.
Μας εύχομαι να έχουμε με αυτά τα λιγοστά κονδύλια θα μπορέσουμε πολλά αποτελέσματα.
Κυρία Πρόεδρε, συμφωνώ με τα υπέροχα λόγια με τα οποία άρχισε την ομιλία του ο εισηγητής και οφείλω να προσθέσω ότι κατά τη διάρκεια της συνδιαλλαγής ένιωσα μια μικρή προσωπική απογοήτευση με το Συμβούλιο.
Από την μια, εξακολούθησε να αρνείται την αποδοχή του όρου "ευρωπαϊκή πολιτιστική πολιτική" ή άλλους παρόμοιους, υποβαθμίζοντας μάλιστα και αυτό που γράφεται στις Συνθήκες, και ορίζει το "Πολιτισμός 2000" αποκλειστικά ως μέσο πολιτιστικής συνεργασίας και δεν αποδέχεται τίποτα παραπάνω.
Από την άλλη, τήρησε πλήρη αδιαλλαξία σε ό,τι αφορά τη χρηματοδότηση που ζήτησε αυτό το Κοινοβούλιο, χρηματοδότηση που ήταν ήδη ελάχιστη.
Τώρα βέβαια, το τελευταίο που είπα θα ήταν άδικο για τα δεκατέσσερα μέλη του Συμβουλίου, δεδομένου ότι μόνο ένα, η Ολλανδία, ήταν ο πρωταγωνιστής αυτής της αδιαλλαξίας.
Αποδείχτηκε εκ νέου ότι η συνδιαλλαγή είναι ασύμβατη με την απαίτηση για ομοφωνία στο Συμβούλιο.
Αυτή η απαίτηση καθιστά σχεδόν αδύνατη τη συνδιαλλαγή και προσβάλλει μάλιστα την αξιοπρέπεια του κοινοβουλευτικού θεσμού.
Κυρία Πρόεδρε, αυτές οι σκέψεις δεν πρέπει να αποκρύψουν εντούτοις το γεγονός ότι με το κοινό κείμενο που θα ψηφίσουμε αύριο - οι σοσιαλιστές θα το υπερψηφίσουμε - ενεργοποιείται ένα από τα πλέον σημαντικά προγράμματα της Ευρωπαϊκής Ένωσης.
Ενεργώντας σε θέματα πολιτισμού, οικοδομούμε άμεσα την ψυχή της Ένωσης και περισσότερο σε αυτή την περίπτωση, όπου τα υποπρογράμματα που συνιστούν το "Πολιτισμός 2000" είναι εκπληκτικά.
Τα τελευταία χρόνια συγκαταλέγονται ανάμεσα στα πιο αποδεκτά προγράμματα από τους πλέον ενεργούς και νέους πολίτες της Ευρωπαϊκής Ένωσης.
Τέλος, θέλω να αναφέρω τη βαθιά ανθρώπινη εντύπωση που μου έκανε ο εισηγητής κ. Graηa Moura: οι γνώσεις του, η μετριοπάθειά του, η παιδευτική υποδομή του τον χαρακτηρίζουν, κατά τη γνώμη μου, ως τον καλύτερο εισηγητή που θα μπορούσε να έχει αυτή την έκθεση.
Συγχαρητήρια!
Τέλος, θα ήθελα να συγχαρώ την Επίτροπο κυρία Reding, τον Αντιπρόεδρο κ. Imbeni και τον κ. Gargani, πρόεδρο της Επιτροπής Πολιτισμού, για τη σταθερή και συνετή στάση που, ο καθένας βάσει του ρόλου του, τήρησαν σε όλη τη διάρκεια της συνδιαλλαγής.
-ten Holte (ELDR). (NL) Κυρία Πρόεδρε, κυρία Επίτροπε, κύριε εισηγητά, θα ήθελα να αρχίσω συγχαίροντας τον κ. Graηa Moura για την τεράστια συμβολή που είχε στην εξέταση του προγράμματος "Πολιτισμός 2000".
Ειπώθηκε προηγουμένως - και για το θέμα αυτό έχουμε συζητήσει σε πολλές περιπτώσεις - ότι ο πολιτισμός έχει βεβαίως πάρα πολύ μεγάλη σημασία όχι μόνο ως αυτόνομος τομέας - και αυτό θα ήθελα να το τονίσω για άλλη μία φορά - αλλά και ως κατ' εξοχήν μέσο για τη διάδοση της ευρωπαϊκής ιδέας και του ευρωπαϊκού πολιτισμού.
Αυτό δεν πρέπει να το λησμονούμε.
Η ευρωπαϊκή ακτινοβολία του προγράμματος αυτού οδηγεί σε πάρα πολλές δραστηριότητες, ιδίως για τις περιοχές των λιγότερο διαδεδομένων γλωσσών, όπως οι Κάτω Χώρες, όπου το κράτος προσφέρει δυνατότητες αλλά χρειάζεται και την υποστήριξη του προγράμματος λόγω της γλώσσας που ομιλείται εκεί.
Σήμερα ολοκληρώσαμε μια μακρά πορεία.
Θα ήθελα να υπεισέλθω για λίγο, όπως έκαναν και άλλοι, στην ασαφή και - πάνω απ' όλα - ανεπιθύμητη διαδικασία.
Η συναπόφαση και η ομοφωνία είναι αντίθετες έννοιες.
Μοιάζουν με φίδι που δαγκώνει την ουρά του.
Δεν υπάρχουν και πολλά περιθώρια διαπραγμάτευσης, όταν η μία πλευρά δηλώνει εκ των προτέρων ότι μπορούμε να μιλήσουμε για τα πάντα, αλλά ο προϋπολογισμός είναι ήδη καθορισμένος.
Στην προκειμένη περίπτωση, και αυτό θα ήθελα να το πω και όσον αφορά τις Κάτω Χώρες, οι σχετικές διαπραγματεύσεις έχουν προηγηθεί.
Το αποτέλεσμα είναι αύξηση 30%, πράγμα που σημαίνει ότι δεν είμαστε πραγματικά δυσαρεστημένοι.
Βεβαίως, θα μπορούσε πάντα να είναι καλύτερο και εγώ προσωπικά θα συνεχίσω να ζητώ να διατεθούν περισσότερα κονδύλια και μάλιστα πιο γρήγορα. Νομίζω όμως ότι αυτό το πρόγραμμα προσφέρει πολλές δυνατότητες σε πολλά άλλα προγράμματα.
Θα ήθελα να τονίσω ότι ο πολιτισμός δεν ενισχύεται μόνο από το εν λόγω ταμείο.
Ο πολιτισμός αφορά και πολλούς άλλους τομείς.
Σημαντικά ποσά διατίθενται και από τα διαρθρωτικά ταμεία και αυτό θα πρέπει να το λάβουμε υπόψη και να το παρακολουθούμε προσεκτικά.
Ευτυχώς που είμαι μέλος της Επιτροπής Περιφερειακής Πολιτικής.
Αυτό σημαίνει ότι θα φροντίσω προσωπικά ώστε να ασχοληθούμε όσο πρέπει με το θέμα.
Πιστεύω ότι διαλέξαμε να εγκρίνουμε τη διάθεση επαρκών πόρων, γιατί δεν θα ήταν καλό για τους πολίτες να μην συμβεί αυτό.
Έτσι, υποστήριξα τον εισηγητή.
Πιστεύω όμως ότι είναι απαραίτητο - και αυτό το τόνιζε και ο ίδιος συνέχεια - να τροποποιηθεί στην προσεχή διακυβερνητική διάσκεψη η κατάσταση όσον αφορά τη διαδικασία συναπόφασης, ώστε να μην χρειάζεται ομοφωνία.
Είμαστε ιδιαίτερα ικανοποιημένοι με τις πολλές βελτιώσεις που πραγματοποιήθηκαν. Όχι πια μεγάλα προγράμματα, αλλά περιθώρια για πολιτιστικά δίκτυα, ιδιαίτερη προσοχή για την προαγωγή της ανάγνωσης, μετάφραση, οίκοι μετάφρασης, θέματα που οπωσδήποτε ενδιαφέρουν τις περιοχές των λιγότερο διαδεδομένων γλωσσών.
Θα ήθελα να συγχαρώ θερμά τον εισηγητή καθώς και την κυρία Reding για το πρόγραμμα "Πολιτισμός 2000".
Το μόνο που μένει να πω είναι ότι τώρα πλέον πρέπει να πιάσουμε δουλειά.
Κυρία Πρόεδρε, έχω καλυφθεί από όλους τους συναδέλφους μου που μίλησαν πριν από μένα και νομίζω ότι υπάρχει ομοφωνία ανάμεσα στις ομάδες του Ευρωπαϊκού Κοινοβουλίου και σε όσους είμαστε στην Επιτροπή Πολιτισμού.
Θα πω και εγώ ότι με πολύ βαριά καρδιά θα ψηφίσω αυτό το κοινό σχέδιο απόφασης Συμβουλίου και Ευρωπαϊκού Κοινοβουλίου.
Όχι γιατί η αντιπροσωπεία μας, ο εισηγητής μας και ο πρόεδρος κ. Gargani δεν έκαναν εξαιρετική δουλειά - έκαναν πάρα πολλή δουλειά -, όχι γιατί έχω κάποιες έντονες αντιθέσεις με τη στάση που κράτησε η Επίτροπος κ. Reding - νομίζω ότι στα πλαίσια που είχε κράτησε μια ιδιαίτερα θετική στάση -, αλλά για την αρνητική και απαράδεκτη θέση του Συμβουλίου.
Είναι ντροπή!
Αυτό το νούμερο, 167 εκατ. ευρώ για τόσα χρόνια, είναι μια ντροπή για την Ευρωπαϊκή Ένωση!
Όταν αναγκαζόμαστε κυριολεκτικά να ξεφτιλίζουμε θεατρικές ομάδες, νέους μουσικούς, πρωτοποριακές δραστηριότητες στις τέχνες, λογοτέχνες, να τους ξεφτιλίζουμε και να δίνουμε μία χαρά και τριάντα απορρίψεις, έτσι που να αισθάνονται την Ευρώπη κάτι ξένο, κάτι αντίθετο, κάτι ενάντιο και κάτι πολέμιο σε μια προσπάθεια πολιτιστικής δημιουργίας, στην οποία η Ευρωπαϊκή Ένωση πρέπει να δώσει το παρών - γιατί ο δρόμος μας δεν είναι μόνο το ευρώ, ούτε μόνο η διεύρυνση, ούτε είναι γεωστρατηγικές σκοπιμότητες· είναι να δώσουμε μια πολιτιστική άνθηση σααυτήν την υπόθεση της Ευρωπαϊκής Ενοποίησης -, είναι λυπηρή αυτή η κατάληξη.
Και όσο συνεχίσουμε να έχουμε την ομοφωνία και όσο χθές η κυβέρνηση της Ολλανδίας μπορούσε να επιβάλει αυτά τα 167 εκατ. ευρώ τελεσιγραφικά και όσο μεθαύριο μια κυβέρνηση με τον κ. Haider θα μας λέει τί πολιτιστικές δραστηριότητες θα έχουμε, δεν πρόκειται να προχωρήσουμε.
Για αυτό είναι πολύ σημαντικό για την Διακυβερνητική να παρθούν σημαντικές αποφάσεις και να γίνουν τομές, ώστε να απελευθερωθεί απα αυτήν την δέσμευση της καθεμίας κυβέρνησης η προσπάθεια του Ευρωπαϊκού Κοινοβουλίου να δοθεί σημαντική πολιτιστική ώθηση στον ευρωπαϊκό χώρο.
Bortone (UEN). (IT) Κυρία Πρόεδρε, συμμερίζομαι πλήρως τις αξιολογήσεις που έγιναν από τον εισηγητή και ευχαριστώ επίσης τον πρόεδρο της Επιτροπής Πολιτισμού, κ. Gargani, για το αξιέπαινο έργο που επιτέλεσε σε μια ουσιαστικά δύσκολη διαδικασία μεσολάβησης.
Είχε διαπιστωθεί οπωσδήποτε η ανάγκη απλοποίησης και ενίσχυσης των προηγούμενων προγραμμάτων, αλλά όλοι ευχόμασταν ότι το σχέδιο ΠΟΛΙΤΙΣΜΟΣ θα μπορούσε πραγματικά να συμβάλει στην ανάδειξη, για παράδειγμα των ιδιαιτεροτήτων κάθε πολιτιστικού τομέα, και κυρίως θα έλεγα, ακόμα και εκείνων που είναι λιγότερο γνωστοί, και ίσως μάλιστα περισσότερο αυτών.
Ευχόμαστε ότι αυτό θα συμβεί, τουλάχιστον στο επίπεδο της αξιολόγησης.
Εμείς πιστεύουμε πολύ στην αποτελεσματικότητα των πολιτιστικών δράσεων, ακόμα και σε ό,τι αφορά τη συμβολή στην κοινωνική, καθώς και στην οικονομική ανάπτυξη ενός λαού.
Και η Ευρώπη, ως επί το πλείστον, μπορεί να συναγωνιστεί με τον υπόλοιπο κόσμο, ανακαλύπτοντας ξανά τις ρίζες της, φέρνοντας στην επιφάνεια την κοινή πολιτιστική κληρονομιά, αξιοποιώντας και ανακτώντας επαξίως τις νησίδες πολιτισμού και γλώσσας που έως τώρα παρέμεναν άγνωστες.
Όσον αφορά το μεγάλο παιδευτικό καθήκον που πρέπει να εκπληρώσει η Ευρωπαϊκή Ένωση, της πολιτιστικής διάστασης, ένας από τους πιο εμφανείς περιορισμούς του προγράμματος είναι η κατανομή της χρηματοδότησης - το ακούσαμε πολλές φορές - που μαρτυρεί ότι - τουλάχιστον από την πλευρά του Συμβουλίου, και όχι βέβαια της κυρίας Επιτρόπου - δεν υπάρχει η ολοκληρωτική συνειδητοποίηση της βαρύτητας της πολιτιστικής δράσης: αυτό αποδεικνύει και το έγγραφο που θέτει τον οικονομικό παράγοντα σε πρωταρχική θέση σε σχέση με την κοινωνική ολοκλήρωση.
Συνολική ανάπτυξη της Ευρωπαϊκής Ένωσης και συνειδητοποίηση ότι είμαστε ευρωπαίοι πολίτες: γι' αυτόν ακριβώς το λόγο πιστεύουμε ότι το πρόγραμμα "Πολιτισμός 2000" , έστω και με την ελλιπή χρηματοδότηση, μπορεί ουσιαστικά να συμβάλει σε αυτόν τον κοινό στόχο.
Κυρία Πρόεδρε, θα συνταχθώ με την αποψινή ομόφωνη γνώμη και δηλώνω ότι θα υποστηρίξω την έγκριση του προγράμματος "Πολιτισμός 2000" , ευχαριστώντας και εγώ με τη σειρά μου τον εισηγητή, κ. Graηa Moura, ο οποίος πήρε τη σκυτάλη από την πρώην συνάδελφό μας Νάνα Μούσχουρη.
Και οι δύο επιτέλεσαν πρώτης τάξεως έργο.
Δίπλα στη συζήτηση που είχαμε ενωρίτερα κατά τη διάρκεια της ημέρας ο πολιτισμός μπορεί να μη φαίνεται τόσο σημαντικός. Εντούτοις, είναι.
Και πρέπει να προσέξουμε στο Ευρωπαϊκό Κοινοβούλιο να μην επιτρέψουμε στο επείγον να παρεμποδίσει το σημαντικό.
Γιατί υποστηρίζω πως ο πολιτισμός είναι σημαντικός; Μιλώντας με απλούς οικονομικούς όρους, ο ευρωπαϊκός πολιτισμός αυξάνει την αληθινή ευμάρεια.
Πού θα βρισκόταν η ευρωπαϊκή τουριστική βιομηχανία χωρίς τον πλούτο του πολιτισμού μας; Ακόμα πιο σημαντικό όμως είναι πως οι πολιτιστικές δραστηριότητες συνιστούν τον πολιτισμό της ανθρωπότητας.
Οι δημοκρατικές πεποιθήσεις βασίζονται στον πολιτισμό, και σε μια απολίτιστη κοινωνία δεν πρόκειται να διατηρηθεί η ανοχή, η ελευθερία και η δημοκρατία.
Η πολιτιστική πολυμορφία είναι σημαντική, και κινδυνεύει.
Ο κίνδυνος όμως δεν προέρχεται από την Ευρώπη.
Πολλοί στην πατρίδα μου λένε πως βλέπουν τον βρετανικό πολιτισμό να απειλείται π.χ. από την Πορτογαλία, από τη Γερμανία, από τη Φινλανδία. Για όνομα του Θεού!
Πίνουμε πορτό, μας αρέσει η γερμανική μπύρα και χρησιμοποιούμε μέχρι και τη φινλανδική σάουνα, αλλά ο πολιτισμός δεν κινδυνεύει από την Ευρώπη.
Αυτό που βλέπω σε ολόκληρη την Ευρώπη είναι ανθρώπους να πίνουν Coca Cola, να τρώνε χάμπουργκερ, να φορούν καπελάκια του μπέιζμπολ, να βλέπουν ταινίες του Χόλυγουντ και συχνά να κάνουν όλα αυτά ταυτόχρονα.
Σήμερα δεν πιστεύω πως ο προστατευτισμός και οι κανονιστικές ρυθμίσεις μπορούν να προστατεύσουν τον ευρωπαϊκό πολιτισμό, αλλά αυτό που πιστεύω είναι πως πρέπει να δίνουμε ένα χεράκι όταν μπορούμε.
Αυτή είναι η ουσία του προγράμματος "Πολιτισμός 2000" .
Προτρέπω λοιπόν το Συμβούλιο των Υπουργών να διατηρήσει αυτό το πρόγραμμα υπό αληθινή αναθεώρηση.
Κάνουμε πράγματι αρκετά; Και θα ήθελα να πω σε εσάς, κυρία Reding, ότι σας ευχαριστώ για την υποστήριξη και τη βοήθεια που προσφέρατε μέχρι σήμερα. Συνεχίστε την καλή δουλειά.
Είμαστε στο πλευρό σας.
Αξιότιμη κυρία Πρόεδρε, θέλω κι εγώ να ευχαριστήσω θερμά τον εισηγητή κ. Graηa Moura και την Επίτροπο κυρία Reding για τη συμβολή τους στην πραγματοποίηση αυτού του προγράμματος.
Το πρόγραμμα "Πολιτισμός 2000" έλαβε την τελική του μορφή στο τέλος του προηγούμενου έτους κατά τη συνδιαλλαγή ανάμεσα στο Κοινοβούλιο και το Συμβούλιο.
Το τελικό αποτέλεσμα μπορούμε να το θεωρήσουμε λογικό, εάν λάβουμε υπόψη ότι η έγκριση του προγράμματος απαιτεί την ομόφωνη απόφαση του Συμβουλίου.
Διατηρούμε την ελπίδα ότι στην προσεχή ΔΔ θα καταλήξουμε επίσης στη λήψη αποφάσεων με ειδική πλειοψηφία και για τον πολιτιστικό τομέα.
Είναι πράγματι παράδοξο, η νομοθεσία, κατά την επεξεργασία της οποίας ακολουθούμε τη διαδικασία συναπόφασης, να προϋποθέτει την ομοφωνία του Συμβουλίου.
Το πρόγραμμα πλαίσιο του Πολιτισμού αντικαθιστά τα σημερινά προγράμματα KALEIDOSCOPE, ARIANE και RAFAEL. αΟταν θα αρχίσουμε να υλοποιούμε το πρόγραμμα, ελπίζω ιδιαιτέρως ότι θα μπορέσουμε να εκμεταλλευτούμε πλήρως τις δυνατότητες που προσφέρει για τη μετάφραση λογοτεχνίας και βιβλίων.
Πιστεύω και ελπίζω ότι, παρά την επίθεση της νέας τεχνολογίας, η λογοτεχνία θα διατηρήσει τη θέση της. αΕχουμε ανάγκη την εμβάθυνση που προσφέρει η λογοτεχνία εν μέσω του κοντόφθαλμου και επιπόλαιου πνεύματος που μας διακατέχει.
Η λογοτεχνία έχει επιπλέον μεγάλη σημασία για τη μετάδοση της πολιτιστικής μας παράδοσης, την αύξηση της αμοιβαίας εξοικείωσής μας, καθώς και τη διατήρηση του γλωσσικού πλούτου και της ποικιλίας των γλωσσών.
Στο σημείο αυτό είναι ιδιαίτερα ευχάριστο να διαπιστώνουμε ότι σύντομα μετά την επίσημη έναρξη των προγραμμάτων Socrates και "Πολιτισμός 2000" , κατά τη σύνοδο του Συμβουλίου Υπουργών που θα διεξαχθεί τον Μάρτιο στη Λισαβώνα, η ασκούσα την Προεδρία της ΕΕ χώρα θα διοργανώσει διάσκεψη για τη μελέτη της κατάστασης των δημόσιων βιβλιοθηκών.
Ελπίζω ότι αυτή η διάσκεψη θα παρακινήσει επίσης την Επιτροπή να λάβει ενεργά υπόψη της τις βιβλιοθήκες στο πέμπτο πρόγραμμα πλαίσιο της Κοινωνίας των Πληροφοριών.
Κυρία Πρόεδρε, κυρία Επίτροπε, κύριε εισηγητή, κυρίες και κύριοι, κατά κάποιο τρόπο εδώ κλείνει ο κύκλος της σημερινής ημερήσιας διάταξης.
Σήμερα μιλήσαμε πολύ για την Ευρώπη ως κοινότητα αξιών, για την ανεκτικότητα, για την ανθρώπινη αξιοπρέπεια, τα ανθρώπινα δικαιώματα, τη θετική στάση απέναντι στη διαδικασία διεύρυνσης, το ανοικτό πνεύμα και τον αλληλοσεβασμό.
Η πολιτική για τη νεολαία, την εκπαίδευση και τον πολιτισμό είναι σημαντικά μέσα για τη δημιουργία αυτών των αξιών, τη δημιουργία κλίματος εμπιστοσύνης στους πολίτες της Ευρωπαϊκής Ένωσης και τη δημιουργία της αξιοπιστίας της Ευρωπαϊκής Ένωσης απέναντι στους πολίτες.
Τα δημοσιονομικά κονδύλια που ενέκρινε το Συμβούλιο για το πρόγραμμα του πολιτισμού βρίσκονται σε κατάφωρη αντίθεση με τη σημασία που έχουν για τους στόχους της Ευρωπαϊκής Ένωσης η πολιτική για τον πολιτισμό, η εκπαιδευτική πολιτική και το συγκεκριμένο πρόγραμμα.
Η πολιτιστική δραστηριότητα συγκροτεί ταυτότητα, είναι έκφραση της ατομικότητας, της προσωπικότητας του καθενός, δημιουργεί σχέσεις και επικοινωνία.
Θέλουμε μιαν Ευρώπη πολύχρωμη, μια Ευρώπη που να ακολουθεί την αρχή της πολυμορφίας μέσα στην ενότητα.
Θέλουμε οι άνθρωποι να καταλαβαίνουν και να μαθαίνουν να εκτιμούν θετικά τις διαφορές.
Για τον λόγο αυτό ταχθήκαμε υπέρ της κατανομής του προϋπολογισμού ή αντίστοιχα υπέρ της τροφοδότησης των διαφόρων ειδών μέτρων.
Για τον λόγο αυτό ταχθήκαμε κατά της συγκέντρωσης πόρων σε μεγάλα δίκτυα και δικτυακές δομές, επειδή δηλαδή θέλουμε να προωθήσουμε τις μικρές και μεσαίες μονάδες, την ατομική δραστηριότητα, επειδή θέλουμε να ανθίσουν χιλιάδες λουλούδια.
Θέλω να υποστηρίξω τους προηγούμενους ομιλητές.
Πρόκειται για αντίφαση, όταν από τη μια πλευρά θέλουμε να ενισχύσουμε και όχι να αποδυναμώσουμε περαιτέρω τις αρχές της πολιτικής για τον πολιτισμό που στοχεύουν στη δημιουργία μιας ευρωπαϊκής συνείδησης, αλλά από την άλλη μιλάμε για αρχή της ομοφωνίας, διαδικασία συναπόφασης και επιτροπή συνδιαλλαγής.
Κυρία Πρόεδρε, κυρίες και κύριοι, όπως ακούσαμε, έχουμε όλες οι πολιτικές ομάδες μαζί έναν κοινό πολιτικό εχθρό, το Συμβούλιο.
Δεν είναι τυχαίο που οι αποφάσεις της Επιτροπής Πολιτισμού καταλήγουν συνεχώς σε διαδικασίες συνδιαλλαγής, επειδή πάντα θα υπάρχει το ένα ή το άλλο κράτος μέλος στο Συμβούλιο που κρατά τον πολιτισμό όμηρό του προς όφελος άλλων συμφερόντων.
Έτσι η αρχή της ομοφωνίας αποδεικνύεται μέσω μπλοκαρίσματος πρώτης γραμμής.
Ο αγώνας για έναν βιώσιμο συμβιβασμό διήρκεσε δύο χρόνια, μέχρι ότου να μπορέσει επιτέλους το Ευρωπαϊκό Κοινοβούλιο να δώσει τώρα το πράσινο φως.
Ακόμα και η λήξη των προηγούμενων προγραμμάτων KALEIDOSCOPE, ARIANE και RAFAEL δεν μπόρεσε να οδηγήσει το Συμβούλιο σε υποχωρήσεις.
Για να γεφυρωθεί η κατάσταση χρειάστηκε ένα πειραματικό πρόγραμμα.
Τούτο έδειξε σαφέστατα για ακόμη μια φορά τις αδυναμίες των δραστηριοτήτων πολιτιστικής πολιτικής στη Ευρωπαϊκή Ένωση.
Ο πολιτικός αγώνας για τη χρηματοδότηση και τη διαμόρφωση των προγραμμάτων δεν αντιστοιχεί σε καμία περίπτωση στον όγκο των προγραμμάτων που χρειάζονται ενίσχυση.
Από τις 410 αιτήσεις του 1999 στάθηκε δυνατό να χρηματοδοτηθούν μόνον 55 σχέδια με το ισχνό συνολικό ποσό των 6,07 εκατ. ευρώ.
Στο προκείμενο πρόγραμμα το Συμβούλιο δεν ήταν διατεθειμένο να προσεγγίσει το Κοινοβούλιο ούτε κατά μία πεντάρα.
Έτσι θα παραμείνουμε στο μέτριο ποσό των 167 εκατ. ευρώ μέχρι το 2004.
Το ποσό αυτό αντιστοιχεί στα έξοδα μια γερμανικής λυρικής σκηνής μετρίου μεγέθους για το ίδιο χρονικό διάστημα, ενώ εδώ στην Ευρώπη προβλέπεται για πέντε έτη και κατανέμεται σε 29 κράτη.
Αυτή είναι μια πολύ ακραία δυσαναλογία.
Έτσι με όλο μας τον θυμό πρέπει να είμαστε ικανοποιημένοι ότι τουλάχιστον κατορθώσαμε να επιβάλουμε μερικά πράγματα ως προς το περιεχόμενο, πράγμα που ήδη αναφέρθηκε, και ευχαριστώ γι ' αυτό.
Μας απομένει λοιπόν η ελπίδα, ότι κάποια μέρα θα μπορέσουμε παρ' όλ' αυτά να ωθήσουμε το Συμβούλιο σε μια αλλαγή πεποιθήσεων.
Ίσως κάποτε κατανοήσει ότι οι πολιτιστικές δραστηριότητες της Ευρωπαϊκής Ένωσης δεν αποτελούν κίνδυνο αλλά ευκαιρία!
Η πολιτιστική συνεργασία - και αυτό έχει ήδη αναφερθεί - συγκροτεί ταυτότητες σε πολύ μεγαλύτερο βαθμό από οποιανδήποτε οδηγία για τις μεταφορές, όσο σημαντική και να είναι αυτή.
Η προώθηση του πολιτισμού τυγχάνει της γενικής αποδοχής πράγμα που οπωσδήποτε δεν μπορεί κανείς να ισχυριστεί για όλες τις πολιτικές αποφάσεις.
Και σας ρωτώ: τι είναι αυτό που φοβάται το Συμβούλιο;
Κυρία Πρόεδρε, όποιος έχει την τιμή όπως εγώ να προεδρεύει της Επιτροπής Πολιτισμού, δεν μπορεί παρά να συμφωνήσει με τα λεγόμενα διαφόρων συναδέλφων και να συγχαρεί τον εισηγητή και την Επίτροπο, κυρία Reding, με την οποία εργάστηκε και η οποία, και κατά τη διαδικασία συνδιαλλαγής, συνάντησε στιγμές δυσκολίας και αγωνίστηκε κατά του Συμβουλίου, όπως είπαν όλοι οι ομιλητές.
Είχα την ευκαιρία να διαπιστώσω πόσο έντονα διατυπώθηκε η αρχή για έναν πολιτισμό που είναι αναγκαίος στο επίπεδο της ευρωπαϊκής οργάνωσης, ο οποίος όμως έχει ελάχιστες πιθανότητες να ικανοποιήσει όλες τις απαιτήσεις που θα προβάλουν τα κράτη της Ευρώπης.
Τονίζω μονάχα το προσωπικό μου παράπονο γιατί δεν καταφέραμε τελικά να εγκρίνουμε μια ρήτρα αναθεώρησης.
Παραμένει, βέβαια, η διαθεσιμότητα και η διορατικότητα της κυρίας Reding, η οποία δεσμεύτηκε προσωπικά να επανεξετάσει το ζήτημα και να κάνει μια συνολική αξιολόγηση σε ένα χρόνο περίπου, ώστε να προσδιορίσει τη νέα κατάσταση.
Τα πολιτιστικά προγράμματα - KALEIDOSCOPE, ARIANE και RAFAEL - που εγκρίθηκαν κατά τη διάρκεια των προηγούμενων ετών θα αντικατασταθούν από ένα μοναδικό πρόγραμμα, το "Πολιτισμός 2000" , στο οποίο - πρέπει εδώ να το τονίσω με ιδιαίτερη έμφαση - ο εισηγητής επικρίνει μια θέση που πρέπει να προκαλέσει προβληματισμό σε ένα Ευρωπαϊκό Κοινοβούλιο - όπως ανέφερε και κάποιος από τους βουλευτές σήμερα το απόγευμα - η οποία όμως εξακολουθεί να φανερώνει τη μεγάλη σημασία του να αποτελούμε τμήμα μιας ευρείας κοινότητας, στα πλαίσια της οποίας η έκφραση του πολιτισμού είναι παράγοντας δημοκρατίας.
Δε νομίζω ότι αυτά είναι ρητορείες, αλλά αντίθετα το νέο στοιχείο ενός σύγχρονου φιλελευθερισμού που εξισώνει τα ευρωπαϊκά κράτη και αποτελεί αποφασιστική καμπή για το Κοινοβούλιο και την Επιτροπή.
Είμαστε απόλυτα συντονισμένοι με την πορεία αυτή και το αποτέλεσμα που προσκομίζουμε απόψε, παρά την ανεπάρκεια της χρηματοδότησης, πιστεύω ότι θα χρησιμεύσει στη μέγιστη προώθηση αυτής της στρατηγικής και αυτής της ευκαιρίας για την Ευρώπη, που είναι επιπλέον καθοριστική για τη δημιουργία ενός οικονομικού παράγοντα και ενός παράγοντα ανάπτυξης, όπως είναι δηλαδή ο πολιτισμός, το θεσμικό και οργανωτικό στοιχείο μιας μεγάλης κοινότητας ως προϋπόθεση της οικονομικής ανάπτυξης, όχι εντελώς διαφορετικό από αυτό που κατά πάσα πιθανότητα η Ευρώπη, με την πολιτιστική της κλίση, συνήθιζε να εννοεί παλιότερα.
Δίδεται η υπεροχή στον άνθρωπο, η υπεροχή στο πολιτισμό, έναν πολιτισμό που μπορεί να επιφέρει οικονομική ανάπτυξη.
Ας θαυμάσουμε αυτό το αποτέλεσμα, ας χαρούμε γι' αυτό και ας δώσουμε στους εαυτούς μας μια τιμητική διάκριση για το μεγάλο βήμα που πραγματοποιήσαμε όσον αφορά αυτή τη χρήσιμη στρατηγική.
Κυρία Πρόεδρε, θέλω κατ' αρχάς να ευχαριστήσω τον κ. Graηa Moura για τους ελιγμούς με τους οποίους προχώρησε μέσα από τις δυσκολίες και τα προβλήματα που συνθέτουν το σκηνικό αυτής της συνδιαλλαγής.
Αρχίζοντας τη διαδικασία συνδιαλλαγής για το πρόγραμμα "Πολιτισμός 2000" μου φαίνεται πως ταιριάζει απολύτως να έχουμε έναν ποιητή που θα καθοδηγεί τις προσπάθειές μας.
Εξάλλου, επειδή αυτή η συνδιαλλαγή είναι κάπως περίπλοκη, πρέπει να ευχαριστήσουμε τον Αντιπρόεδρο κ. Imbeni για τις υποδειγματικές του διαπραγματευτικές δεξιότητες στη δαιδαλώδη πορεία προς την εξασφάλιση της συνετής κατανομής των δαπανών για τον πολιτισμό προκειμένου να δοθούν σε εμάς στην Κοινότητά μας.
Τι είναι η Ευρώπη; Έχω την εντύπωση πως αυτό είναι το βασικό ερώτημα στο οποίο καλείται να απαντήσει το Ευρωπαϊκό Κοινοβούλιο, η Επιτροπή και το Συμβούλιο.
Τι σημαίνει και τι μας προσφέρει η Ευρώπη πέρα και πάνω από τις παραμέτρους των εθνικών μας συνόρων;
Η Ευρώπη είναι οι λαοί της, η ιστορία της και σήμερα ο συλλογικός της χαρακτήρας. Ο λόγος όμως που το πρόγραμμα "Πολιτισμός 2000" έχει για μας τόσο μεγάλη σημασία είναι ο εξής: στοιχηματίζω πως στην ερώτηση "τι είναι η Ευρώπη" απαντάμε "είναι η τέχνη μας, η λογοτεχνία μας και η κληρονομιά μας." .
Αυτό αντιπροσωπεύει το "Πολιτισμός 2000" .
Εκφράζει τη δυνατότητα να διατηρήσουμε μια ευρωπαϊκή ταυτότητα στον εικοστό πρώτο αιώνα, μια ταυτότητα που αποφεύγει την επανάληψη του διχασμού, του πολέμου, της φτώχειας, της καιροσκοπίας, της φτώχειας με την ουσιαστική της έννοια.
Και επιπλέον - αυτό είναι πιο πεζό, κυρία Πρόεδρε - σημαίνει πως διαθέτουμε την ικανότητα να μαθαίνουμε από προηγούμενες πολιτικές πρωτοβουλίες, εφαρμόζοντάς τις σε νέα περιεκτικά εγκάρσια προγράμματα, τα οποία ωφελούν τους δημιουργικούς μας κλάδους όσο το έχουν σήμερα ανάγκη.
Το εν λόγω πρόγραμμα προάγει την κινητικότητα και ανοίγει τις πόρτες του πολιτισμού στους κοινωνικά μειονεκτούντες και περιθωριοποιημένους.
Λυπάμαι μόνο που για την προώθηση αυτού του προγράμματος δεν διαθέτουμε αρκετά χρήματα ώστε να ανταποκριθούμε στις φιλοδοξίες μας και να εξασφαλίσουμε την ικανότητά μας να φέρουμε σε πέρας το καθήκον μας.
Κυρία Πρόεδρε, κυρίες και κύριοι, να που φτάσαμε στο τέλος αυτής της μακράς διαδρομής.
Μετά το στάδιο της συνδιαλλαγής, τα θεσμικά μας όργανα μπορούν πλέον να εγκρίνουν επισήμως το νέο πρόγραμμα-πλαίσιο "Πολιτισμός 2000".
Θα έχουμε λοιπόν στη διάθεσή μας ένα όργανο απολύτως ικανό να αναπτύξει κατά την προσεχή πενταετία μια σαφή, καλά διαρθρωμένη και, είμαι σίγουρη, αποδοτική δράση, υπέρ του πολιτιστικού τομέα.
Με ικανοποίηση χαιρετίζω σήμερα αυτό το ευτυχές τέλος και σας εκφράζω τις ευχαριστίες μου.
Ευχαριστώ όλους εκείνους, σε αυτό το Κοινοβούλιο, οι οποίοι εργάστηκαν προκειμένου να καταστεί δυνατό ένα καλό τέλος για τη συνδιαλλαγή.
Ιδιαιτέρως θέλω να ευχαριστήσω την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, και κυρίως τον εισηγητή της κ. Graηa Moura, τον πρόεδρό της κ. Gargani, την αντιπροσωπεία του Ευρωπαϊκού Κοινοβουλίου και τους ιθύνοντες των πολιτικών ομάδων, την επιτροπή συνδιαλλαγής και τον πρόεδρό της κ. Imbeni.
Όλοι είχαν μια εποικοδομητική, ισορροπημένη και καθοριστική συμβολή.
Καθ' όλη τη διάρκεια αυτής της διαπραγμάτευσης, βοήθησαν σημαντικά και πρέπει να πούμε ότι η διαπραγμάτευση, μολονότι δύσκολη και σκληρή μερικές φορές, διεξήχθη ωστόσο σε χρόνο ρεκόρ.
Τώρα διαθέτουμε ένα πρόγραμμα-πλαίσιο, το πρώτο αυτού του είδους για τον πολιτιστικό τομέα, το οποίο μας επιτρέπει να αντιμετωπίζουμε τη δράση μας από μια νέα οπτική γωνία και να δραστηριοποιούμαστε υπέρ του πολιτισμού με τρόπο πιο σφαιρικό αλλά επίσης και πιο ολοκληρωμένο και διεισδυτικό.
Θα ήθελα να μοιραστώ μαζί σας την χαρά μου γι' αυτά τα ικανοποιητικά αποτελέσματα, τα οποία πρέπει να μας δίνουν τη δυνατότητα, παρά τη δημοσιονομική κατάσταση η οποία δεν ανταποκρίνεται στις φιλοδοξίες μας, να αντιμετωπίσουμε το μέλλον με απόλυτα θετικό τρόπο.
Θα ήθελα επίσης να υπογραμμίσω αυτό που είπε προηγουμένως ο πρόεδρος Gargani: η Επιτροπή έκανε μια δήλωση σχετικά με την ενδιάμεση αξιολόγηση. Δήλωσε ότι επ' ευκαιρία της έκθεσης που πρέπει να εκπονήσει σύμφωνα με το άρθρο 7 της απόφασης του Ευρωπαϊκού Κοινοβουλίου και του Συμβουλίου, θα προβεί σε αξιολόγηση των αποτελεσμάτων του προγράμματος και η αξιολόγηση αυτή θα αφορά επίσης τους δημοσιονομικούς πόρους στο πλαίσιο των δημοσιονομικών προοπτικών της Κοινότητας.
Εάν κριθεί αναγκαίο, η έκθεση θα περιλαμβάνει πρόταση τροποποίησης της απόφασης και όλα αυτά πριν την 30ή Ιουνίου 2002.
Κυρίες και κύριοι, αγαπητοί βουλευτές, πρόκειται για μια επίσημη δέσμευση και όχι απλώς για μια πρόταση που θα μείνει κενό γράμμα.
Όλα αυτά πρέπει να μας οδηγήσουν στην ενίσχυση της δράσης μας υπέρ της αξιοποίησης ενός κοινού πολιτιστικού χώρου, εντός του οποίου θα μπορέσουν να ανθίσουν περαιτέρω οι πολιτισμοί μας με όλες τις ιδιαιτερότητες και τις διαφορές τους. Όμως, επιπλέον θα μπορούν να εμπλουτίζονται αμοιβαία, και οι άλλοι ευρωπαίοι πολίτες θα μπορούν να συμμετέχουν πλήρως.
Σε αυτό συνέβαλε επίσης η δράση του Κοινοβουλίου, το οποίο θέλησε να πραγματοποιηθούν περισσότερες μικρές δράσεις που θα προσεγγίζουν τις ρίζες των πολιτών παρά μεγάλες δράσεις εντυπωσιακού εκτοπίσματος.
Αυτό θα έχει ως αποτέλεσμα το πρόγραμμα "Πολιτισμός 2000" να καταστεί το πρόγραμμα του πολίτη.
Αυτή η αυξημένη συμμετοχή των πολιτών μας, την οποία εύχομαι, ελπίζω να είναι λοιπόν όσο το δυνατό ευρύτερη και πιο γόνιμη και δεσμεύομαι να εργαστώ ώστε, στην πενταετία που καλύπτει το πρόγραμμα, να καταστεί απτή πραγματικότητα.
Ξέρω ότι εσείς, οι βουλευτές, θα εργαστείτε στις περιφέρειες σας, στις χώρες σας, μαζί με όσους συμμετέχουν στο πρόγραμμα προκειμένου όλα αυτά τα μικρά άνθη, όπως είπε και κάποιος συνάδελφος, να συνθέσουν ένα τεράστιο πολύχρωμο χαλί.
Θα ήθελα το πρόγραμμα αυτό να καταστεί απτή πραγματικότητα και ο πολιτισμός να αντιπροσωπεύει για τους πολίτες μας, όχι μόνο έναν παράγοντα πλούτου, τόσο σε προσωπικό όσο και σε κοινωνικο-οικονομικό επίπεδο, αλλά επίσης ένα δικαίωμα που θα πρέπει να διασφαλιστεί, καθώς και την απόδειξη μιας ανακτημένης ευτυχισμένης συνύπαρξης στο εσωτερικό της Ένωσης.
Αυτά είναι όσα κομίζει το ευρωπαϊκό πρόγραμμά μας "Πολιτισμός 2000".
Δεν πρόκειται για ανταγωνισμό μεταξύ των πολιτιστικών πολιτικών των διαφόρων κρατών μελών.
Οι πολιτικές αυτές είναι απαραίτητες και θα ήθελα να τις δω να αναπτύσσονται περισσότερο.
Πρόκειται πολύ απλά για μια προσθήκη, για μια συμπληρωματικότητα, πρόκειται για το γεφύρωμα των διαφορετικών πολιτισμών των διαφόρων χωρών μας.
Επομένως, κατά τη γνώμη μου, η διεύρυνση και η ενίσχυση της συμμετοχής των ευρωπαίων πολιτών στον πολιτιστικό τομέα αποτελεί θεμελιώδες καθήκον που δικαιολογεί τις προσπάθειές μας και με βάση αυτό θα πρέπει να μετρήσουμε την επιτυχία της δράσης μας και της Ένωσής μας.
Πολύ σωστά, το επεσήμαναν διάφοροι βουλευτές: εάν μια Ένωση βασίζεται αποκλειστικά στην οικονομία, είναι εξαρχής καταδικασμένη.
Εάν όμως δημιουργήθηκε από πολιτισμό, εάν αποτελείται από πολιτισμικά στοιχεία, εάν συγκροτήθηκε από τη συμμετοχή, τότε θα ακμάσει.
Αυτή είναι η βάση, κυρίες και κύριοι, που ζητώ να αναπτυχθεί και θα λάβω υπόψη μου ιδιαιτέρως τους εξής πέντε άξονες: πρώτον, την παροχή καινοτόμων ευκαιριών στους δημιουργούς μας, ώστε το ταλέντο τους να βρει στο πρόγραμμά μας τη στήριξη που του αξίζει.
Δεύτερον, ενθάρρυνση των ανταλλαγών, της κινητικότητας, της κατάρτισης στον πολιτιστικό τομέα.
Τρίτον, στήριξη των συνεργασιών μεταξύ πολιτιστικών φορέων.
Τέταρτον, διεύρυνση του κοινού κυρίως δίδοντας μεγάλο χώρο στους νέους και πέμπτον, διαφύλαξη και καλύτερη γνωριμία με την κοινή κληρονομιά ευρωπαϊκής εμβέλειας, καθώς και με την ιστορία των ευρωπαϊκών λαών.
Το νέο πρόγραμμα, με τη δομή του, την οργάνωσή του η οποία βασίζεται στη διαφάνεια, την αποτελεσματικότητα και την ισορροπία θα αποτελέσει, είμαι βέβαιη γι' αυτό, ένα αποδοτικό μέσο θεμελιώδους σημασίας στην υπηρεσία της δράσης μας.
Κυρία Πρόεδρε, ευχαριστώ για μια ακόμη φορά το Κοινοβούλιο τόσο για τη στήριξή του όσο και για το γεγονός ότι για μια ακόμη φορά απέδειξε τη σημασία που προσδίδει στον πολιτισμό στο πλαίσιο της Ένωσης.
Είμαι σίγουρη ότι δεν θα απογοητευτεί για τη στήριξή που μας παρείχε και δεσμεύομαι να το ενημερώνω εγώ προσωπικά, σε τακτά χρονικά διαστήματα, σχετικά με τα διάφορα στάδια εφαρμογής της δράσης μας, της δράσης των πολιτών μας, για την οποία ευελπιστώ ότι θα είναι μια σπουδαία δράση για το μέλλον της Ένωσης.
Ευχαριστώ, κυρία Επίτροπε.
Νομίζω ότι μπορούμε να ευχαριστήσουμε ακόμη μια φορά τον εισηγητή μας.
Η συζήτηση έληξε.
Η ψηφοφορία θα διεξαχθεί αύριο στις 11.00.
(Η συνεδρίαση λήγει στις 21.55)
Οχήματα εκτός λειτουργίας
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (Α5-0006/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση που καθόρισε το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου που αφορά τα οχήματα στο τέλος του κύκλου ζωής τους (8095/1/1999 - C5-0180/1999 - 1997/0194(COD)) (εισηγητής: ο κ. Florenz)
Κύριε Πρόεδρε, αξιότιμοι κυρίες και κύριοι, αγαπητοί συνάδελφοι, εννέα εκατομμύρια αυτοκίνητα αποσύρονται και καταλήγουν κάθε χρόνο στην Ευρώπη στην πρέσα και στα παλιοσίδερα.
Αυτά τα εννέα εκατομμύρια αυτοκίνητα, μολονότι δεν μπορούν πλέον να λειτουργήσουν, έχουν την ιδιότητα να αποτελούν αντικείμενο διασυνοριακού εμπορίου και λαθρεμπορίου όχι μόνο στο εσωτερικό της Κοινότητας, αλλά και πέρα από τα σύνορά της.
Γι' αυτό είναι κατ' αρχήν σωστό να ορίσει η Ευρωπαϊκή Ένωση κοινοτικούς κανόνες για την ανακύκλωση και την επεξεργασία αυτών των εννέα εκατομμυρίων οχημάτων ανά έτος.
Όπως πιστεύουμε, η οδηγία παρουσιάζει ορισμένες αδυναμίες που θα θέλαμε να επεξεργαστούμε εδώ στο Σώμα προκειμένου να έχουμε τελικά μια πραγματικά μελλοντοστραφή οδηγία.
Για τον λόγο αυτό υπάρχουν πολλές τροπολογίες.
Προσωπικά πιστεύω πως το πεδίο εφαρμογής της συγκεκριμένης οδηγίας ξεπερνά τον στόχο της.
Δεν θεωρώ αναγκαίο να περιληφθούν στην οδηγία αυτή τα ιστορικά οχήματα ή τα οχήματα με συλλεκτική αξία.
Ούτε πιστεύω πως πρέπει να περιλαμβάνονται σε αυτή οι μοτοσυκλέτες, γιατί στον τομέα αυτό η ανακύκλωση είναι τόσο διαδεδομένη που δεν χρειάζεται σχετική ευρωπαϊκή οδηγία.
Επίσης, δεν επιδιώκω οπωσδήποτε τόσο μεγάλο ποσοστό ανακύκλωσης ειδικών οχημάτων.
Επιθυμία μου είναι τα οχήματα ειδικής χρήσης, όπως τα ασθενοφόρα, να συμβάλλουν σε μεγάλο βαθμό στη σωτηρία ανθρώπων: αυτό είναι το κύριο μέλημά μου ως προς αυτά.
Κατά τη γνώμη μου, η οδηγία καλύπτει ικανοποιητικά τις υποχρεώσεις ως προς τα πιστοποιητικά καταστροφής των οχημάτων στην Ευρώπη. Μπορούμε να την αφήσουμε όπως πρότεινε η Επιτροπή.
Τα κράτη μέλη θα φροντίσουν για τη δημιουργία κατάλληλων εγκαταστάσεων υποδοχής που θα αφαιρούν από τα οχήματα τα υγρά, π.χ. θα εναποτίθενται εκεί πάνω από 32 εκατομμύρια λίτρα χρησιμοποιημένων ορυκτελαίων, θα αφαιρούνται τα υγρά φρένων κ.λπ..
Σημαντικό στοιχείο της οδηγίας αποτελεί το ερώτημα τι να κάνουμε τα παλιά ανταλλακτικά και τα πρεσαρισμένα προϊόντα.
Δεν πρέπει να παραβλέπουμε το γεγονός ότι το ποσοστό της ανακύκλωσης και ανάκτησης και όλων αυτών είναι μεν σημαντικό ζήτημα, δεν είναι όμως το μόνο σημαντικό.
Μην ξεχνάτε, σας παρακαλώ, ότι από την περιβαλλοντική επιβάρυνση που δημιουργεί η κίνηση ενός αυτοκινήτου το 80% οφείλεται στην ίδια την κυκλοφορία του, το 1% στην επεξεργασία και το 19% στην κατασκευή του.
Κατά συνέπεια, τα ποσοστά δεν είναι η μόνη παράμετρος που έχει σημασία για τη συμβατότητα με το περιβάλλον, παρά μία παράμετρος ανάμεσα σε πολλές.
Είμαι της άποψης ότι πρέπει να έχουμε αυστηρούς στόχους.
Τα ποσοστά όμως δεν πρέπει να καταλήξουν αυτοσκοπός, παρά πρέπει να καταλάβουμε ότι έχει σημασία η συνολική εκτίμηση της επιβάρυνσης του περιβάλλοντος από τα αυτοκίνητα.
Εγώ θα προτιμούσα να περάσουμε από το σημερινό αυτοκίνητο, που έχει βάρος 1400 κιλά και διανύει κατά μέσον όρο 200.000 χιλιόμετρα, σε ένα αυτοκίνητο που μελλοντικά θα ζυγίζει μόνο 1000 κιλά, αλλά θα διανύει επίσης 200.000 χιλιόμετρα, γιατί στην περίπτωση αυτή θα μετακινούνταν 400 κιλά επί 200.000 χιλιόμετρα λιγότερο.
Αυτό αποτελεί γνήσια πρόοδο στην περιβαλλοντική πολιτική, γιατί επιφέρει μεγάλη μείωση του διοξειδίου του άνθρακα, και αυτό είναι το σημαντικό, αν έχω καταλάβει καλά το Πρωτόκολλο του Κυότο.
Γι' αυτό πιστεύουμε ότι οχήματα που στο μέλλον θα κατασκευάζονται αποδεδειγμένα με εντυπωσιακές μεθόδους έτσι ώστε να είναι ελαφρά, θα παράγουν λιγότερο διοξείδιο του άνθρακα και θα λάβουν συνεπώς ειδικό προτιμησιακό καθεστώς ως προς την ποσόστωση καύσης.
Η σχετική απόφαση δεν θα πρέπει να λαμβάνεται στο κάθε κράτος μέλος. Εσείς, κυρία Επίτροπε, και το επιτελείο σας θα πρέπει να αποφασίσετε αν αυτά τα ελαφρά οχήματα - πολλοί μιλούν και για οχήματα κατανάλωσης τριών λίτρων - θα λάβουν ειδικό προτιμησιακό καθεστώς.
Αποψή μας είναι πως αυτό είναι σωστό.
Επιτρέψτε μου να πω κάτι σχετικά με τις δαπάνες.
Ορισμένοι υποστηρίζουν πως είναι σωστό και πολύ φιλικό προς τον καταναλωτή να αναλάβουν το σύνολο των δαπανών οι κατασκευαστές.
Αυτό όμως δεν είναι καθόλου σίγουρο, γιατί οι κατασκευαστές θα μεταφέρουν ολόκληρο το κόστος στους καταναλωτές και θα αποκτήσουν μονοπώλιο ανακύκλωσης, που θα τους δοθεί από το κράτος.
Σας προειδοποιώ να μην εγκρίνετε κάτι τέτοιο.
Υπάρχουν τροπολογίες όπου προτείνεται να μοιρασθεί το κόστος εξίσου μεταξύ των κατασκευαστών και όσων αγοράζουν καινούργια αυτοκίνητα.
Ένα τέτοιο σύστημα, με όποια μορφή κι αν το φαντασθείτε, θα επιτρέψει να αποσύρονται από το 2006 όλα τα υπάρχοντα οχήματα χωρίς επιβάρυνση του τελευταίου κατόχου.
Αυτή είναι και η σαφής επιθυμία της Ομάδας μου.
Η πρότασή μας να μοιρασθεί το κόστος παρουσιάζει ένα πολύ σημαντικό πλεονέκτημα: συγκεκριμένα, έτσι δεν θα γίνουμε αμέσως μόλις ψηφισθεί η εν λόγω οδηγία υποψήφιοι να παρουσιασθούμε στο Ευρωπαϊκό Δικαστήριο.
Γιατί η αναδρομική ισχύς που απασχολεί και ανησυχεί την αυτοκινητοβιομηχανία αποτελεί σοβαρό πρόβλημα που πρέπει να το αντιμετωπίσουμε με τον κατάλληλο τρόπο.
Για τον λόγο αυτό προτείνω να μοιραστούν οι δαπάνες μεταξύ πρώτου αγοραστή και κατασκευαστή.
Ως προς τα υλικά, φυσικά χρειάζεται να επιβληθεί απαγόρευση.
Υπάρχουν στα αυτοκίνητα επικίνδυνα υλικά που πρέπει να απαγορευθούν μόνιμα.
Για να γίνει αυτό χρειαζόμαστε ένα μέσο άσκησης πίεσης.
Η Επιτροπή υπέβαλε ορισμένες πολύ αυστηρές προτάσεις, και εμείς διατυπώσαμε εναλλακτικές λύσεις γι' αυτές.
Υπάρχουν πολλές καλές τροπολογίες.
Το Κοινοβούλιο διαθέτει σήμερα ευρύτερες αρμοδιότητες. Ας τις αξιοποιήσουμε!
Ας βρούμε το θάρρος να παρουσιάσουμε και να επεξεργαστούμε μια οδηγία στραμμένη προς το μέλλον.
Η διατύπωση μιας οδηγίας ως αυτοσκοπός δεν είναι ενέργεια αντάξια του Σώματος.
Ζητώ την υποστήριξή σας!
Κύριε Πρόεδρε, νιώθω σχεδόν ανακουφισμένη: ουφ, φθάσαμε επιτέλους στη δεύτερη ανάγνωση σχετικά με αυτή την οδηγία, για την οποία δουλέψαμε πολύ, όπως δούλεψε βεβαίως σκληρά και ο εισηγητής της, ο κ. Florenz.
Κατά τη γνώμη μου, η παρούσα οδηγία δεν είναι καθόλου ικανοποιητική, επειδή δεν απαντά στο πραγματικό ερώτημα τι θα κάνουμε με τα ήδη εγκαταλειμμένα οχήματα, τα οποία μπορούν σήμερα να απομακρυνθούν μόνο με έξοδα της τοπικής αρχής, και επομένως των φορολογούμενων.
Δεν εφαρμόζουμε επομένως την αρχή "ο ρυπαίνων πληρώνει" .
Τα ήδη εγκαταλειμμένα οχήματα είναι επίσης εγκαταλειμμένα από αυτή την κοινοτική νομοθεσία, αφού δεν καλύπτονται ούτε από τα κείμενα σχετικά με τα απόβλητα ούτε από το παρόν κείμενο σχετικά με τα οχήματα εκτός λειτουργίας.
Το μόνο θετικό αυτής της οδηγίας είναι η πρόβλεψη για το μέλλον.
Ωστόσο, δεν καταφέραμε να επιλύσουμε το πρόβλημα των ήδη παλιών οχημάτων που χρησιμοποιούνται σήμερα και η ανακύκλωση των οποίων θα κοστίσει πολύ περισσότερο.
Αντίθετα, μπορούμε να είμαστε αρκετά σίγουροι για το μέλλον, γιατί γνωρίζουμε τις προσπάθειες που είναι έτοιμοι να καταβάλουν οι κατασκευαστές αυτοκινήτων, αφενός για να βρουν υλικά που ανακυκλώνονται πιο εύκολα και αφετέρου για να οργανώσουν τον κλάδο ανακύκλωσης.
Θα επιμείνω επίσης στην ανάγκη να διατηρήσουμε κάποια ευελιξία μεταξύ της ανακύκλωσης, της επαναχρησιμοποίησης και της καύσης για τα νέα ιδιαιτέρως ελαφρά υλικά που επιτρέπουν τη μείωση της κατανάλωσης των οχημάτων, και επομένως των εκπομπών.
Πρόκειται για πρόβλημα συμβατότητας μεταξύ των οδηγιών μας για τα οχήματα εκτός λειτουργίας και των παλαιών οδηγιών, μεταξύ άλλων για πετρελαιοκίνητα (οδηγία auto-oil), τις οποίες ψηφίσαμε πριν από μερικά χρόνια.
Μπορούμε επομένως να εκφράσουμε την ικανοποίησή μας για τη σύνεση που επέδειξε η Επιτροπή Περιβάλλοντος, Δημόσιας Υγείας και Πολιτικής των Καταναλωτών επανεισάγοντας, προς άρση κάθε αμφιβολίας, την εξαίρεση σχετικά με τα "ιστορικά οχήματα" , τα οποία αποτελούν μέρος της βιομηχανικής και πολιτιστικής μας κληρονομιάς.
Συμπερασματικά, θα έλεγα πως η παρούσα οδηγία δεν είναι αρκετά φιλόδοξη να επιλύσει τα προβλήματα που συνδέονται με τον σημερινό στόλο αυτοκινήτων και πως επιδεικνύει αρκετά μεγάλη υποκρισία όσον αφορά την τύχη των παραπεταμένων σαράβαλων που εξακολουθούν να συσσωρεύονται στα δάση, στις λίμνες και στα πάρκα μας.
Για μια ακόμα φορά δεν εφαρμόζεται η αρχή "ο ρυπαίνων πληρώνει" , και αυτός που πληρώνει πάντα είναι ο φορολογούμενος.
Κύριε Πρόεδρε, κυρία Επίτροπε, αγαπητοί συνάδελφοι, κοιτάζοντας κανείς τα φυλλάδια που μοιράστηκαν τις τελευταίες εβδομάδες νομίζει πως εδώ συζητάμε για τεράστια οικολογική καταστροφή ή για τον θάνατο της ευρωπαϊκής αυτοκινητοβιομηχανίας.
Τίποτα από τα δύο δεν ισχύει.
Πρέπει να αναγνωρίσουμε με αντικειμενικότητα πως η οδηγία για την οποία συζητάμε είναι καλή.
Φέρνει οικολογική πρόοδο για την Ευρώπη και, αν την ενσωματώσουμε στη νομοθεσία και τη δρομολογήσουμε, θα μπορούμε να νιώθουμε υπερήφανοι.
Υπάρχει ωστόσο ένα σημείο διαφωνίας.
Το σημείο αυτό είναι σχετικά μικρής σημασίας συγκρινόμενο με την εμβέλεια της οδηγίας, ωστόσο παραμένει επίμαχο.
Πρόκειται για το κόστος της ανακύκλωσης.
Στο σημείο αυτό υπάρχει θεμελιώδης διαφορά από τη συζήτηση που έγινε πέρυσι στο Συμβούλιο. Εκεί δηλαδή εξισώθηκαν αδιάκριτα η απαλλαγή του τελευταίου κατόχου από κάθε δαπάνη και το ζήτημα της χρηματοδότησης της ανακύκλωσης, ενώ τέθηκε υπό αμφισβήτηση η απαλλαγή του τελευταίου κατόχου από την επιβάρυνση.
Εμείς λάβαμε τον Φεβρουάριο του περασμένου έτους στο Σώμα μια ξεκάθαρη απόφαση: για μας δεν τίθεται υπό συζήτηση η απαλλαγή του τελευταίου κατόχου από τις δαπάνες ανακύκλωσης, και ειδικά εμείς οι Σοσιαλδημοκράτες παραμένουμε πιστοί σε αυτή τη θέση.
Ποιος όμως θα πληρώσει για την ανακύκλωση των οχημάτων; Για εμάς είναι σαφές ότι το κόστος για τα νέα οχήματα πρέπει να αναληφθεί από τον κατασκευαστή, γιατί έτσι θα ωθηθούν και οι κατασκευαστές να σχεδιάζουν και να κατασκευάζουν αυτοκίνητα φιλικότερα προς το περιβάλλον.

Τι θα γίνει όμως με τα οχήματα που κυκλοφορούν ήδη; Ένα παράδειγμα: αν η εταιρία Rover στη Μεγάλη Βρετανία αναλάμβανε την ευθύνη για όλα τα παλιά αυτοκίνητα, θα αναλάμβανε την ευθύνη για 5,8 εκατομμύρια αυτοκίνητα στην ΕΕ και θα έπρεπε να εξοικονομήσει αμέσως 250 εκατ. ευρώ για τα έξοδα της επικείμενης ανακύκλωσης, ενώ ένας κατασκευαστής από την Κορέα που κατασκευάζει παρόμοια αυτοκίνητα θα πρέπει να εξοικονομήσει ψίχουλα, όπως είπε κάποτε ένας εκπρόσωπος της Γερμανικής Τράπεζας.
Πρόκειται για στρέβλωση του ανταγωνισμού που δεν έχει καμία σχέση με την προστασία του περιβάλλοντος και το μόνο που επηρεάζει είναι η επενδυτική δύναμη και οι θέσεις εργασίας των ανθρώπων που κατασκευάζουν αυτοκίνητα εδώ στην Ευρώπη.
Ως εκ τούτου, προτείνουμε να δημιουργηθεί ένα ταμείο για τα παλιά οχήματα, από το οποίο θα πληρώνονται τα έξοδα απόσυρσης και ανακύκλωσης των παλιών οχημάτων, ώστε να εξασφαλισθεί η ισχύς της αρχής της απαλλαγής από τη δαπάνη.
Καταλαβαίνω τους συναδέλφους από χώρες όπου δεν κατασκευάζονται αυτοκίνητα όταν λένε: οι κατασκευαστές πρέπει να αναλάβουν όλες τις δαπάνες, εμάς δεν μας ενδιαφέρει το πρόβλημα της στρέβλωσης του ανταγωνισμού και των αποθεματικών!
Παρακαλώ όμως τους εν λόγω συναδέλφους να δείξουν αλληλεγγύη προς τα περισσότερα από 2 εκατομμύρια ανθρώπων που απασχολεί η ευρωπαϊκή αυτοκινητοβιομηχανία, οι οποίοι ζουν από αυτή, προκειμένου να διασφαλιστούν και μελλοντικά οι συγκεκριμένες θέσεις εργασίας.
Είμαι υπέρ αυστηρών περιβαλλοντικών προδιαγραφών, το γνωρίζετε από το πρόγραμμα "auto-oil" και τη συζήτηση για τις ανώτατες τιμές εκπομπής αερίων. Ωστόσο, πιστεύω πως πρέπει να ισχύουν για όλους οι ίδιες προδιαγραφές!
Κύριε Πρόεδρε, κυρία Επίτροπε, συνάδελφοι, νομίζω πως χρειαζόμαστε αυτή την οδηγία.
Πρώτον, επειδή σε αυτή υπάρχουν σαφείς περιβαλλοντικοί στόχοι.
Δεύτερον, επειδή αυτή η οδηγία είναι δυνατόν να ενθαρρύνει την ανακύκλωση, και αυτό είναι σημαντικό.
Τρίτον, επειδή υπάρχει μια σαφής διαδικασία για την αντιμετώπιση της ρύπανσης λόγω βαρέων μετάλλων.
Και αυτό είναι ένα σημαντικό σημείο.
Η οδηγία προσφέρει ένα ευρωπαϊκό πλαίσιο, μεταξύ άλλων και για κράτη μέλη τα οποία διαθέτουν ήδη ένα σύστημα και επιθυμούν να συνεχίσουν να εργάζονται με το σύστημα αυτό.
Πρέπει επομένως να διατηρήσουμε πρώτα απ' όλα τα ποσοστά ανακύκλωσης, επειδή κατ' αυτόν τον τρόπο ενθαρρύνεται φυσικά η τεχνολογική ανανέωση, δηλαδή οι τρόποι αντιμετώπισης υλικών για τα οποία δεν γνωρίζουμε τι πρέπει να κάνουμε προκειμένου να εξευρεθεί σχετικά μια λύση.
Κατά δεύτερον, πρέπει να διατηρήσουμε στοιχεία τα οποία περιλαμβάνονται στην κοινή θέση.
Δηλαδή, τη δωρεάν απόσυρση από το 2006 όλων των αυτοκινήτων χωρίς επιβάρυνση για τον τελευταίο ιδιοκτήτη.
Αυτό είναι φυσικά ένα πολύ σημαντικό σημείο. Και αυτό δεν χρειάζεται να αλλαχθεί.
Πρόκειται, στην περίπτωση αυτή, για μια τόσο μεγάλη επιβάρυνση; Υπάρχει κάτι το οποίο δεν πρέπει να ξεχνάμε.
Η οδηγία αναφέρεται σε άρτια αυτοκίνητα, δηλαδή σε αυτοκίνητα όπου δεν λείπουν βασικά μέρη.
Ελάχιστα από τα άρτια αυτοκίνητα, ισχυρίζονται οι ειδικοί, είναι άχρηστα.
Κι αυτό επειδή η ανακύκλωση και η επαναχρησιμοποίηση μερών είναι ένας τομέας ο οποίος δεν γνωρίζει αναγκαστικά απώλειες, παρά το αντίθετο.
Υπάρχει επί του παρόντος μια σειρά επιχειρήσεων οι οποίες ζουν από αυτό, αποκομίζοντας μάλιστα μη ευκαταφρόνητο κέρδος.
Αυτή η οδηγία ενθαρρύνει το σύνολο αυτού του τομέα.
Πρόκειται για έναν τομέα μικρών και μεσαίων επιχειρήσεων.
Έχοντας υπόψη ότι το κόστος μεταφοράς σε αυτή την περίπτωση είναι υψηλό, θα πρέπει να υπάρξει ένα πλήρως αποκεντρωμένο σύστημα, επειδή η μετακίνηση για περισσότερα από 100 χλμ. ενός εγκαταλελειμμένου αυτοκινήτου δεν αποτελεί αποδοτική δραστηριότητα.
Θεωρώ ορθό να μην ισχύει αυτή η οδηγία για τα "ιστορικά αυτοκίνητα" , και νομίζω ότι αυτό θα πρέπει να το προσθέσουμε.
Επομένως, θεωρώ πως πρέπει να εξαιρέσουμε τα αυτοκίνητα με συλλεκτική αξία.
Είναι επίσης ορθό να εναποθέσουμε σαφώς την ευθύνη στον παραγωγό.
Αυτή είναι μια βασική αρχή, την οποία πρέπει να διατηρήσουμε.
Αυτός είναι υπεύθυνος για τον σχεδιασμό και επομένως αυτός μπορεί να πράξει πολλά για το περιβάλλον κατά τον σχεδιασμό.
Πρέπει ακόμη να επιμείνουμε οι παραγωγοί να αναλαμβάνουν όλες τις δαπάνες ή σημαντικό μέρος των δαπανών, όπως αναφέρεται στην κοινή θέση.
Πιστεύω πως αυτή είναι μια ισορροπημένη διατύπωση, η οποία δεν αποκλείει μια σειρά άλλων ενεργειών, και νομίζω πως θα πρέπει να τη διατηρήσουμε.
Για τον λόγο αυτό η Ομάδα μας θα παραμείνει όσο το δυνατόν εγγύτερα στην κοινή θέση και δεν θα επιδιώξει την αλλαγή των σημαντικών σημείων της.
Κι αυτό επειδή γνωρίζουμε φυσικά όλοι ότι στο Συμβούλιο η κοινή αυτή θέση επιτεύχθηκε πολύ δύσκολα και ότι για να επιτευχθεί χρειάστηκε μια να εξευρεθεί μια πολύ δύσκολη ισορροπία.
Πιστεύω πως εμείς από την πλευρά μας δεν έχουμε το δικαίωμα να θέσουμε σε κίνδυνο αυτή την κοινή θέση, επειδή πρόκειται για μια οδηγία την οποία χρειαζόμαστε απόλυτα για περιβαλλοντικούς λόγους.
Σας ζητώ να στηρίξετε αυτή την κοινή θέση.
Η Ομάδα μας πρόκειται, και σε αυτή την περίπτωση, να πράξει όσο το δυνατόν περισσότερα για περιβαλλοντικούς λόγους και επειδή αυτή τη στιγμή διαθέτουμε αυτή την οδηγία και επειδή πρόκειται για μια ισορροπημένη οδηγία, η οποία εξισορροπεί μια σειρά θεμάτων και μια σειρά ενστάσεων, όπως π.χ. αυτή που αφορά την κατανομή του κόστους.
Κύριε Πρόεδρε, συνάδελφοι, σήμερα πρέπει να λάβουμε μια σημαντική απόφαση: κατά πόσον το Ευρωπαϊκό Κοινοβούλιο υποστηρίζει την οικολογική αρχή της ευθύνης του παραγωγού, που σημαίνει πως την ευθύνη για τα αυτοκίνητα όταν φθάνουν σε αχρηστία φέρουν οι κατασκευαστές τους.
Οι Χριστιανοδημοκράτες υποστηρίζουν, αντίθετα, με την τροπολογία 38 πως οι κατασκευαστές αυτοκινήτων και οι ιδιοκτήτες πρέπει να μοιράζονται εξ ημισείας το κόστος.
Η οδηγία περί συσκευασιών, στην οποία ισχύει αυτός ο εξ ημισείας συμβιβασμός, μπορούμε να διαπιστώσουμε ότι δεν λειτουργεί.
Οι συσκευασίες εξακολουθούν να αποτελούν ένα τεράστιο πρόβλημα για την Ευρώπη και μια επιβάρυνση για το περιβάλλον.
Μέρος των Σοσιαλιστών, υπό την ηγεσία του Bernd Lange, τάσσεται υπέρ, ότι δηλαδή αυτή η αρχή είναι θετική, αλλά θα πρέπει να ισχύσει αμέσως από το 2010 ή το 2012, σύμφωνα με την τροπολογία 45.
Στην κοινή θέση αναφέρεται το έτος 2006.
Σύμφωνα με την Ομάδα των Πρασίνων, το χρονικό αυτό περιθώριο είναι υπεραρκετό για την επαρκή προετοιμασίας της αυτοκινητοβιομηχανίας.
Ζητώ από τους συναδέλφους μου να μην υποστηρίξουν την τροπολογία 38, που υπέβαλαν οι Χριστιανοδημοκράτες, και 45, που υπέβαλε ένα τμήμα των Σοσιαλιστών.
Όταν οι κατασκευαστές αυτοκινήτων αναλαμβάνουν οι ίδιοι το κόστος για την ανακύκλωση των αυτοκινήτων τους, τότε θα φροντίσουν να σχεδιάζουν τα αυτοκίνητα κατά τρόπο ώστε τα μέρη τους να επαναχρησιμοποιούνται ευκολότερα και φθηνότερα.
Τότε το προβληματικό πλαστικό, το PVC, θα εξαφανισθεί από τα αυτοκίνητα και θα αντικατασταθεί από βιοπλαστικό προερχόμενο από φυτά.
Τέλος, αυτό είναι φθηνότερο και για τους καταναλωτές.
Επί μια εικοσαετία η πλειοψηφία του Κοινοβουλίου προσπαθεί να καταστήσει την ευρωπαϊκή περιβαλλοντική πολιτική πιο πράσινη.
Σήμερα υπάρχει κίνδυνος να χαθεί αυτή η πράσινη θέση εξαιτίας των πιέσεων των γερμανικών και γαλλικών αυτοκινητοβιομηχανιών.
Γι' αυτό, συνάδελφοι, καταψηφίστε τις τοπολογίες 38 και 45.
Εμείς στην Ομάδα των Πρασίνων υποστηρίζουμε σε γενικές γραμμές την κοινή θέση.
Κύριε Πρόεδρε, οι ρύποι που προέρχονται από τα αυτοκίνητα εκτός λειτουργίας είναι ένα από τα μεγαλύτερα περιβαλλοντικά προβλήματα μας, τόσο όσον αφορά τον όγκο των αποβλήτων όσο και τους ρύπους από τις επιβλαβείς για το περιβάλλον ουσίες.
Γι' αυτόν τον λόγο εμείς της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών επιθυμούμε τη θέσπιση σε αυτόν τον τομέα ενός όσο το δυνατόν πιο ολοκληρωμένου και συνεπούς κανονιστικού πλαισίου.
Με αυτή την οδηγία μάς δίνεται η δυνατότητα να κάνουμε ένα μεγάλο βήμα, αυτό όμως προϋποθέτει να μην κατακερματιστεί και να αποδυναμωθεί η θέση του Συμβουλίου κατά τη διαδικασία της ανάγνωσης στο Κοινοβούλιο.
Πολλές από τις προτάσεις τροπολογίας που έχουν υποβληθεί θα αποδυναμώσουν, αν εγκριθούν, σε πολύ μεγάλο βαθμό την οδηγία.
Πρόκειται κυρίως για τις προτάσεις τροπολογίας της Ομάδας του Ευρωπαϊκού Λαϊκού Κόμματος, αλλά δυστυχώς κατά την άποψή μου και για κάποιες προτάσεις τροπολογίας του κ. Lange.
Δεν είναι δύσκολο να φανταστούμε ότι ενόψει της έκδοσης αυτής της οδηγίας οι αυτοκινητοβιομηχανίες ορισμένων χωρών, όπως π.χ. της Γερμανίας, διεξάγουν έντονη εκστρατεία μέσω εκπροσώπων διαφόρων λόμπι.
Για εμάς έχει καθοριστική σημασία να ισχύουν οι αρχές που αναφέρονται στη συνέχεια.
Ο ρυπαίνων πληρώνει.
Αυτό συνεπάγεται ότι την πλήρη ευθύνη για την ανακύκλωση του οχήματος την αναλαμβάνει και οικονομικά ο κατασκευαστής.
Πρέπει να θεσπιστούν κανονισμοί και για τα ήδη υπάρχοντα οχήματα.
Ως προς αυτό δεν μπορούμε να δεχτούμε το ενδεχόμενο να αποδυναμωθεί η θέση του Συμβουλίου αναφορικά με την ημερομηνία που θα τεθεί σε ισχύ η οδηγία.
Τα ποσοστά και οι προϋποθέσεις ανακύκλωσης εντός ορισμένων προθεσμιών δεν πρέπει να επιδεινωθούν, και είναι σημαντικό να περιοριστεί η χρήση επικίνδυνων ουσιών όπως ο μόλυβδος.
Θα καταψηφίσουμε όλες τις προτάσεις τροπολογίας που προσανατολίζονται προς την αντίθετη κατεύθυνση στο θέμα αυτό.
Θα είναι μια πολύ αρνητική εξέλιξη αν υιοθετηθούν αυτές οι προτάσεις τροπολογίας οι οποίες αποδυναμώνουν σημαντικά την οδηγία, όχι μόνο από περιβαλλοντική άποψη, αλλά και για την αξιοπιστία του Ευρωπαϊκού Κοινοβουλίου σε περιβαλλοντικά θέματα.
Αναφέρθηκε ενωρίτερα στη συζήτηση ότι πρέπει να σκεφτούμε τα εκατομμύρια των ανθρώπων που εργάζονται στον κλάδο της αυτοκινητοβιομηχανίας στις διάφορες χώρες και στις χώρες στις οποίες ο κλάδος της αυτοκινητοβιομηχανίας είναι μεγάλος, όπως, π.χ., στην πατρίδα μου, τη Σουηδία.
Πριν εκλεγώ εργαζόμουν στην αυτοκινητοβιομηχανία.
Πιστεύω ότι είμαι ένας από τους λίγους σε αυτό το Κοινοβούλιο που έχουν εργαστεί σε ιμάντα συναρμολόγησης αυτοκινήτων.
Θεωρώ ότι πρέπει να τεθούν πολύ αυστηρές προϋποθέσεις στην αυτοκινητοβιομηχανία, διότι αυτό ευνοεί τους σύγχρονους κατασκευαστές που σκέπτονται με τρόπο φιλικό προς το περιβάλλον και εξελίσσονται γρήγορα.
Αυτό ακριβώς είναι το είδος αυτοκινητοβιομηχανίας που πρέπει να ενθαρρύνουμε στην Ευρωπαϊκή Ένωση.
Κύριε Πρόεδρε, είμαι πολύ ικανοποιημένος από το γεγονός ότι η προστασία του περιβάλλοντος αποτελεί τώρα προτεραιότητα για το παρόν Κοινοβούλιο, όπως βεβαίως και για τους Ευρωπαίους πολίτες.
Δεν υπάρχει καμία αμφιβολία ότι τα εγκαταλελειμμένα αυτοκίνητα συνιστούν σοβαρή απειλή τόσο από πλευράς αισθητικής όσο και για το φυσικό περιβάλλον.
Σχετικά με αυτό οι πολίτες της ΕΕ περιμένουν από εμάς να προστατεύσουμε τα συμφέροντά τους.
Κάθε χρόνο περίπου 8-9 εκατομμύρια αυτοκίνητα αχρηστεύονται στην Ευρωπαϊκή Ένωση.
Το γεγονός αυτό από μόνο του δημιουργεί μεγάλες ποσότητες απορριμμάτων.
Οι κατασκευαστές αυτοκινήτων, οι προμηθευτές υλικών και οι κατασκευαστές εξοπλισμού πρέπει να καταβάλουν προσπάθεια να περιορίσουν τη χρήση επικίνδυνων ουσιών και συνεπώς πρέπει να διασφαλίσουν, ήδη από το στάδιο του σχεδιασμού, τη δυνατότητα χρησιμοποίησης ανακυκλωμένων υλικών για την κατασκευή αυτοκινήτων.
Γνωρίζουμε ότι στην Ολλανδία υπάρχουν εξουσιοδοτημένες εγκαταστάσεις επεξεργασίας για τη συλλογή των οχημάτων που βρίσκονται στο τέλος του κύκλου ζωής τους, και η εν λόγω διαδικασία πρέπει να επεκταθεί σε ολόκληρη την Ευρωπαϊκή Ένωση.
Σε ό,τι αφορά την Ιρλανδία, ξέρω ότι το Υπουργείο Περιβάλλοντος της Ιρλανδίας διεξάγει ήδη διαβουλεύσεις με εκπροσώπους της αυτοκινητοβιομηχανίας προκειμένου να εξασφαλίσει στο άμεσο μέλλον τη δημιουργία στην Ιρλανδία κατάλληλων εγκαταστάσεων συλλογής με σκοπό την αντιμετώπιση του προβλήματος των οχημάτων που βρίσκονται στο τέλος του κύκλου ζωής τους.
Δεν βλέπω για ποιον λόγο δεν μπορούν να προβλεφθούν σε ολόκληρη την Ευρώπη ρυθμίσεις σχετικά με τις άδειες για τις εγκαταστάσεις συλλογής, με σκοπό τη διάλυση των 8-9 εκατομμυρίων οχημάτων που αποσύρονται σε ετήσια βάση στην Ευρωπαϊκή Ένωση.
Οι κατασκευαστές αυτοκινήτων θα πρέπει να παράσχουν πληροφορίες σχετικά με τον ρυθμό επαναχρησιμοποίησης, ανακύκλωσης και επεξεργασίας των χρησιμοποιημένων αυτοκινήτων που θα επιτευχθεί τα προσεχή χρόνια.
Σύμφωνα με τις νέες διατάξεις που περιλαμβάνονται στη Συνθήκη του Αμστερνταμ, το σύνολο των 310 εκατομμυρίων καταναλωτών στην Ευρωπαϊκή Ένωση έχει δικαίωμα στην ενημέρωση σε θέματα καταναλωτή.
Πιστεύω πως οι καταναλωτές της ΕΕ θα στηρίξουν τους κατασκευαστές αυτοκινήτων που θα εισαγάγουν τις πλέον φιλικές προς το περιβάλλον πρακτικές κατά το προσεχές έτος.
Τελειώνω με την παρατήρηση πως οι κανονισμοί και η νομοθεσία πρέπει να λάβουν υπόψη την ειδική θέση του τομέα των παλιών αυτοκινήτων σε ολόκληρη την Ευρωπαϊκή Κοινότητα λόγω του ρόλου που διαδραματίζει στον κοινωνικό, περιβαλλοντικό και κοινωνικό τομέα.
Κύριε Πρόεδρε, αξιότιμοι συνάδελφοι, είναι σίγουρο ότι η οδηγία που εκδόθηκε σχετικά με το πρόβλημα των οχημάτων εκτός λειτουργίας θέτει έναν θεμέλιο λίθο στον τομέα της περιβαλλοντικής βελτίωσης στην Ευρώπη μας.
Πιστεύω επίσης ότι έγινε μια σημαντική προσπάθεια για να καταλήξουμε σε μια έξυπνη ανακύκλωση των υλικών, σε μια μείωση των ρυπογόνων αποβλήτων και στην ενίσχυση της τεχνολογικής καινοτομίας.
Από την πλευρά αυτή βρισκόμαστε σίγουρα στον σωστό δρόμο, αλλά, όπως τόνισαν ήδη μερικοί συνάδελφοι, το πραγματικό πρόβλημα είναι αυτό που σχετίζεται με το ενδεχόμενο η ευθύνη των κατασκευαστών να είναι από κοινού και εις ολόκληρο.
Θα ήθελα να πω ότι στην Ιταλία έχουν σημειωθεί στον τομέα αυτό αξιοσημείωτα βήματα προόδου. Αποκτήσαμε, πρώτοι ίσως στην Ευρώπη, έναν κανονισμό που ενθαρρύνει την απόσυρση από την αγορά των οχημάτων εκτός λειτουργίας, αλλά στη χώρα μας έχουμε και έναν μάλλον παλαιό στόλο αυτοκινήτων, και κατά συνέπεια σοβαρές ανησυχίες σε σχέση με τα προβλήματα που θα μπορούσε να επιφέρει στην αγορά αυτή η οδηγία.
Πιστεύω πως πρέπει να πραγματοποιηθεί μια σοβαρή ανάλυση του φαινομένου.
Στην Ιταλία προχωρήσαμε σε απόσυρση και επαναχρησιμοποίηση που κυμαίνεται στο 80 τοις εκατό, αλλά υφίσταται ένα πρόβλημα στην αγορά που θα μπορούσε να προκαλέσει κρίση - στο επίπεδο της απασχόλησης, δεδομένου ότι στην Ιταλία έχουμε ένα είδος βιομηχανίας που καταφεύγει συχνά στα ταμεία ανεργίας ή σε απολύσεις - και να φέρει σε δύσκολη θέση τους εργαζόμενους σε διάφορες περιοχές της Ιταλίας.
Μου φαίνεται ωστόσο πως θα πρέπει να προσπαθήσουμε να συμφιλιώσουμε τις δύο απαιτήσεις - διότι παρατηρώ ότι μερικές φορές το Κοινοβούλιο είναι κάπως ακραίο στις απόψεις του, με θέσεις ή εξαιρετικά πράσινες ή άκρως αντίθετες - και να επιτύχουμε μια σύνθεση των απόψεων, όπως νομίζω ότι αποτελεί τελικά η προσπάθεια του κυρίου Florenz και άλλων βουλευτών, οι οποίοι προσπαθούν να συμφιλιώσουν κατά κάποιον τρόπο τις δύο απόψεις.
Αποτέλεσμα της προσπάθειας αποτελούν αυτές οι ενδιαφέρουσες τροπολογίες. Όσον αφορά μάλιστα τη θέση αυτή, πιστεύω ότι μπορεί να βρεθεί μια έμμεση λύση στο πρόβλημα, να συμφιλιώσουμε δηλαδή τις περιβαλλοντικές απαιτήσεις με τις απαιτήσεις της αγοράς και της απασχόλησης.
Κύριε Πρόεδρε, η παρούσα οδηγία αφορά το σχετικά μικρό, αλλά επιδεινούμενο πρόβλημα των εγκαταλελειμμένων αυτοκινήτων και το ζήτημα της πιο διαρθρωμένης απόσυρσης όλων των αυτοκινήτων στο τέλος του κύκλου ζωής τους.
Γι' αυτό θα ήταν ευχής έργον να εγκριθεί αυτή η οδηγία, μολονότι δεν πρόκειται για θέμα επείγουσας ανάγκης.
Τίθενται τώρα κάποια βασικά ερωτήματα.
Ποιος πληρώνει τα 262 ευρώ ανά αυτοκίνητο για τα 9 εκατομμύρια αυτοκίνητα που αποσύρονται κάθε χρόνο; Ποιος πληρώνει για τη συλλογή, την αποσυναρμολόγηση, την απόσυρση και ούτω καθεξής; Τέλος, πρέπει η οδηγία να έχει αναδρομική ισχύ και να καλύπτει κάθε αυτοκίνητο που έχει κατασκευαστεί μέχρι στιγμής;
Σύμφωνα με την πρόταση του Συμβουλίου, την κοινή θέση, οι κατασκευαστές πρέπει να πληρώσουν το συνολικό κόστος.
Κάτι τέτοιο θα σήμαινε δισεκατομμύρια στερλίνες ή ευρώ για καθεμία από τις μεγάλες εταιρείες σε όλες τις χώρες της Ευρωπαϊκής Ένωσης, κόστος που θα μεταφερθεί αναπόφευκτα στην τιμή και ως εκ τούτου στους αγοραστές νέων αυτοκινήτων.
Λόγω μάλιστα του γεγονότος ότι οι Ευρωπαίοι κατασκευαστές αυτοκινήτων υπάρχουν εδώ για πολλές δεκαετίες - πολύ περισσότερες από ό,τι οι εταιρείες από την Κορέα, την Ιαπωνία ή αλλού - κάτι τέτοιο θα επιβάρυνε πολύ περισσότερο τις παλαιότερες ευρωπαϊκές εταιρείες και θα αποτελούσε ανταγωνιστικό δώρο στους ανταγωνιστές από άλλες χώρες.
Συγχαίρω τον κ. Florenz, τον κ. Lange και τους υπόλοιπους που επεδίωξαν και από τις δύο πλευρές της Ομάδας να προχωρήσουν σε συμβιβασμό βάσει της κατανομής του κόστους.
Σας συνιστώ επίσης να εγκρίνετε την τροπολογία που υπεβλήθη εξ ονόματός μου και εξ ονόματος συναδέλφων από τη Γερμανία, την Ιταλία, την Ιρλανδία, την Ισπανία, τη Σουηδία και τη Βρετανία και προτείνει να αρθεί ο αναδρομικός χαρακτήρας του μέτρου αυτού.
Ο αναδρομικός νόμος είναι κακός νόμος, είναι άδικος νόμος και συχνά είναι νόμος που δεν μπορεί να λειτουργήσει.
Τα περισσότερα δημοκρατικά κοινοβούλια στον ελεύθερο κόσμο τον απορρίπτουν λόγω αρχών, εκτός εάν υπάρχει μείζον δημόσιο συμφέρον, κάτι που σαφώς δεν ισχύει στην προκειμένη περίπτωση.
Για τον λόγο αυτό ζήτησα να διεξαχθεί η σχετική ψηφοφορία δι' ονομαστικής κλήσεως.
Μπορούμε να δούμε ποιος είναι έτοιμος να ψηφίσει υπέρ της αναδρομικότητας, η νομιμότητα της οποίας είναι αμφίβολη και η οποία θα επιβαρύνει πολύ από άποψη κόστους κάθε μελλοντικό αγοραστή αυτοκινήτου και θα αποτελέσει ισοπεδωτικό πλήγμα για την ευρωπαϊκή αυτοκινητοβιομηχανία.
Κύριε Πρόεδρε, αγαπητοί μου συνάδελφοι, θέλω να υπενθυμίσω και πάλι εν συντομία τα οικονομικά συμφέροντα που διακυβεύονται στο πλαίσιο αυτής της οδηγίας και να επαναλάβω πως υποστηρίζω τις τροπολογίες που υπέβαλε ο συνάδελφός μου Bernd Lange.
Πράγματι, αυτές οι τροπολογίες έχουν το πλεονέκτημα - θέλω να επιμείνω σε αυτό το σημείο - πως συμβιβάζουν τις περιβαλλοντικές απαιτήσεις με τις επιταγές της οικονομίας.
Σύμφωνα με την κοινή θέση του Συμβουλίου, οι κατασκευαστές αυτοκινήτων θα πρέπει να επωμιστούν εξ ολοκλήρου, ή σε πολύ μεγάλο βαθμό, το κόστος της απόσυρσης και της ανακύκλωσης.
Όμως, όπως πολύ σωστά είπε ο κ. Lange, η λύση αυτή είναι εντελώς άδικη για τους Ευρωπαίους κατασκευαστές.
Καταγόμενη από μια χώρα όπου υπάρχουν όντως κατασκευαστές αυτοκινήτων, μπορώ να σας βεβαιώσω πως δεν είναι δυνατόν να τους επιβληθεί, για το παρελθόν, η συνολική οικονομική επιβάρυνση για όλα τα οχήματα παραγωγής τους που κυκλοφορούν σήμερα, δηλαδή ουσιαστικά η επιβάρυνση με το κόστος του 80% του ευρωπαϊκού στόλου αυτοκινήτων.
Αυτή η λύση είναι απαράδεκτη γιατί οι εν λόγω κατασκευαστές δεν μπόρεσαν να ενσωματώσουν στις κατασκευαστικές τους μεθόδους και στην τιμή κόστους τις περιβαλλοντικές απαιτήσεις που τους επιβάλλουμε σήμερα.
Η κοινή θέση τοποθετεί τους Ευρωπαίους κατασκευαστές σε μειονεκτική θέση έναντι των κατασκευαστών που εισχώρησαν τελευταία στην ευρωπαϊκή αγορά.
Φυσικά, μολονότι δεν βρισκόμαστε εδώ για να υπερασπιστούμε το τάδε ή το δείνα εθνικό συμφέρον ούτε το τάδε ή το δείνα βιομηχανικό λόμπι, ο ρόλος μας είναι, αντίθετα, να οικοδομήσουμε μια Ευρώπη ανταγωνιστική στην παγκόσμια αγορά και να προστατεύσουμε τις θέσεις εργασίας στους οικονομικούς τομείς όπου είμαστε πραγματικά ανταγωνιστικοί.
Γι' αυτό, αγαπητοί συνάδελφοι, σας ζητώ να υποστηρίξετε τις τροπολογίες που κατέθεσε ο Bernd Lange, τις οποίες θα υποστηρίξει η Ομάδα του Κόμματος των Ευρωπαίων Σοσιαλιστών γιατί συμβιβάζουν όντως όλα τα υφιστάμενα συμφέροντα - οικονομικά συμφέροντα και περιβαλλοντικές απαιτήσεις - αφήνοντας παράλληλα ελεύθερα τα κράτη μέλη όσον αφορά τους τρόπους εφαρμογής αυτών των απαιτήσεων, εφόσον οι εν λόγω τροπολογίες προβλέπουν ουσιαστικά πως τα συστήματα που υπάρχουν στα κράτη μέλη, και υπάρχουν ορισμένα που λειτουργούν πολύ καλά, θα μπορούν να συνεχίσουν να λειτουργούν.
Κύριε Πρόεδρε, κυρία Επίτροπε, η πρόταση οδηγίας σχετικά με τα οχήματα εκτός λειτουργίας την οποία συζητάμε σήμερα στοχεύει αφενός να εγγυηθεί ένα υψηλό επίπεδο προστασίας του περιβάλλοντος στην Ένωση και αφετέρου να διαφυλάξει την καλή λειτουργία της εσωτερικής αγοράς σε αυτόν τον τομέα.
Θέλω να πω εν συντομία πως τα ιστορικά οχήματα ή τα οχήματα με συλλεκτική αξία πρέπει φυσικά να εξαιρεθούν από το πεδίο εφαρμογής αυτής της οδηγίας.
Πιστεύω πως όλοι θα συμφωνήσουμε ότι τα αυτοκίνητα αποτελούν επίσης μέρος της πολιτιστικής μας κληρονομιάς.
Τούτου ρηθέντος, μία από τις πέτρες του σκανδάλου αφορά το άρθρο 12, δηλαδή την ημερομηνία εφαρμογής της οδηγίας.
Η λύση που προτείνει το Κοινοβούλιο, δηλαδή 18 μήνες μετά την ημερομηνία έναρξης ισχύος της παρούσας οδηγίας, για τα οχήματα που έχουν τεθεί σε κυκλοφορία για πρώτη φορά, στερείται ρεαλισμού.
Ο ευρωπαϊκός στόλος αυτοκινήτων αριθμεί πολλές δεκάδες εκατομμύρια αυτοκίνητα που θα πρέπει να αποσυρθούν χωρίς να έχουν σχεδιαστεί ώστε να είναι ανακυκλώσιμα.
Η κοινή θέση ήταν πιο πρακτική, αφού προέβλεπε ως ημερομηνία εφαρμογής το 2006 για τα οχήματα που βρίσκονται ήδη σε κυκλοφορία.
Αυτό θα επιτρέψει εξάλλου να δοθεί στις επιχειρήσεις ο χρόνος να εξεύρουν κεφάλαια για να αντιμετωπίσουν αυτές τις συμπληρωματικές δαπάνες
Σε αυτό το πλαίσιο θα υποστηρίξω συνεπώς, όπως και η Ομάδα μου, την κοινή θέση, όπου παρουσιάζεται μια συμβιβαστική λύση που εξισορροπεί κατά τη γνώμη μου τις απαιτήσεις των επιχειρήσεων και τις απαραίτητες προόδους όσον αφορά την προστασία του περιβάλλοντος.
Κύριε Πρόεδρε, αγαπητοί συνάδελφοι, το Ευρωπαϊκό Κοινοβούλιο πρόκειται να λάβει σήμερα μια σημαντική απόφαση.
Θα ταχθούμε υπέρ μιας μελλοντοστραφούς προστασίας του περιβάλλοντος και του πολίτη ή θα γίνει το Κοινοβούλιο ο υπερασπιστής των συμφερόντων της γερμανικής αυτοκινητοβιομηχανίας, απειλή που διαφαίνεται στις τροπολογίες του Florenz, του Lange και άλλων; Διακυβεύεται η αξιοπιστία του Κοινοβουλίου ως πρωτοπόρου στην προστασία του περιβάλλοντος.
Θα ήταν κάτι παραπάνω από ντροπή να απομακρυνθεί το ΕΚ από τις επιταγές των κυβερνήσεων των 14 κρατών μελών και της Ευρωπαϊκής Επιτροπής σχετικά με την ευθύνη των κατασκευαστών και την προστασία του περιβάλλοντος!
Η πρόθεση των Florenz και Lange, που εκφράζεται στις τροπολογίες τους, είναι σαφής: στοχεύουν στην καταστροφή της οδηγίας!
Προτείνοντας το μοίρασμα της ευθύνης σκοπεύουν στην υπονόμευση της αρχής "ο ρυπαίνων πληρώνει" και της καινοτομίας στην παραγωγή.
Με τη δημιουργία πολυάριθμων εμποδίων δεν αποσκοπούν σε τίποτε άλλο από το να εμποδίσουν μια αποτελεσματική περιβαλλοντική πολιτική ροής υλικών, ενώ μέσω των εγκρίσεων τύπου σκοπεύουν να καθυστερήσουν την εφαρμογή των οδηγιών για 12 ή περισσότερα χρόνια.
Αυτό είναι εντελώς απαράδεκτο.
Γι' αυτό απευθύνω έκκληση ιδίως στους Γερμανούς βουλευτές να μην επιτρέψουν να συμβεί σήμερα μια μεγάλη πολιτική ζημία.
Η "κοκκινοπράσινη" ομοσπονδιακή κυβέρνηση είχε αξιόμεμπτη στάση κατά τη συζήτηση της οδηγίας για τα παλιά αυτοκίνητα.
Μη δώσετε συνέχεια σε αυτό!
Η θρηνολογία για την απώλεια ανταγωνιστικότητας είναι γελοία όταν βασικά αναφέρεται μόνο στην απώλεια ανταγωνιστικότητας της γερμανικής αυτοκινητοβιομηχανίας.
Εκπληρώστε το καθήκον σας ως εκπρόσωποι του λαού και μην αφήσετε να σας υποβαθμίσουν σε εκπροσώπους της Volkswagen!
Ψηφίστε υπέρ της προστασίας του περιβάλλοντος και των καταναλωτών και υπέρ της καινοτομίας στην αυτοκινητοβιομηχανία και στην ανακύκλωση!
Κύριε Πρόεδρε, αυτή η οδηγία συζητείται από το 1997.
Ήταν καιρός πλέον να καταλήξουμε σε μια συμφωνία.
Συμφωνώ λίγο πολύ με αυτό που είπε ο συνάδελφός μου Sjφstedt καθώς και ο εκπρόσωπος των Πρασίνων De Roo, γι' αυτό και δεν θα χρησιμοποιήσω τα δύο λεπτά που διαθέτω και θα επισημάνω δύο μόνο ζητήματα.
Το πρώτο, και ίσως το βασικό στην πρόταση, είναι η ιδέα, εγγενής στην ανακύκλωση και χρησιμοποίηση των αποβλήτων, να χρησιμοποιούνται υλικά τα οποία μπορούν κατόπιν να ρυπαίνουν λιγότερο.
Αλλο σημαντικό σημείο είναι ότι δεν πρέπει να γίνεται ούτε καύση ούτε τεμαχισμός των αποβλήτων, όχι μόνο αυτών που περιέχουν μόλυβδο, κάδμιο και υδράργυρο, αλλά και αυτών που περιέχουν PVC (πολυβινυλοχλωρίδιο).
Διεξάγεται μια συζήτηση στο Κοινοβούλιο σχετικά με αυτό το θέμα σε έναν άλλο τομέα.
Το δεύτερο ζήτημα αναφέρεται στο ποιος πρέπει να πληρώσει τις δαπάνες.
Προσωπικά συμφωνώ με τους προηγούμενους ομιλητές που είπαν πως ο ρυπαίνων πληρώνει, πόσο μάλλον σε αυτή την πρόταση.
Πρέπει να πληρώσουν οι παραγωγοί, παρόλο που όλοι γνωρίζουμε ότι στο τέλος η δαπάνη θα βαρύνει τους καταναλωτές, και πρέπει να επωμιστούν το κόστος πριν από το 2006, όπως προτείνουν μερικές από τις τροπολογίες.
Είμαστε περισσότερο σύμφωνοι με την τροπολογία της πρώτης ανάγνωσης.
Είναι σημαντικό επίσης να καθορίσουμε το επί τοις εκατό ποσοστό και την ημερομηνία που για τα οχήματα θα πρέπει να χρησιμοποιούνται ανακυκλώσιμα υλικά.
Πιστεύω πως η πρόταση εγγυάται πολύ μεγάλα περιθώρια.
Τέλος, κύριε Πρόεδρε, πιστεύω ότι είναι αναγκαίο να ενθαρρύνουμε τη δημιουργία μικρομεσαίων επιχειρήσεων που, έχοντας λάβει έγκριση με αυστηρά κριτήρια και με την κατάλληλη άδεια, θα μπορούν να συντελέσουν στη δημιουργία θέσεων απασχόλησης σε αυτόν τον τόσο σημαντικό τομέα, αποφεύγοντας τα μονοπώλια των μεγάλων επιχειρήσεων.
Κύριε Πρόεδρε, αγαπητοί συνάδελφοι, το Ευρωπαϊκό Κοινοβούλιο πρέπει να αντιμετωπίσει σήμερα πραγματικές ευθύνες.
Το θέμα είναι να μάθουμε τι θα κάνουμε με τα εκατομμύρια οχήματα που εγκαταλείπουμε κάθε χρόνο.
Σε ορισμένα από τα κράτη μας έχουν ήδη αρχίσει να υπογράφονται εθελούσιες περιβαλλοντικές συμφωνίες προκειμένου τα χαντάκια, τα κανάλια και τα χωράφια μας να πάψουν να γεμίζουν με αυτά τα άσχημα και επικίνδυνα παραπεταμένα σαράβαλα, από όπου βγαίνει καμιά φορά κάποια τρομαγμένη κότα.
Κατάγομαι φυσικά από μια χώρα υπερήφανη για την αυτοκινητοβιομηχανία της και για τις εμπορικές της επιτυχίες, τόσο στην Ευρώπη όσο και στις τρίτες χώρες, και εκτιμώ τη σημασία που έχει η εν λόγω βιομηχανία για τη διεθνή ακτινοβολία της χώρας μου.
Γνωρίζω την προληπτική δράση που αναλαμβάνει η ευρωπαϊκή αυτοκινητοβιομηχανία εφαρμόζοντας ένα τεράστιο πρόγραμμα έρευνας προκειμένου να καθορίσει ένα εθνικό σύστημα πληροφοριών για την αποσυναρμολόγηση των οχημάτων στο τέλος του κύκλου ζωής τους.
Έχω επίγνωση της δυσκολίας που αντιμετώπισε το Συμβούλιο για να εξεύρει μια συμβιβαστική λύση.
Γι' αυτό πρέπει σήμερα να είμαστε αλχημιστές με κατανόηση και ενδιαφέρον για το περιβάλλον μας.
Γι' αυτόν τον αιώνα δεν υπάρχει άλλη επιλογή παρά να είναι ο αιώνας της διαχείρισης των αποβλήτων.
Προσωπικά, εν πάση περιπτώσει, πιστεύω πως πρέπει να εφαρμοστεί η αρχή "ο ρυπαίνων πληρώνει" .
Η αυτοκινητοβιομηχανία, σεβόμενη όλο και περισσότερο το περιβάλλον, είμαι βεβαία πως συνειδητοποίησε πρώτη αυτή την ανάγκη.
Αναλαμβάνει εξάλλου τις ευθύνες της.
Εναπόκειται όμως στα κράτη να εφαρμόσουν αυτή την οδηγία, και ας προσέξουμε να μην την καταστήσουμε υπερβολικά αναλυτική γιατί οι βιομηχανικές παραδόσεις, καθώς και οι κλάδοι των επαγγελματιών αποσυναρμολόγησης και διάλυσης, διαφέρουν ανάλογα με το αν βρισκόμαστε στην Ιταλία ή στη Φινλανδία.
Είμαι αντίθετη στην ανάληψη της σχετικής ευθύνης από τους ιδιοκτήτες αυτοκινήτων.
Αυτοί οι άνδρες και αυτές οι γυναίκες που κινούνται στην επικράτεια της Ευρώπης πληρώνουν το αυτοκίνητό τους, τους εθνικούς τους φόρους, τον καταλυτικό μετατροπέα τους, τους φόρους τους επί των καυσίμων, πληρώνουν επομένως ήδη πολύ ακριβά το καταπληκτικό μηχάνημα και την ελευθερία τους να κυκλοφορούν.
Θα ήταν πολύ ασύνετο εκ μέρους των συναδέλφων μου των μεγάλων Ομάδων φεντεραλιστικών τάσεων να θέλουν να κάνουν το Ευρωπαϊκό Κοινοβούλιο αντιλαϊκό, επινοώντας μια κοινή ευθύνη του κατόχου και του κατασκευαστή.
Επιπλέον, πώς να δημιουργηθεί ένα ταμείο που θα πληρώνει για την ανακύκλωση οχημάτων και θα διαχειρίζεται τις ενδοευρωπαϊκές λειτουργίες; Ποιος πληρώνει για την ανακύκλωση του αυτοκινήτου μου που είναι αγορασμένο στη Γαλλία εάν η άδεια κυκλοφορίας έχει εκδοθεί από το Βέλγιο; Ποιο εθνικό ταμείο θα αναλάβει το εκτός λειτουργίας όχημά μου; Ας προσέξουμε επίσης να μην προκαλέσουμε ανησυχία στον επιχειρηματικό κόσμο λόγω νομικής αβεβαιότητας που σχετίζεται με μια απαράδεκτη αναδρομικότητα.

Εδώ στόχος μας δεν είναι να ξεκινήσουμε σήμερα μια νομοθετική εκστρατεία επιβολής ποινών, αλλά να συνεχίσουμε την πορεία μας με σύνθημα μια αειφόρο ανάπτυξη.
Κύριε Πρόεδρε, το Ευρωπαϊκό Κοινοβούλιο, πρωτοστατούσης της Επιτροπής Περιβάλλοντος, προσπαθεί γενικά να κρίνει με κριτικό πνεύμα και να βελτιώνει από περιβαλλοντική άποψη τις προτάσεις της Ευρωπαϊκής Επιτροπής ή του Συμβουλίου.
Τώρα υπάρχει ο κίνδυνος σε αυτό το Κοινοβούλιο να επιδεινωθεί από περιβαλλοντική άποψη μια σοβαρή κοινή θέση του Συμβουλίου.
Ετησίως εγκαταλείπουμε πάρα πολλά αυτοκίνητα με πολλές επικίνδυνες ουσίες.
Για τον λόγο αυτό η πρόληψη όσον αφορά τα απόβλητα είναι μεγάλης σημασίας.
Θα πρέπει επίσης να φροντίσουμε για την ύπαρξη ελάχιστων ορίων περιεκτικότητας σε βαρέα μέταλλα, καθώς και σε άλλες επικίνδυνες ουσίες και υλικά.
Επιπλέον, οι αυτοκινητοβιομηχανίες θα πρέπει να φροντίσουν ώστε αυτά τα αυτοκίνητα να κατασκευάζονται και να παράγονται κατά τέτοιο τρόπο ώστε να είναι δυνατή η εύκολη αποσυναρμολόγηση και η επαναχρησιμοποίησή τους.
Για τα υπόλοιπα κατασκευαστικά μέρη των εν αχρηστία αυτοκινήτων απαιτείται κατάλληλη επεξεργασία.
Γι' αυτόν τον λόγο υποστηρίζω ολόθερμα τα ποσοστά επαναχρησιμοποίησης και ανακύκλωσης τα οποία προτείνει το Συμβούλιο.
Επί του παρόντος η πλήρης αποσυναρμολόγηση των εν αχρηστία αυτοκινήτων είναι οικονομικά δυνατή.
Αυτό σημαίνει ότι θα πρέπει να αποφεύγουμε την καταστροφή των εν αχρηστία αυτοκινήτων.
Οι αναφερόμενοι στόχοι είναι σίγουρα δυνατόν να επιτευχθούν, και στην Ολλανδία αυτή τη στιγμή το ποσοστό ανακύκλωσης ανέρχεται σε 86%.
Ο καλύτερος τρόπος να φροντίσουμε για τη συλλογή των αυτοκινήτων είναι να ορίσουμε ότι ο τελευταίος κάτοχος του αυτοκινήτου μπορεί να το παραδίδει δωρεάν σε εξουσιοδοτημένη εγκατάσταση επεξεργασίας.
Το κόστος της επεξεργασίας θα μπορούσε να συνυπολογιστεί στην τιμή των νέων αυτοκινήτων.
Οι προτάσεις που υπέβαλαν ορισμένοι βουλευτές του Κοινοβουλίου πλήττουν σοβαρά αυτό το σύστημα.
Η αποκαλούμενη κοινή ευθύνη δεν είναι πρακτική και δεν ενισχύει την καινοτομία.
Όταν το σύστημα της δωρεάν παράδοσης αρχίσει να ελέγχεται θα φανεί ότι και το κόστος για την επεξεργασία θα μειωθεί σημαντικά.
Τέλος, αυτή η οδηγία πρέπει να αρχίσει να ισχύει το συντομότερο δυνατόν.
Μια δύσκολη διαδικασία συνδιαλλαγής σημαίνει μια άχρηστη καθυστέρηση η οποία θα βλάψει το περιβάλλον.
Ας αρκεστούμε στην κοινή θέση η οποία υπάρχει αυτή τη στιγμή, και ας συγχαρούμε το Συμβούλιο για το αποτέλεσμα στο οποίο κατέληξε.
Κύριε Πρόεδρε, εκτιμώ ιδιαίτερα τον συνάδελφο κ. Florenz, ο οποίος κατάφερε να εργαστεί ορθά παρά τις πιέσεις των συναδέλφων του και της αυτοκινητοβιομηχανίας.
Θα πρέπει να προστεθεί ακόμη ότι ο κ. Florenz όφειλε να εξεύρει έναν συμβιβασμό, ο οποίος δεν ήταν εύκολος, δεδομένης της οικολογικής πράσινης ταυτότητάς του.
Γενικά δεν είμαι δυσαρεστημένη με την κοινή θέση την οποία συζητούμε, και σε καμία περίπτωση με τη φιλοσοφία στην οποία βασίζεται η κοινή θέση.

Θα ήθελα να αναφερθώ σε δύο σημεία: το πρώτο αφορά τα οχήματα με συλλεκτική αξία και τους κινητήρες, τα οποία θα πρέπει να εξαιρεθούν από το πεδίο εφαρμογής της οδηγίας, και το δεύτερο είναι ένα πολύ αμφισβητούμενο ερώτημα, και συγκεκριμένα ποιος φέρει πραγματικά την ευθύνη για την απόσυρση των αυτοκινήτων.
Δεν επιθυμώ να απομακρυνθώ από το κείμενο της κοινής θέσης.
Ο κατασκευαστής είναι υπεύθυνος, και πρέπει να είναι υπεύθυνος, και ο τελευταίος κάτοχος θα πρέπει να παραδίδει το αυτοκίνητο δωρεάν.
Πιστεύω πως επικρατεί μεγάλος φόβος για ψυχρολουσία.
Το λόμπι των αυτοκινητοβιομηχανιών παρέσυρε πολλούς σε λάθος δρόμο.
Θα επιθυμούσα να επαναλάβω άλλη μια φορά στους συναδέλφους πως η πείρα δείχνει ότι κόστος για την επεξεργασία μεταφέρεται στην τιμή.
Και δεν είναι τόσο υψηλό αυτό το κόστος.
Στο κράτος μέλος από το οποίο προέρχομαι ανέρχεται σε 150 ολλανδικά φιορίνια ανά αυτοκίνητο.
Ξεκινάμε επομένως από μηδενική βάση και υπό αυτές τις συνθήκες είναι δυνατόν τα παλιά αυτοκίνητα να τύχουν επεξεργασίας.
Αμέσως δημιουργείται μια μεγάλη βιομηχανία η οποία φροντίζει να μην υπάρχουν πλέον τα νεκροταφεία αυτοκινήτων, τα οποία παλαιότερα υπήρχαν φυσιολογικά στα κράτη μέλη μας.
Δεν επιθυμώ επομένως να υπάρξει συμβιβασμός ως προς τη θέση αυτή.
Θεωρώ ότι είναι θετική και θα πρέπει όσο το δυνατόν συντομότερα να εγκρίνουμε την υπό εξέταση ρύθμιση.
Επιπλέον, για τα εννέα εκατ. αυτοκινήτων τα οποία τίθενται ετησίως εκτός κυκλοφορίας στην Ευρώπη είναι θετικό να μπορούν να τύχουν αξιοπρεπούς επεξεργασίας και να έχουν όλα καλή κατάληξη.
Κύριε Πρόεδρε, η προκείμενη οδηγία συνιστά μια σοβαρή προσπάθεια για την πρόληψη της διάθεσης επικινδύνων αποβλήτων από οχήματα εκτός λειτουργίας, και είναι σημαντικό να προωθήσουμε την επαναχρησιμοποίηση και την ανακύκλωση των υλικών από τα εγκαταλειμμένα οχήματα.
Γι' αυτόν τον λόγο θεωρώ ότι έχει τεράστια περιβαλλοντική σπουδαιότητα η πλήρης εφαρμογή της απαγόρευσης της χρήσης δηλητηριωδών βαρέων μετάλλων, ενώ παράλληλα έχει εξίσου μεγάλη σημασία να μην αποδυναμωθεί η ευθύνη των παραγωγών.
Διότι σε μια τέτοια περίπτωση καταργούμε το κίνητρο που υπάρχει για τους παραγωγούς να σχεδιάζουν και να κατασκευάζουν αυτοκίνητα που προκαλούν λιγότερα απόβλητα.
Η κοινή θέση, η οποία εγκρίθηκε με τεράστια δυσκολία στο Συμβούλιο, με την οποία συμφώνησε η Επιτροπή και η οποία διατηρήθηκε επίσης από την Επιτροπή Περιβάλλοντος του Κοινοβουλίου, τηρεί πλήρως τις απαιτήσεις για περιβαλλοντική ασφάλεια, και συνεπώς μου φαίνεται εξαιρετικά παράξενο και ακατανόητο να βλέπω τροπολογίες από βουλευτές του Κοινοβουλίου που αποσκοπούν στην αποδυνάμωση των περιβαλλοντικών απαιτήσεων ή στην ουσιαστική μείωση της ευθύνης των κατασκευαστών αυτοκινήτων.
Εάν ψηφιστούν οι εν λόγω τροπολογίες, θεωρώ ότι πλήττουμε πολύ σοβαρά την αξιοπιστία του Κοινοβουλίου σε θέματα προστασίας του περιβάλλοντος.
Μέχρι τώρα το Κοινοβούλιο διαδραμάτιζε θετικότατο καταλυτικό ρόλο στην προστασία του περιβάλλοντος, αλλά τώρα στο συγκεκριμένο θέμα θα καταστούμε αρνητικός παράγοντας για το περιβάλλον της Ευρώπης, εάν ψηφιστούν οι τροπολογίες των κ.κ. Florenz και Lange.
Επιπλέον, σε περίπτωση που αποδυναμωθεί η ευθύνη των παραγωγών στο συγκεκριμένο ζήτημα, θα υπάρξουν σοβαρότατες συνέπειες σε ζητήματα που θα προκύψουν στο μέλλον σε άλλους τομείς, όπως π.χ. στην επικείμενη οδηγία για το άχρηστο υλικό ηλεκτρονικών συσκευών και υπολογιστών.
Ως εκ τούτου, θέλω να συστήσω στα μέλη του Κοινοβουλίου να ξεπεράσουν τις σχέσεις που καθορίζουν την πίστη σε κοινοβουλευτικές ομάδες και να καταψηφίσουν όλες τις τροπολογίες επί της κοινής θέσης, οι οποίες θα αποδυναμώσουν τα περιβαλλοντικά πρότυπα και θα μειώσουν την ευθύνη των παραγωγών.
Μόνον έτσι μπορούμε να προσδοκούμε ένα αξιοπρεπές αποτέλεσμα για το περιβάλλον.
Κύριε Πρόεδρε, αυτή η εξαιρετική οδηγία θα δώσει τέλος στην απόρριψη των παλιών αυτοκινήτων, θα ενθαρρύνει την ανακύκλωση, και πάνω απ' όλα θα ενθαρρύνει τους κατασκευαστές να σχεδιάζουν αυτοκίνητα που μπορούν να ανακυκλωθούν εύκολα.
Τώρα το ερώτημα είναι ποιος πρέπει να πληρώσει το κόστος.
Όποιο σύστημα και να υιοθετηθεί, τελικά το κόστος θα περιέλθει στον καταναλωτή.
Ο καλύτερος τρόπος υλοποίησης των περιβαλλοντικών στόχων μας είναι να χρησιμοποιήσουμε τους κατασκευαστές τόσο για τη συλλογή χρημάτων όσο και για την απόσυρση και την ανακύκλωση των αυτοκινήτων.
Οι κατασκευαστές εξαπάτησαν τον κ. Florenz και τον κ. Lange ώστε να υποβάλουν εδώ τροπολογίες που αποδυναμώνουν σοβαρά τις παρούσες προτάσεις.
Μην εξαπατηθείτε από τους κατασκευαστές αυτοκινήτων!
Εάν θέλετε να επωφεληθείτε πλήρως από την παρούσα οδηγία χρησιμοποιήστε την ψήφο σας για να απορρίψετε τις τροπολογίες αυτές.
Κύριε Πρόεδρε, κυρία Επίτροπε, αγαπητοί συνάδελφοι, η παρούσα συζήτηση, αντίθετα με ό,τι θα μπορούσαμε να σκεφθούμε, δεν είναι τεχνικού χαρακτήρα.
Έχει γίνει άκρως πολιτική.
Χθες τιμήσαμε το θεσμικό μας όργανο με μια πολιτική συζήτηση.
Σήμερα θα εξευτελιστούμε, εάν 314 βουλευτές υποχωρήσουν στην πίεση του λόμπι ορισμένων κατασκευαστών αυτοκινήτων.
Ζητώντας από τους καταναλωτές να καταβάλουν το ήμισυ του κόστους απόσυρσης των οχημάτων εκτός λειτουργίας, όπως ορίζει η τροπολογία 38, ενώ η κοινή θέση ζητά να επωμιστεί ολόκληρο το κόστος απόσυρσης ο παραγωγός, το Κοινοβούλιο κινδυνεύει να παρουσιάσει για πρώτη φορά μια εικόνα μη προασπιστή των συμφερόντων των καταναλωτών και των Ευρωπαίων πολιτών, να γίνει κατά κάποιον τρόπο η ηχώ των λόμπι.
Αυτό δεν μπορούμε να το δεχτούμε.
Θα αποτελούσε ένα προηγούμενο που θα άφηνε την πόρτα ανοιχτή σε κάθε είδους πίεση σε πολλούς άλλους τομείς.
Θα ήταν επίσης η πρώτη φορά που το Ευρωπαϊκό Κοινοβούλιο θα αποδυνάμωνε μια θέση του Συμβουλίου, ενώ κατά κανόνα νομίζω πως επικρίνουμε κυρίως τη θέση του Συμβουλίου.
Το σύστημα π.χ. δωρεάν απόσυρσης των παλιών οχημάτων και η αύξηση του ποσοστού ανακύκλωσης θα οδηγήσει σε ανάλογη αύξηση των δραστηριοτήτων ανακύκλωσης και των θέσεων εργασίας που δημιουργούνται κατ' αυτόν τον τρόπο.
Επομένως, για το καλό του καταναλωτή, του περιβάλλοντος και των νέων θέσεων εργασίας που θα δημιουργηθούν στον τομέα της ανακύκλωσης, δεν πρέπει επ' ουδενί να τροποποιήσουμε την κοινή θέση του Συμβουλίου, που, ως έχει, είναι απολύτως αποδεκτή.
Κύριε Πρόεδρε, πιστεύω, όπως και τόσοι άλλοι εδώ σήμερα, ότι το μέτρο αυτό είναι σωστό.
Πρόκειται για χρήσιμο μέτρο και είναι κάτι που όλοι χρειαζόμαστε.
Έχουν επιλυθεί τα περισσότερα από τα τεχνικά θέματα.
Πρέπει να διευθετηθούν κάποιες λεπτομέρειες, αλλά τα περισσότερα τεχνικά θέματα έχουν επιλυθεί.
Φθάσαμε στο τελικό ερώτημα.
Κατά τη συζήτηση στην πρώτη ανάγνωση μόνον η Επιτροπή Οικονομικής και Νομισματικής Πολιτικής έθεσε αυτό το ερώτημα, και μόνον εγώ ως συντάκτης γνωμοδότησης εκ μέρους της εν λόγω επιτροπής έθεσα αυτό το ερώτημα στο Κοινοβούλιο.
Πρόκειται πολύ απλά για το ερώτημα ποιος πληρώνει.
Η κοινή θέση του Συμβουλίου πέτυχε έναν λογικό συμβιβασμό, σύμφωνα με τον οποίο οι κατασκευαστές πρέπει να πληρώνουν ένα σημαντικό μέρος του κόστους, όχι όλο, όπως είπε λανθασμένα ο κ. Bowis.
Στην πραγματικότητα ίσως να είναι τόσο μικρό, λένε οι δικηγόροι μας, όσο το 20% ή το 1/5 του κόστους.
Δεν είναι παράλογο κάτι τέτοιο.
Εάν πάρετε για παράδειγμα τον καταναλωτή στο Ηνωμένο Βασίλειο, ο οποίος αγοράζει ένα Rover, όπως ανέφερε ο κ. Lange, ή οποιαδήποτε άλλη μάρκα αυτοκινήτου στο Ηνωμένο Βασίλειο και ο οποίος εδώ και χρόνια πληρώνει υπερβολικές τιμές γι' αυτά τα αυτοκίνητα, υψηλότερες από όλες τις ανάλογες τιμές σε άλλα μέρη της Ευρώπης, γιατί θα πρέπει να πληρώσει; Έχει ήδη πληρώσει.
Γιατί θα πρέπει τα ίδια πρόσωπα ως φορολογούμενοι ή ως μελλοντικοί αγοραστές αυτοκινήτων να πληρώσουν πάλι για την απόσυρση του αυτοκινήτου από το οποίο είχε κέρδος ο κατασκευαστής; Δεν μπορώ να δεχθώ κάτι τέτοιο.
Υπάρχουν σήμερα εδώ τροπολογίες που προτείνουν ότι έτσι πρέπει να γίνει.
Δεν μπορώ να το δεχθώ και δεν θα ψηφίσω κάτι τέτοιο.
Την ευθύνη γι' αυτά τα αυτοκίνητα φέρει ο κατασκευαστής και ο κατασκευαστής είναι αυτός που πρέπει να παράσχει την υποδομή και να πληρώσει ένα λογικό μέρος του κόστους απόσυρσης.
Η κοινή θέση δεν αποκλείει το ενδεχόμενο της καταβολής εισφορών από την κυβέρνηση.
Η κοινή θέση αποτελεί λογικό συμβιβασμό.
Ορισμένες από τις σημερινές τροπολογίες είναι απολύτως παράλογες διότι απαλλάσσουν τελείως τον κατασκευαστή αυτοκινήτων από την ευθύνη να πληρώσει ένα μικρό μέρος - εάν πληρώσει κάτι - από το κόστος για την απόσυρση των αυτοκινήτων από την κυκλοφορία.
Δεν μπορώ να δεχθώ κάτι τέτοιο και εκ μέρους των Ευρωπαίων φορολογούμενων και καταναλωτών καταψηφίζω τις εν λόγω τροπολογίες.
Κύριε Πρόεδρε, αξιότιμοι κυρίες και κύριοι, συμφωνούμε όλοι ότι πρέπει να εξετάσουμε ποια είναι η σωστή αντιμετώπιση του προβλήματος των παλιών αυτοκινήτων στην Ευρώπη. Ωστόσο, το Συμβούλιο στην προκειμένη περίπτωση δεν άσκησε υποδειγματική ευρωπαϊκή περιβαλλοντική πολιτική.
Ο τρόπος που χειρίσθηκε το ζήτημα η γερμανική Προεδρία αποτελεί ντροπή.
Πρώτα πρώτα, ο Υπουργός Περιβάλλοντος κ. Trittin δεν συνεννοήθηκε ικανοποιητικά με τους συναδέλφους του, ενώ εν συνεχεία ο Καγκελάριος Schrφder αναμίχθηκε στη διαδικασία χωρίς να διαθέτει τις απαραίτητες γνώσεις και συμπεριφέρθηκε σαν ταύρος σε υαλοπωλείο.
Ούτε όμως η απόφαση της φινλανδικής Προεδρίας τον Ιούνιο ήταν η καλύτερη δυνατή. Παρουσιάζει ορισμένες αδυναμίες.
Η μεγαλύτερη κατά την άποψή μου είναι ότι δεν ελήφθη επαρκώς υπ' όψιν η κατάσταση των μεσαίων επιχειρήσεων, ενώ η αυτοκινητοβιομηχανία δεν αποτελείται μόνο από μεγάλες επιχειρήσεις.
Οι μεσαίες επιχειρήσεις παίζουν πολύ μεγάλο ρόλο, ιδίως ως προμηθευτές, και πρέπει να λάβουμε υπ' όψιν και τα συμφέροντα των εργαζομένων σε αυτές τις ΜΜΕ.
Αν το υπολογίσουμε έτσι, τότε στον συγκεκριμένο τομέα απασχολούνται πολύ περισσότερα από δύο εκατομμύρια άνθρωποι.
Αυτή την κατάσταση των μεσαίων επιχειρήσεων έχουν ως αντικείμενο πολλές τροπολογίες της Επιτροπής Περιβάλλοντος, Δημόσιας Υγείας και Πολιτικής των Καταναλωτών καθώς και οι τροπολογίες της Ομάδας μας για το άρθρο 5 που αφορά τις δαπάνες.
Η κοινή θέση δεν είναι η καλύτερη δυνατή ούτε από άποψη περιβαλλοντικής πολιτικής.
Δεν αναγνωρίζει τις συσχετίσεις των σημαντικών παραγόντων, και δεν μπορεί κανείς να ισχυρισθεί, όπως έκανε η συνάδελφος της Ομάδας των Πρασίνων, ότι είναι η πρώτη φορά που το Ευρωπαϊκό Κοινοβούλιο αποδυναμώνει μια κοινή θέση. Διότι από τη σκοπιά της πολιτικής για το περιβάλλον δεν είναι καθόλου σωστό επιβάλλοντας αυστηρά και υψηλά ποσοστά ανακύκλωσης να εμποδίσουμε την παραγωγή σύγχρονων αυτοκινήτων με μικρή κατανάλωση, όπως είναι το αυτοκίνητο των 3 λίτρων, όπου βέβαια χρησιμοποιείται μεγάλη ποσότητα πλαστικών.
Ως εκ τούτου, πρέπει να υποστηρίξουμε μια τροπολογία που να επιτρέπει τουλάχιστον εξαιρέσεις στην περίπτωση αυτοκινήτων με ιδιαίτερα χαμηλή κατανάλωση.
Ασφαλώς, οι αντιρρήσεις της βιομηχανίας στο σημείο αυτό δεν είναι παράλογες.
Όμως η δύναμη των επιχειρημάτων της βιομηχανίας πλαστικών και της βιομηχανίας αυτοκινήτων ασφαλώς θα αυξανόταν, αν δεν τάσσονταν μόνο στο συγκεκριμένο σημείο υπέρ της μείωσης του διοξειδίου του άνθρακα στην Ευρώπη.
Αξιότιμε κύριε Πρόεδρε, βρισκόμαστε πράγματι αυτή τη στιγμή σε μια πολύ ασυνήθιστη κατάσταση: εκείνοι οι οποίοι θέλουν να υπερασπιστούν τις περιβαλλοντικές αξίες υπερασπίζονται την κοινή θέση του Συμβουλίου.
Αντίθετα με τον προηγούμενο ομιλητή, δηλώνω πως νιώθω αληθινά υπερήφανη που κατά τη διάρκεια της φινλανδικής Προεδρίας κατορθώσαμε να λάβουμε μια κοινή θέση η οποία υπερασπίζεται τις περιβαλλοντικές αξίες.
Εάν παρεκκλίνουμε από την κοινή θέση και επιδιώξουμε τον καταμερισμό του κόστους ανακύκλωσης, δημιουργούμε νομικά κενά: δεν επιτυγχάνουμε ένα ορθολογικό και σαφές σύστημα στο οποίο να αποσαφηνίζονται οι σχέσεις ευθύνης.
Γι' αυτό κατά τη γνώμη μου την κύρια ευθύνη θα πρέπει να φέρει ο κατασκευαστής.
Μόνον έτσι θα επιλύσουμε το πρόβλημα αρκετά ικανοποιητικά και θα λάβουμε επίσης υπόψη ότι θα πρέπει να παροτρύνουμε τους κατασκευαστές να κατασκευάζουν οχήματα, των οποίων η ανακύκλωση θα μπορεί να πραγματοποιείται στο μέλλον με το ελάχιστο δυνατό κόστος.
Κύριε Πρόεδρε, στην πρόταση οδηγίας του Συμβουλίου εγείρονται δύο ουσιαστικά θέματα.
Το ένα αφορά τη χωρίς περιορισμούς ευθύνη του παραγωγού να αποσύρει τα εκτός λειτουργίας οχήματα.
Κάτι τέτοιο ενέχει τον κίνδυνο να δημιουργηθεί μια μονοπωλιακή κατάσταση στον τομέα της αποσυναρμολόγησης των οχημάτων.
Αυτό ισχύει ιδιαίτερα σε εκείνες τις περιοχές της ΕΕ όπου οι αποστάσεις είναι μεγάλες και όπου πολλές μικρές επιχειρήσεις απασχολούνται στον κλάδο της αποσυναρμολόγησης οχημάτων.
Θεωρώ ότι μια κοινοτική οδηγία, ανεξάρτητα τι αφορά, δεν πρέπει να αδικεί τις μικρές επιχειρήσεις στην Ένωση.
Η χωρίς περιορισμούς ευθύνη των παραγωγών ενέχει επίσης τον κίνδυνο να εξαφανιστεί η αγορά μεταχειρισμένων ανταλλακτικών. Ο παραγωγός έχει μεγαλύτερη ευθύνη όσον αφορά την πώληση καινούριων ανταλλακτικών.
Αυτό το εμπόριο είναι σημαντικό, ιδιαίτερα γι' αυτούς που συλλέγουν και αναπαλαιώνουν παλιά οχήματα.
Αυτή η αρχή είναι επίσης αμφισβητήσιμη και σε ό,τι αφορά τις αρχές της οικονομίας της αγοράς.
Οι επιχειρήσεις πρέπει να μπορούν να μεταλλάσσονται, να πωλούνται και να κλείνουν.
Πρέπει να μπορούν να εδραιώνονται σε νέες αγορές, αλλά και να εγκαταλείπουν παλιές αγορές.
Η δέσμευση των παραγωγών με μια ευθύνη που μπορεί να φθάνει πολύ πίσω στο παρελθόν δεν είναι σύμφωνη με μια οικονομία της αγοράς που είναι ευέλικτη και προάγει την ανάπτυξη.
Η δεύτερη αρχή στην ενιαία θέση του Συμβουλίου είναι το στοιχείο της αναδρομικότητας που υπάρχει στην οδηγία.
Η αναδρομική ανάληψη της οικονομικής ευθύνης ενός προϊόντος από τον παραγωγό του έρχεται σε σύγκρουση με πάγιες οικονομικές και νομικές αρχές και μεταβάλλει, αναδρομικά, ακόμη και την ευθύνη του ιδιοκτήτη, καθώς ένας καταναλωτής μπορεί με την πάροδο του χρόνου να έχει τροποποιήσει με πολλούς τρόπους το προϊόν.

Σήμερα όλες οι χώρες της ΕΕ έχουν νόμους που ρυθμίζουν την απόσυρση των αυτοκινήτων, οι οποίοι μπορεί να διαφέρουν προς το καλύτερο ή προς το χειρότερο από τη μια χώρα στην άλλη.
Ωστόσο, εν αναμονή της ουσιαστικής εφαρμογής αυτής της κοινοτικής οδηγίας οι χώρες της ΕΕ πρέπει, η κάθε μία ξεχωριστά, να έχουν την ευθύνη για τον καλύτερο δυνατό τρόπο απόσυρσης των οχημάτων, ώστε να μην εφαρμοστεί η αναδρομική ισχύς της κοινοτικής νομοθεσίας.
Κάτι τέτοιο δεν έρχεται σε σύγκρουση με ένα χρηματοδοτικό μοντέλο με δημιουργία ταμείων.
Κύριε Πρόεδρε, η περιβαλλοντική και βιομηχανική σημασία του υπό εξέταση κανονισμού είναι σαφής και κοινά αποδεκτή.
Η κοινή θέση προσφέρει έναν ικανοποιητικό, αλλά αρκετά λεπτό και επισφαλή συμβιβασμό, σε σημείο που να παρέχει μάλλον μειωμένα περιθώρια βελτίωσης, με κίνδυνο να τεθεί υπό αμφισβήτηση ολόκληρη η οδηγία.
Πιστεύω συνεπώς ότι το Κοινοβούλιο δεν μπορεί να επιβάλει καταναγκασμούς, και θα ήταν παράδοξο να κάνει κάτι τέτοιο προς την κατεύθυνση της επαναξιολόγησης της περιβαλλοντικής επίδρασης του κανονισμού. Υπενθυμίζω πως οι παραγωγοί αυτοκινήτων παραδέχτηκαν ότι μπορούν να συνυπάρξουν με την οδηγία.
Οι δαπάνες δεν είναι υπερβολικές. Η ανακύκλωση ενός αυτοκινήτου κοστίζει λιγότερο από το 1 τοις εκατό της τιμής ενός καινούργιου αυτοκινήτου.
Επιπλέον, η οικονομική ευθύνη των παραγωγών δεν θα αρχίσει να ισχύει παρά μετά το 2006, όταν ένα μεγάλο μέρος του υπάρχοντος στόλου αυτοκινήτων δε θα βρίσκεται πλέον στην αγορά.
Για τα υπόλοιπα αυτοκίνητα μπορεί να προβλεφθεί ωστόσο μια μορφή κατανομής των βαρών, όπως προτείνουν οι τροπολογίες αριθ. 44 και 45, τις οποίες κατέθεσε ο κ. Lange, οι μόνες που θεωρώ συμβατές με την ισορροπία της κοινής θέσης και με την εμπειρία που έχει ήδη αποκτηθεί σε μερικές χώρες, και τις οποίες μπορούμε κατά συνέπεια να υποστηρίξουμε.
Κύριε Πρόεδρε, πρόκειται για μια εξαιρετικά κακή οδηγία.
Κατ' αρχάς, όπως τόνισε και ο συνάδελφός μου κ. Bowis, έχει αναδρομική ισχύ, και αυτό είναι κατ' αρχήν λανθασμένο.
Δεύτερον, επιβαρύνει την ευρωπαϊκή αυτοκινητοβιομηχανία με τεράστιο κόστος το οποίο θα μπορούσε να πλήξει την ανταγωνιστικότητα και την απασχόληση.
Στο παρόν Κοινοβούλιο αναφερόμαστε συνεχώς στην ανάγκη προώθησης της απασχόλησης και των θέσεων εργασίας στην Ευρώπη, και όμως ψηφίζουμε μονίμως μέτρα που θα έχουν ως αποτέλεσμα τη μείωση της απασχόλησης.
Σας υπενθυμίζω πως η οδηγία είναι κακή και από άλλη άποψη, η οποία δεν έχει ακόμη εξετασθεί αρκετά κατά την τρέχουσα συζήτηση.
Όπως συμβαίνει και με μεγάλο μέρος της ευρωπαϊκής νομοθεσίας, είναι υπερβολικά καθοδηγητική.
Κατοχυρώνει έναν συγκεκριμένο πρότυπο ανακύκλωσης.
Η γραμμή παραγωγής εφευρέθηκε πριν από εκατό περίπου χρόνια, νομίζω, από τον Henry Ford, και σήμερα αυτό που προτείνουμε είναι να δημιουργηθεί ένα είδος γραμμής παραγωγής του 19ου αιώνα, αλλά προς την αντίθετη κατεύθυνση - την αποσυναρμολόγηση των αυτοκινήτων, την αφαίρεση των εξαρτημάτων και την προσπάθεια ανακύκλωσής τους.
Κάτι που πρέπει να λάβουμε σοβαρά υπόψη είναι το γεγονός ότι η αγορά για τους ανακυκλωμένους πλαστικούς προφυλακτήρες αυτοκινήτων είναι πολύ αβέβαια.
Η βιομηχανία πλαστικών στο μεγαλύτερο μέρος της δεν επιθυμεί να πάρει πίσω τα κομμάτια αυτά και δεν μπορεί να το πράξει από οικονομική άποψη.
Υπάρχει ήδη μια πολύ επιτυχημένη βιομηχανία, η βιομηχανία τεμαχισμού των αυτοκινήτων, ανάκτησης των μετάλλων και ανάκτησης ενέργειας με την αποτέφρωση των μη μεταλλικών μερών.
Πρόκειται για μια πολύ λογική από περιβαλλοντική άποψη προσέγγιση.
Από περιβαλλοντική άποψη η καύση του παλιού πλαστικού για την ανάκτηση ενέργειας μπορεί να συγκριθεί με την καύση καινούργιου πετρελαίου.
Η μέθοδος αυτή της απόσυρσης αυτοκινήτων δεν κοστίζει τίποτε και έτσι θα μπορούσε να λύσει ολόκληρο το ζήτημα του ποιος πληρώνει, διότι το "νεκρό" αυτοκίνητο θα έχει στην πραγματικότητα κάποια μικρή αξία στο πλαίσιο της διαδικασίας ανακύκλωσης και ανάκτησης.
Θα αντιταχθώ στην εν λόγω οδηγία διότι είναι υπερβολικά καθοδηγητική, αγνοεί αυτό που πράγματι συμβαίνει αυτή τη στιγμή στην αγορά ανακύκλωσης αυτοκινήτων και κατοχυρώνει μεθόδους που δεν είναι απαραίτητα οι καλύτερες από περιβαλλοντική άποψη, ενώ είναι σίγουρα πολύ καταστροφικές από οικονομική άποψη.
Κύριε Πρόεδρε, συνάδελφοι, η κοινή θέση είναι θετική, αλλά αποτελεί καθήκον του Κοινοβουλίου να βελτιώσει περισσότερο το κοινό σημείο για τα εγκαταλελειμμένα οχήματα.
Η σοσιαλδημοκρατική ομάδα κατέθεσε τις προηγούμενες μέρες ορισμένες προτάσεις για βελτίωση.
Ζητώ κυρίως την προσοχή σας για την τροπολογία 45, όπου προτείνεται το κόστος της αποσυναρμολόγησης και της ανακύκλωσης να επιβαρύνει τους παραγωγούς, και αυτό εν πάση περιπτώσει για τα νέα αυτοκίνητα.
Κατ' αυτόν τον τρόπο θα λαμβάνεται υπόψη κατά τον σχεδιασμό η ανακύκλωση.
Για τα αυτοκίνητα που κυκλοφορούν επί του παρόντος είναι λογικό να κατανέμεται το κόστος, π.χ. με τη σύσταση ενός ταμείου όπως στις Κάτω Χώρες.
Στην κοινή θέση αναφέρεται ότι οι παραγωγοί δεν πρέπει μόνο να αναλαμβάνουν το κόστος, αλλά και να παραλαμβάνουν τα εγκαταλελειμμένα οχήματα.
Κατά τη γνώμη μου αυτό είναι ένα σημαντικό πρόβλημα.
Για τον λόγο αυτό ζητώ η οργάνωση της διάλυσης και της ανακύκλωσης να μην επαφίεται στους παραγωγούς αυτοκινήτων, επειδή οι παραγωγοί θα αποκτήσουν μεγάλη επιρροή στην αγορά μεταχειρισμένων ανταλλακτικών, καθορίζοντας ακόμη και την τιμή.
Όποιος έχει οδηγήσει ένα παλιό αυτοκίνητο γνωρίζει ότι αυτό είναι μειονέκτημα τόσο για τον καταναλωτή όσο και για τον επιδιορθωτή.
Η ευρωπαϊκή οργάνωση καταναλωτών, η οποία μας ζήτησε να υποστηρίξουμε αυτή τη κοινή θέση, εγκαταλείπει κατά τη γνώμη μου τα συμφέροντα των καταναλωτών.
Ένα δεύτερο επιχείρημα για τη μη ανάθεση στους παραγωγούς της διάλυσης των αυτοκινήτων είναι οι δαπάνες μεταφοράς.
Σε περίπτωση που οι παραγωγοί αυτοκινήτων δημιουργήσουν τις δικές τους εγκαταστάσεις αποσυναρμολόγησης, αυτό θα καταστήσει αυτομάτως αναγκαία τη μεταφορά των εν αχρηστία αυτοκινήτων σε μεγάλες αποστάσεις, κάτι που δεν είναι φιλικό προς το περιβάλλον, αλλά είναι και ακριβό.
Και σε αυτή την περίπτωση δεν ωφελείται ο καταναλωτής.
Για τον λόγο αυτό σας ζητώ να υποστηρίξετε την τροπολογία 45.
Κύριε Πρόεδρε, η πρόταση την οποία συζητούμε έχει πολλά θετικά σημεία, το γεγονός δηλαδή ότι προσανατολίζεται στην πρόληψη της διάθεσης αποβλήτων, στην επαναχρησιμοποίηση, την ανάκτηση και την ανακύκλωση των εξαρτημάτων, στην επαναχρησιμοποίηση των υλικών, κ.λπ..
Πιστεύω πως έχουμε ανά χείρας μια καλή πρόταση.
Η συζήτηση αναφέρεται στο κατά πόσον είναι ο κατασκευαστής ή ο τελευταίος κάτοχος υπεύθυνος και για τη δωρεάν επιστροφή του εν αχρηστία αυτοκινήτου.
Θα αναφερθώ π.χ. στη χώρα μου για να σας εξηγήσω πως αυτό λειτουργεί χωρίς το παραμικρό πρόβλημα.
Συνάψαμε μια συμφωνία με όλα τα εμπλεκόμενα σε αυτή την υπόθεση μέρη, δηλαδή τους κατασκευαστές αυτοκινήτων, τους εμπόρους μεταχειρισμένων οχημάτων, την ομοσπονδία των αυτοκινητοβιομηχανιών, τους επεξεργαστές μετάλλων, τους επιχειρηματίες καταστροφής αυτοκινήτων και τις αρχές.
Υπογράφηκε μια συμφωνία περιβαλλοντικής πολιτικής σε εθελοντική βάση.
Η αυτοκινητοβιομηχανία, και το Βέλγιο είναι μια χώρα με πολύ μεγάλη παραγωγή αυτοκινήτων, δεν έθεσε κανένα πρόβλημα.
Οι πολίτες μας μπορούν να παραδίδουν δωρεάν τα αυτοκίνητά τους στους τελικούς πωλητές.
Κατ' αυτόν τον τρόπο διαπιστώσαμε, αντίθετα με όσα λέγονται εδώ, ότι δηλαδή αυτό θα είναι εις βάρος της απασχόλησης, πως μια σειρά μικρών επιχειρήσεων έχει αναλάβει την ανακύκλωση των υλικών, και αυτό γίνεται με πάρα πολύ ορθό τρόπο.
Ορισμένες επιχειρήσεις έχουν καταστεί επιχειρήσεις αιχμής επειδή κατορθώνουν να ανακυκλώνουν ορισμένα υλικά, και μάλιστα υλικά τα οποία δεν περιλαμβάνονται στην οδηγία.
Αυτό σημαίνει ότι αναπτύσσουμε έναν νέο τομέα, νέες θέσεις απασχόλησης, ωφελώντας παράλληλα το περιβάλλον.
Τάσσομαι υπέρ της δωρεάν παράδοσης.
Αφού το εγχείρημα πέτυχε στη χώρα μας, γιατί να μην επιτύχει και αλλού;
Κύριε Πρόεδρε, αξιότιμοι βουλευτές του Κοινοβουλίου, σας ευχαριστώ για την ενδιαφέρουσα συζήτηση και τα πολλά και σημαντικά επιχειρήματα που διατυπώθηκαν.
Σας παρακαλώ να έχετε υπομονή και να με ανεχτείτε για δύο λεπτά.
Επιτρέψτε μου να αναφερθώ εν συντομία σε κάποια σημεία αναφοράς και σε αρχές που αποτελούν το υπόβαθρο αυτής της οδηγίας.
Επιτρέψτε μου επίσης να αρχίσω σχολιάζοντας και απαντώντας σε κάνα δυο από τα πιο ουσιαστικά επιχειρήματα αυτής της συζήτησης.
Κατ' αρχάς πιστεύω ότι θα πρέπει να επαναλάβουμε κάποια βασικά στοιχεία, στα οποία έχουν ήδη αναφερθεί ο κ. Florenz και άλλοι.
Το αντικείμενο της σημερινής συζήτησης είναι το γεγονός ότι σχεδόν δέκα εκατομμύρια αυτοκίνητα αποσύρονται ετησίως στην Ευρωπαϊκή Ένωση· αυτό αντιστοιχεί στον ίδιο περίπου αριθμό, σε εκατομμύρια τόνους, αποβλήτων, δηλαδή από αυτά τα αυτοκίνητα δημιουργούνται δέκα εκατομμύρια τόνοι απόβλητα, και 7% περίπου αυτών των αποβλήτων εγκαταλείπονται στη φύση.
Πέραν αυτού εξάλλου αποτελούν το χειρότερο είδος επικίνδυνων για το περιβάλλον ουσιών.
Ένα ποσοστό της τάξης του 10% της παραγωγής μολύβδου χρησιμοποιείται στα αυτοκίνητα, όπως επίσης και κάδμιο, χρώμιο, υδράργυρος και άλλες πολύ επικίνδυνες ουσίες.
Αυτά τα γνωρίζετε ήδη, όμως θέλω να τα επαναλάβω γι' αυτούς που ακούν.
Πρόκειται για μια από τις ταχύτατα αναπτυσσόμενες μορφές αποβλήτων που έχουμε στην Ευρώπη.
Γνωρίζουμε ότι τα απόβλητα βρίσκονται εκεί, γνωρίζουμε πως θα τα χειριστούμε και δεν υπάρχει καμιά δικαιολογία για να αποφύγουμε να ενεργήσουμε.
Αυτή η οδηγία έχει τρεις στόχους: κατ' αρχάς θέλουμε να σταματήσει η χρήση των δηλητηριωδών βαρέων μετάλλων στην κατασκευή νέων αυτοκινήτων.
Δεύτερον, θέλουμε να ρυθμιστεί η ευθύνη του κατασκευαστή.
Δεν μπορούμε πλέον να αναλαμβάνουμε τη φροντίδα των προϊόντων στο τέλος του κύκλου της ζωής τους, παρά θα πρέπει να αποφεύγουμε να δημιουργούμε τόσα πολλά απόβλητα.
Πρέπει να φροντίσουμε να ανακυκλώνουμε όσο το δυνατόν μεγαλύτερο μέρος των διαφορετικών συστατικών μερών ενός προϊόντος.
Τρίτον, σε ό,τι αφορά την ανακύκλωση θέλουμε να επιτευχθούν στόχοι οι οποίοι προσδιορίζονται σε αυτή την οδηγία.
Αυτοί είναι οι τρεις πιο σημαντικοί στόχοι αυτής της οδηγίας, και οφείλεται βέβαια στο γεγονός ότι συνιστά κατασπατάληση πόρων το γεγονός ότι δεν φροντίζουμε να ανακυκλώνουμε τα υλικά που χρησιμοποιούνται στα αυτοκίνητα.
Αυτό που κυρίως σπαταλάται, αν δεν υπάρχει μέριμνα για τον κύκλο ζωής ενός αυτοκινήτου, είναι οι πόροι του παραγωγού.
Έχουν τεθεί δύο σημαντικά ερωτήματα εδώ - υπάρχουν βέβαια περισσότερα, αλλά θέλω να αναφερθώ σε δύο από τα πιο σημαντικά.
Πρώτον: ποιος θα πληρώσει; Δεύτερον: κατά πόσον επιδεινώνουμε με αυτή την πρόταση την ανταγωνιστικότητα της ευρωπαϊκής αυτοκινητοβιομηχανίας;
Η πρώτη ερώτηση αφορά, λοιπόν, το ποιος θα πληρώσει.
Η οδηγία ορίζει ότι το κόστος, σύμφωνα με τις αρχές που έχουμε στη Συνθήκη της ΕΕ περί ευθύνης του παραγωγού, επιβαρύνει κυρίως τον παραγωγό καθώς και ότι ο ρυπαίνων πληρώνει.
Ωστόσο, είναι σαφές ότι αυτό το κόστος θα το επωμισθούν από κοινού τόσο οι παραγωγοί όσο και οι καταναλωτές.
Έχουμε υπολογίσει ότι το κόστος της ανακύκλωσης των αυτοκινήτων δεν ξεπερνά το 1% της τιμής ενός καινούριου αυτοκινήτου.
Πιστεύουμε λοιπόν ότι αν δεν εγκρίνουμε αυτή την οδηγία θα εξαφανιστεί το εν λόγω κόστος; Όχι βέβαια: είναι σαφές ότι όλοι θα επωμισθούμε το κόστος από την καταστροφή του περιβάλλοντος, το οποίο θα είναι μεγαλύτερο και, εκτός αυτού, θα το πληρώσουμε αργότερα.
Το κόστος λοιπόν δεν εξαφανίζεται, όμως τώρα αποσαφηνίζεται τίνος είναι η ευθύνη και πώς θα κατανεμηθεί το κόστος.
Μιλάμε όμως για μια αυτοκινητοβιομηχανία που βρίσκεται σε κρίση; Συζητάμε για μια βιομηχανία με ισχνά κέρδη, την οποία πρέπει πραγματικά να βοηθήσουμε μη προσθέτοντας άλλα βάρη; Ή μήπως η αυτοκινητοβιομηχανία δεν έχει καθόλου πόρους; Μήπως στην πραγματικότητα το κίνητρο είναι να επιδεινωθεί η ανταγωνιστικότητα της ευρωπαϊκής αυτοκινητοβιομηχανίας; Όχι βέβαια!
Το αντίθετο μάλιστα!
Πιστεύετε ότι η ζήτηση από τους καταναλωτές για αυτοκίνητα φιλικά προς το περιβάλλον και αυτοκίνητα που είναι οικονομικά σε ό,τι αφορά την κατανάλωση βενζίνης θα μειωθεί στο μέλλον; Ποιες πιστεύετε πως θα είναι οι απαιτήσεις των παιδιών και των εγγονιών μας από τα αυτοκίνητα ή ποιες προϋποθέσεις πιστεύετε ότι θα θέτουν οι νομοθέτες για τα αυτοκίνητα στο μέλλον; Φυσικά να είναι φιλικά προς το περιβάλλον, να είναι ανακυκλώσιμα, οικονομικά σε ό,τι αφορά τα καύσιμα και να μη μολύνουν το περιβάλλον μας!
Μόνον έτσι μπορούμε να δημιουργήσουμε ένα μέλλον για την αυτοκινητοβιομηχανία.
Πρέπει να δημιουργήσουμε υγιείς κινητήριες δυνάμεις, που θα φροντίσουν να αναλάβουμε τη διαχείριση των αποβλήτων, να ανακυκλώνουμε τα υλικά και να μπορούμε να είμαστε ανταγωνιστικοί με αυτοκίνητα φιλικά προς το περιβάλλον και οικονομικά.
Το γεγονός ότι έχουμε μια ευρωπαϊκή αυτοκινητοβιομηχανία που βρίσκεται ήδη στην πρώτη γραμμή αντισταθμίζει κατά πολύ το γεγονός ότι υπάρχουν πολλά αυτοκίνητα που κυκλοφορούν στην Ευρώπη την απόσυρση των οποίων πρέπει να αναλάβει.
Δεν πρόκειται για κάποια ανυπέρβλητη δαπάνη ή ανυπέρβλητο έργο.
Αν δημιουργήσουμε αυτές τις κινητήριες δυνάμεις, τότε οι δυνάμεις της αγοράς και τα εμπορικά συμφέροντα της αυτοκινητοβιομηχανίας θα φροντίσουν - είμαι σίγουρη γι' αυτό - να αναπτυχθεί ένα σύστημα που θα αναλάβει όλα τα επί μέρους θέματα, είτε πρόκειται για ασφάλειες είτε για σωστά και λογικά συστήματα απόσυρσης και ανακύκλωσης.
Η ίδια η βιομηχανία θα φροντίσει να αναπτυχθεί κάτι τέτοιο στην Ευρώπη.
Δεν πρόκειται για κάποια ανυπέρβλητη δαπάνη για την ευρωπαϊκή αυτοκινητοβιομηχανία.
Απεναντίας, θα βοηθήσει τη βιομηχανία να βρίσκεται στην πρώτη γραμμή όταν το ζητούμενο θα είναι να παραχθούν τελικά αυτοκίνητα φιλικά προς το περιβάλλον και περισσότερο οικονομικά σε ό,τι αφορά την κατανάλωση καυσίμων.
Πρέπει να το κάνουμε αυτό χάριν του περιβάλλοντος.
Οι δαπάνες δεν θα εξαφανιστούν ούτε τα απόβλητα.
Αλλιώς, όλοι θα πληρώσουμε τον λογαριασμό, είτε ως φορολογούμενοι είτε ως πολίτες.
Εξάλλου, όσο περισσότερο καθυστερούμε τόσο μεγαλύτερο θα είναι το κόστος αργότερα.
Αυτά ήθελα να πω ως πρόλογο.
Θέλω επίσης να σχολιάσω την ερώτηση περί νομοθεσίας με αναδρομική ισχύ.
Εννοούν οι βουλευτές, ή κάποιος άλλος, ότι, αν υπολογίσουμε πως ο κύκλος ζωής ενός αυτοκινήτου είναι κατά μέσον όρο έντεκα χρόνια, πρέπει να περιμένουμε να ασχοληθούμε με αυτό το πρόβλημα μετά από έντεκα χρόνια; Εννοείτε ότι, όταν νομοθετούμε για τις χημικές ουσίες, πρέπει να δηλώσουμε ότι αδιαφορούμε για τις χημικές ουσίες που ήδη υπάρχουν στην αγορά και θα νομοθετήσουμε μόνο γι' αυτές που θα παρασκευαστούν μελλοντικά; Είναι αυτονόητο ότι πρέπει να αντιμετωπίσουμε το πρόβλημα που υπάρχει αυτή τη στιγμή καθώς και την πρόκληση που αποτελεί ο ήδη υφιστάμενος στόλος αυτοκινήτων.
Αυτό εξακολουθεί να είναι ένα μη αξεπέραστο πρόβλημα το οποίο μπορούμε να αντιμετωπίσουμε.
Έχουμε ήδη μια υποδομή.
Έχουμε ό,τι χρειάζεται για να αναλάβουμε τα εκτός λειτουργίας αυτοκίνητα.
Ελπίζω φυσικά ότι το αποτέλεσμα της ψηφοφορίας σήμερα θα είναι θετικό.
Θέλω επίσης να ευχαριστήσω, αν δεν το έχω ήδη κάνει, τον κ. Karl-Heinz Florenz για το επίπονο έργο του σε ό,τι αφορά αυτή την πρόταση στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, η οποία είναι από πολλές απόψεις πραγματικά πρωτοποριακή όσον αφορά την ανακύκλωση και την ευθύνη του παραγωγού.
Πιστεύω ότι θα έχει πολύ θετικά και αισθητά αποτελέσματα για το περιβάλλον.
Δεν μπορούμε να συνεχίσουμε να κλείνουμε τα μάτια μας στο πρόβλημα.
Όπως είπα, έχουμε και τις γνώσεις και τους πόρους για να το αντιμετωπίσουμε.
Μετά την πρώτη ανάγνωση στο Ευρωπαϊκό Κοινοβούλιο το 1999, η πρόταση της Επιτροπής βρέθηκε σε μια δύσκολη, από πολιτική άποψη, θέση στο Συμβούλιο.
Είχαμε ωστόσο μια ισορροπημένη κοινή θέση τον Ιούλιο, κατά τη διάρκεια της φινλανδικής Προεδρίας.
Τώρα πρέπει να φροντίσουμε να ολοκληρωθεί επιτυχώς αυτή η νομοθετική διαδικασία.
Υπεβλήθησαν συνολικά 48 προτάσεις τροπολογίας.
Η Επιτροπή μπορεί να αποδεχθεί πλήρως 10 από αυτές.
Τρεις μπορούν να γίνουν αποδεκτές μερικώς και μία σε επίπεδο αρχών.
Ορισμένες προτάσεις αφορούν βελτιώσεις της πρότασης της Επιτροπής, τις οποίες αποδεχθήκαμε ήδη κατά την πρώτη ανάγνωση, ή επαναφέρουν στην οδηγία εκείνα τα σκέλη της αρχικής πρότασης που αφαιρέθηκαν από το Συμβούλιο.
Πρόκειται για τις προτάσεις τροπολογίας 5, εκτός του πρώτου σκέλους, 8, 9, πρώτο σκέλος, 10, 12, τρίτο σκέλος, 15, 16, 20, 22, 24 και 25.
Όλες αυτές οι προτάσεις τροπολογίας είναι αποδεκτές.
Οι προτάσεις τροπολογίας 6 και 21 είναι νέες· η Επιτροπή μπορεί να τις αποδεχθεί.
Η Επιτροπή μπορεί να δεχθεί επίσης την πρόταση τροπολογίας 26 με ορισμένες συντακτικές τροποποιήσεις.
Θέλω να τονίσω ότι κάποιες από τις υπόλοιπες προτάσεις τροπολογίας που αφορούν τα ουσιαστικά στοιχεία της πρότασης συνεπάγονται την ουσιαστική υποβάθμιση του επιπέδου της προστασίας του περιβάλλοντος. που είναι και ο σκοπός της κοινής θέσης.
Γι' αυτόν τον λόγο δεν μπορούν να γίνουν δεκτές.
Το Κοινοβούλιο συμβάλλει ανέκαθεν ιδιαίτερα στην ισχυροποίηση της περιβαλλοντικής νομοθεσίας στην Ευρώπη.
Θα μου προκαλούσε έκπληξη και θα με στενοχωρούσε αν δεν γίνει και σήμερα αυτό.
Με προβληματίζουν ιδιαίτερα ορισμένες προτάσεις τροπολογίας του Κοινοβουλίου οι οποίες αμφισβητούν τη σπονδυλική στήλη αυτής της πρότασης.
Πρόκειται π.χ. για τη σταδιακή απαγόρευση της χρήσης των βαρέων μετάλλων, την ευθύνη του κατασκευαστή και τις προϋποθέσεις για την ανακύκλωση.
Θέλω να αντικρούσω αυτές τις προτάσεις τροπολογίας κατά ομάδες.
Οι προτάσεις τροπολογίας 4, 11, 12, 13, 28, 30, 32, 37, 42 και 48 αφορούν τη σταδιακή απαγόρευση της χρήσης των βαρέων μετάλλων.
Η πρόταση τροπολογίας 12 συνεπάγεται την κατά δέκα τουλάχιστον χρόνια καθυστέρηση μέχρι να τεθεί σε ισχύ ο κανονισμός.
Οι προτάσεις τροπολογίας 13, 28, 32, 37, 42 και 48 συνεπάγονται τη θέσπιση περιττών προϋποθέσεων και εξαιρέσεων, κάτι που σημαίνει ότι ο ρυθμός της διαδικασίας αντικατάστασης των βλαβερών ουσιών θα είναι πιο αργός.
Οι προτάσεις τροπολογίας 4, 11 και 30 συνεπάγονται τον διαχωρισμό των βαρέων μετάλλων από τα απόβλητα πριν την ανακύκλωση.
Η Επιτροπή θεωρεί ότι η σταδιακή απαγόρευση που προτείνεται στην κοινή θέση είναι από τεχνικά άποψη ευκολότερη να εφαρμοστεί.
Οι προτάσεις τροπολογίας 17, 18, 27, 34, 36, 38, 44 και 45 αφορούν την ευθύνη του κατασκευαστή.
Ο συμβιβασμός στον οποίον κατέληξε το Συμβούλιο είναι δίκαιος, αλλά εύθραυστος.
Η Επιτροπή θεωρεί ότι οι προτάσεις τροπολογίας δεν θα βελτίωναν την ισορροπία χωρίς να δημιουργηθούν παράλληλα εντάσεις.
Εκφράζω τη λύπη μου για τη σύγχυση που δημιουργήθηκε πρόσφατα από το γεγονός ότι εσωτερικά έγγραφα της Επιτροπής χρησιμοποιήθηκαν με εσφαλμένο τρόπο, κάτι που δημιούργησε αβεβαιότητα σε ό,τι αφορά τη θέση της Επιτροπής επί του θέματος.
Θέλω να τονίσω ότι η Επιτροπή έχει προτείνει, ήδη από το 1997, την εισαγωγή μιας ιδιαίτερης ρήτρας για την ευθύνη του κατασκευαστή και ότι στηρίζει πλήρως την κοινή θέση, η οποία κάθε άλλο παρά επιβαρύνει δυσανάλογα τους κατασκευαστές.

Οι προτάσεις τροπολογίας 39, 40, 46 και 47 αφορούν την ποσοστικοποίηση των στόχων.
Το υψηλό επίπεδο προστασίας στο οποίο αποσκοπεί η κοινή θέση θα υποβαθμιστεί σε μεγάλο βαθμό αν αφαιρεθεί ο στόχος σχετικά με την ανακύκλωση για το έτος 2006.
Αυτές οι προτάσεις τροπολογίας θα καθιστούσαν δύσκολο τον χειρισμό των στόχων όπως και την επίβλεψή τους.
Πέραν αυτού, επιτρέψτε μου να σχολιάσω - και ακούστε προσεκτικά αυτό που θα πω τώρα, διότι το άκουσα να επαναλαμβάνεται στη συζήτηση - το θέμα που αφορά τα ιστορικά αυτοκίνητα και τα αυτοκίνητα με συλλεκτική αξία, τα οποία αναφέρονται στις προτάσεις τροπολογίας 3, 7, 9, δεύτερο σκέλος, και 35.
Αυτά τα οχήματα δεν περιλαμβάνονται στον ορισμό σχετικά με τα απόβλητα και επομένως δεν συμπεριλαμβάνονται στην οδηγία.
Συνεπώς, ανεξάρτητα από τους ισχυρισμούς που διατυπώθηκαν εδώ, τα ιστορικά αυτοκίνητα και οι μοτοσυκλέτες δεν περιλαμβάνονται στην οδηγία.
Θεωρούμε πως οι προτάσεις τροπολογίας 2 και 14 δεν προσθέτουν τίποτα στην οδηγία.
Η πρόταση τροπολογίας 23 συνεπάγεται την έκριση από την Επιτροπή ποιοτικών κανόνων για ανταλλακτικά που μπορούν να επαναχρησιμοποιηθούν, κάτι που δεν καλύπτεται από την οδηγία.
Επομένως, κάτι τέτοιο θα απαιτούσε από το Ευρωπαϊκό Κοινοβούλιο και το Συμβούλιο τη θέσπιση μιας ad hoc οδηγίας.
Οι προτάσεις τροπολογίας 29, 31 και 41 αποδυναμώνουν τις προϋποθέσεις αποσυναρμολόγησης.
Ιδιαίτερα οι προτάσεις τροπολογίας 31 και 41 ενέχουν τον κίνδυνο να αποδυναμώσουν τις δυνατότητες ανακύκλωσης σε ό,τι αφορά τα πλαστικά, τα ελαστικά και τα στοιχεία από γυαλί.
Τέλος, η Επιτροπή δεν μπορεί να υιοθετήσει τις προτάσεις τροπολογίας 1 και 33 για λόγους που σχετίζονται με τη νομική σαφήνεια, όπως και την πρόταση τροπολογίας 19, την οποία η Επιτροπή θεωρεί περιττή σε αυτή τη φάση.
Επιπλέον, η πρόταση τροπολογίας 43 δεν εμπίπτει στο πεδίο εφαρμογής της οδηγίας.
Ευχαριστώ πολύ, κυρία Επίτροπε.
Η συζήτηση έληξε.
Η ψηφοφορία θα διεξαχθεί στη συνέχεια.
ΨΗΦΟΦΟΡIΕΣ
Κυρία Πρόεδρε, όπως γνωρίζετε, ο λόγος για τον οποίο ψηφίζουμε σήμερα την έκθεση αυτή και όχι την προηγούμενη εβδομάδα είναι τα πολυάριθμα και σοβαρά μεταφραστική λάθη, ιδίως στα γαλλικά.
Λάβατε μια επιστολή διαμαρτυρίας από εμένα σχετικά με τον αριθμό των λαθών που υπάρχουν στην παρούσα έκθεση και σε άλλες εκθέσεις με τις οποίες ασχολήθηκα τελευταία.
Υπάρχει ένα λάθος το οποίο δεν έχει ακόμη διορθωθεί σχετικά με την τροπολογία αριθ. 4.
Στα αγγλικά γίνεται λόγος για pharmaceutical and scientific organisations (φαρμακευτικούς και επιστημονικούς οργανισμούς).
Στα γαλλικά αυτό αποδίδεται ως entreprises pharmaceutiques et organisations scientifiques (φαρμακευτικές επιχειρήσεις και επιστημονικοί οργανισμοί).
Θα μπορούσατε παρακαλώ να βεβαιωθείτε πως οι γαλλόφωνοι βουλευτές του Ευρωπαϊκού Κοινοβουλίου γνωρίζουν πως η λέξη entreprises (επιχειρήσεις) δεν είναι σωστή; Και πάλι σας παρακαλώ, κυρία Πρόεδρε, να εξετάσετε το επίπεδο των μεταφράσεων που λαμβάνουμε.
Κυρία McNally, γενικά ανησυχώ και εγώ για τα προβλήματα που εντοπίζονται όλο και συχνότερα στις μεταφράσεις.
Θα εξετάσω με τις υπηρεσίες του Σώματος τον τρόπο αντιμετώπισης του θέματος.
(Το Σώμα εγκρίνει το ψήφισμα)
Έκθεση (A5-0011/2000) του κ. Langen, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση πολυετούς προγράμματος για την προώθηση των ανανεώσιμων πηγών ενέργειας στην Κοινότητα - ALTENER (C5-0333/1999 - 1997/0370(COD))
(Το Σώμα εγκρίνει το κοινό σχέδιο)
Έκθεση (A5-0010/2000) της κ. Ahern, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου περί θέσπισης πολυετούς προγράμματος-πλαισίου για δράσεις στον τομέα της ενέργειας- SAVE (C5-0334/1999 - 1997/0371(COD))
(Το Σώμα εγκρίνει το κοινό σχέδιο)
Έκθεση (A5-0009/2000) του κ. Graηa Moura, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για τη θέσπιση ενός ενιαίου μέσου χρηματοδότησης και προγραμματισμού για την πολιτιστική συνεργασία (Πρόγραμμα "Πολιτισμός 2000") (C5-0327/1999 - 1998/0169(COD))
(Το Σώμα εγκρίνει το κοινό σχέδιο)
Σύσταση για τη δεύτερη ανάγνωση (A5-0006/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση που καθόρισε το Συμβούλιο (8095/1/1999 - C5-0180/1999 - 1997/0194 (COD)) για την έκδοση οδηγίας του Ευρωπαϊκού Κοινοβουλίου και του Συμβουλίου που αφορά τα οχήματα στο τέλος του κύκλου ζωής τους (Εισηγητής: ι κ. Florenz)
(Η Πρόεδρος αναγγέλλει την έγκριση της κοινής θέσης όπως τροποποιήθηκε)
Έκθεση (A5-0007/2000) του κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τoυς όρoυς απόσπασης τωv μισθωτώv εργαζoμέvωv υπηκόωv τρίτoυ κράτoυς στo πλαίσιo παρoχής διασυvoριακώv υπηρεσιώv (COM(1999)0003 - C5-0095/1999 - 1999/0012(COD))
(Το Σώμα εγκρίνει το ψήφισμα νομοθετικού περιεχομένου)
Έκθεση (A5-0012/2000) του κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Συμβουλίου που αφορά την επέκταση της ελεύθερης παρoχής διασυνoριακών υπηρεσιών στoυς υπηκόoυς τρίτoυ κράτoυς πoυ είναι εγκατεστημένoι στo εσωτερικό της Κoινότητας (COM(99)0003 - C5-0050/2000 - 1999/0013(CNS))
(Το Σώμα εγκρίνει το ψήφισμα νομοθετικού περιεχομένου)
Έκθεση (A5-0003/2000) του κ. Marinho, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με:
I. το σχέδιο απόφασης του Συμβουλίου που αφορά την τροποποίηση της απόφασης 88/591/ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων (5713/1999 - C5-0020/1999 - 1999/0803(CNS))
και
II. το σχέδιο απόφασης του Συμβουλίου που αφορά την τροποποίηση της απόφασης 88/591/ΕΚΑΧ, ΕΟΚ, ΕΚΑΕ περί ιδρύσεως Πρωτοδικείου των Ευρωπαϊκών Κοινοτήτων (9614/1999 - C5-0167/1999 - 1999/0805(CNS))
(Με διαδοχικές ψηφοφορίες το Σώμα εγκρίνει τα δύο ψηφίσματα νομοθετικού περιεχομένου)
Έκθεση (A5-0022/2000) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου που αφορά την παροχή έκτακτης χρηματοδοτικής βοήθειας στο Κοσσυφοπέδιο (COM(99)0598 - C5-0045/2000 - 1999/0240(CNS))
Κυρία Πρόεδρε, θα ήθελα μόνο να επισημάνω ότι κατά τη διαδικασία δεν κατέστη δυνατό ούτε να παρουσιάσουμε ούτε, κατά συνέπεια, να ψηφίσουμε τροπολογίες στα πλαίσια της επιτροπής.
Δεν ξέρω αν αυτό είναι σύμφωνο προς τους κανόνες και για τον λόγο αυτό σας καλώ να εξακριβώσετε την ορθότητα της διαδικασίας που ακολουθήθηκε πριν φτάσει αυτή η πρόταση απόφασης στο Σώμα.
Κρατώ υπό σημείωση αυτό που μόλις είπατε, κύριε Speroni.
(Το Σώμα εγκρίνει το ψήφισμα νομοθετικού περιεχομένου)
Έκθεση (A5-0018/2000) των κ.κ. Δημητρακόπουλου και Leinen, εξ ονόματος της Επιτροπής Συνταγματικών Υποθέσεων, σχετικά με τη σύγκληση της Διακυβερνητικής Διάσκεψης (14094/1999 - C5-0341/1999 - 1999/0825(CNS))
(Το Σώμα εγκρίνει το ψήφισμα)
Κοινή πρόταση ψηφίσματος σχετικά με τις διαπραγματεύσεις στην Αυστρία ενόψει της συγκρότησης της κυβέρνησης
Κύρια Πρόεδρε, και σε αυτό το θέμα αντιμετωπίζουμε μια σειρά προβλημάτων μετάφρασης.
Ως μετάφραση αναφοράς ισχύει η αγγλική.
Για να δώσω ένα παράδειγμα, στην παράγραφο 4 και στην παράγραφο 5 τόσο της ολλανδικής όσο και της γερμανικής μετάφρασης λείπουν τέσσερεις λέξεις, και συγκεκριμένα η αγγλική φράση "in so far as".
Γι' αυτόν τον λόγο θα ήθελα να ζητήσω η αγγλική μετάφραση να αποτελέσει τη μετάφραση αναφοράς.
Ευχαριστώ, κύριε van Velzen.
Θα σας πω ό,τι είπα και στην κ. McNally πριν από λίγο.
Με ανησυχούν πολύ αυτά τα προβλήματα μετάφρασης, τα οποία εντοπίζουμε δυστυχώς όλο και συχνότερα, και μπορώ να σας διαβεβαιώσω πως θα εξετάσουμε το θέμα με πολύ μεγάλη σοβαρότητα.
Εν πάση περιπτώσει, φυσικά το αξιόπιστο είναι πάντα το πρωτότυπο κείμενο.
Κυρία Πρόεδρε, η Ομάδα των Σοσιαλιστών προτείνει την ακόλουθη προφορική τροπολογία.
Τη διαβάζω στα αγγλικά διότι είναι η γλώσσα του πρωτοτύπου του ψηφίσματος.
«Condemns Mr Haider for his insults towards certain EU Member States and their leaders in the last few days in statements, which Foreign Minister Schόssel has failed to condemn.» (Καταδικάζει τον κ. Haider για τις προσβολές που απηύθυνε εις βάρος ορισμένων κρατών μελών της ΕΕ και των ηγετών τους σε δηλώσεις του τις τελευταίες ημέρες, τις οποίες ο Υπουργός Εξωτερικών Schόssel δεν καταδίκασε.)
(Ανω των δώδεκα βουλευτών εγείρονται) (Το Σώμα εγκρίνει το ψήφισμα)
ΑΙΤΙΟΛΟΓΗΣΕΙΣ ΨΗΦΟΥ
Έκθεση McNally (A5-0082/1999)
Εκφράζω την ικανοποίησή μου για την εξαιρετική αυτή έκθεση σχετικά με την ανακοίνωση "Γυναίκες και επιστήμη" !
Η Επιτροπή προτείνει σε αυτό το έγγραφο την τόνωση των συζητήσεων προκειμένου να προωθηθεί η αυξημένη συμμετοχή των γυναικών στην ευρωπαϊκή έρευνα, στόχος που αξίζει όλη μας την υποστήριξη.
Πράγματι, οι δαπάνες για την έρευνα και την τεχνολογία συνιστούν σημαντικό ποσοστό του προϋπολογισμού της Ευρωπαϊκής Ένωσης, μετά από τη γεωργία και τα διαρθρωτικά ταμεία.
Τα διάφορα προγράμματα πλαίσιο επέτρεψαν όχι μόνο επιστημονικές εργασίες υψηλού επιπέδου, αλλά και μια καινοτόμο συνεργασία ερευνητών από διαφορετικά κράτη μέλη.
Παρατηρείται όμως περιορισμένη παρουσία των γυναικών στους επιστημονικούς κλάδους, παρά τα πάρα πολύ καλά αποτελέσματα που επιτυγχάνουν οι γυναίκες κατά τη διάρκεια των σπουδών τους.
Είναι απαράδεκτο να διαιωνίζεται αυτή η υποεκπροσώπηση των γυναικών.
Γι' αυτό υποδέχομαι με ικανοποίηση τις προτάσεις της Ευρωπαϊκής Επιτροπής.
Ο στόχος του εγγράφου της είναι να εστιαστεί στις πρωτοβουλίες που πρέπει να ληφθούν σε ευρωπαϊκό επίπεδο, και ειδικότερα μέσω του 5ου προγράμματος πλαισίου έρευνας και τεχνολογικής ανάπτυξης (ΠΠΕΤΑ), κάτι που εγκρίνω φυσικά.
Επιδιώκεται μελλοντικά αύξηση της συμμετοχής των γυναικών έως ότου επιτευχθεί εκπροσώπησή τους σε ποσοστό 40% στις υποτροφίες "Μαρία Κιουρί" , στις συνελεύσεις των συμβουλευτικών ομάδων και στις επιτροπές αξιολόγησης επί ολόκληρου του 5ου προγράμματος πλαίσιο ΕΤΑ.
Για τον σκοπό αυτό θα πρέπει να προωθηθεί ο διάλογος και η ανταλλαγή εμπειριών μεταξύ των διαφόρων κρατών μελών, να αναπτυχθεί μια δομή συντονισμού για την εφαρμογή ενός συστήματος εγρήγορσης "Γυναίκες και επιστήμη" στο πλαίσιο του 5ου ΠΠΕΤΑ, με βασικό καθήκον τη συγκέντρωση και τη διάδοση των στατιστικών στοιχείων που συλλέγονται κατά την εφαρμογή του ΠΠΕΤΑ σχετικά με το ποσοστό συμμετοχής των γυναικών στις ερευνητικές δραστηριότητες.
Εξάλλου, όπως και η εισηγήτρια, πιστεύω πως πρέπει να διερευνηθούν τα αίτια της διαφοράς που υφίσταται μεταξύ του αριθμού των γυναικών που αποφοιτούν από επιστημονικούς κλάδους και του αριθμού των γυναικών που καταφέρνουν να βρουν σχετική επαγγελματική απασχόληση.
Μια καλύτερη ανάλυση των εμποδίων που συναντούν οι γυναίκες θα επιτρέψει την κατάρτιση μιας στρατηγικής για την εξάλειψη των εν λόγω εμποδίων.
Θα πρέπει να κινητοποιήσουμε τα πολυάριθμα δίκτυα γυναικών επιστημόνων και να επιτύχουμε τη βοήθειά τους για τη διαμόρφωση μιας κοινής πολιτικής στον τομέα της έρευνας.
Το Ευρωπαϊκό Κοινοβούλιο θα εξακολουθήσει να παρακολουθεί προσεκτικά την εφαρμογή του 5ου ΠΠΕΤΑ, όσον αφορά την προώθηση των γυναικών και να διατυπώνει ιδέες για τον προσανατολισμό του 5ου ΠΠΕΤΑ.
Στον τομέα της επιστήμης και της έρευνας, καθώς και σε όλες τις υπόλοιπες πολιτικές της Ευρωπαϊκής Ένωσης, πρέπει να ενσωματώσουμε τη διάσταση της ισότητας των φύλων για να εκλείψουν οι διαρθρωτικές διακρίσεις που εμποδίζουν τις γυναίκες να συναγωνιστούν επί ίσοις όροις στη αγορά εργασίας.
Η Ευρωπαϊκή Επιτροπή στην ανακοίνωσή της "Γυναίκες και επιστήμη" μας ανακοινώνει την καλή της πρόθεση να κινητοποιήσει τις γυναίκες με σκοπό τον εμπλουτισμό της ευρωπαϊκής έρευνας.
Αυτό είναι αξιέπαινο και μας χαροποιεί.
Πράγματι, πάρα πολύ λίγες γυναίκες συμμετέχουν σε ερευνητικές εργασίες στην Ευρωπαϊκή Ένωση.
Γνωρίζουμε πως δεν μπορούμε να αλλάξουμε αυτή την κατάσταση υποεκπροσώπησης των γυναικών στον τομέα των επιστημών παρά μέσω μιας πολιτικής σχολικού προσανατολισμού που θα ενθαρρύνει συστηματικά τη διαφοροποίηση των επαγγελματικών επιλογών των νεαρών κοριτσιών και, μετά την αποφοίτησή τους, μέσω θετικών δράσεων σε επαγγελματικό επίπεδο.
Ούτως εχόντων των πραγμάτων, ορισμένοι συνάδελφοι αντιδρούν έντονα επειδή στην έκθεση της Επιτροπής για τα Δικαιώματα της Γυναίκας την οποία ψηφίσαμε περιλαμβάνεται ένα σημείο που μπορεί να οδηγήσει σε σύγχυση και που ορισμένοι ερμηνεύουν ως ποσόστωση που απαιτεί συμμετοχή των γυναικών στην ευρωπαϊκή έρευνα σε ποσοστό 40%.
Αυτό δεν αληθεύει προφανώς, γιατί μια τέτοια ποσόστωση θα ήταν μη ρεαλιστική.
Η έκθεση δεν αναφέρει εξάλλου προθεσμία εντός της οποίας θα πρέπει να επιτευχθεί μια τέτοιου είδους ποσόστωση.
Για να κατευνάσω τα πνεύματα και να καθησυχάσω τους συναδέλφους κατέθεσα μια τροπολογία επί του ψηφίσματος στην οποία διαπιστώνουμε απλούστατα πως η Επιτροπή δεσμεύεται στην ανακοίνωσή της να καταβάλει σημαντικές προσπάθειες να αυξήσει τη συμμετοχή των γυναικών στα προγράμματα κοινοτικής έρευνας, κάτι που είναι βεβαίως αξιέπαινο.
Γιατί λοιπόν δεν θα πρέπει να επισημάνουμε πως η Επιτροπή ανέφερε στο κείμενό της πως θεωρεί απαραίτητο να επιδιωχθεί ποσοστό τουλάχιστον 40% για τη συμμετοχή των γυναικών σε όλα τα επίπεδα της εφαρμογής και της διαχείρισης των ερευνητικών προγραμμάτων;
Δεν πρόκειται για ποσόστωση!
Πρόκειται για μια δήλωση προθέσεων πολύ θεμιτή εκ μέρους της Επιτροπής στο μέτρο που τα προγράμματα είναι δικά της και όχι των κρατών μελών.
Μακάρι, ωστόσο, τα τελευταία να εμπνευσθούν και να ακολουθήσουν για μια φορά το καλό παράδειγμα της Επιτροπής καταβάλλοντας τις ίδιες προσπάθειες στο πλαίσιο του ερευνητικού τους προγράμματος.
Είναι ευτυχές το γεγονός πως η συζήτηση, που ξεκίνησε σχετικά με την έκθεση της κ. McNally με στόχο την αύξηση και τη διευκόλυνση της συμμετοχής των γυναικών σε επαγγελματικό επίπεδο στους τομείς της έρευνας και της επιστήμης, έτυχε αρκετά μεγάλης συναίνεσης.
Επί του προκειμένου, είναι όντως ευκταίο να εκφραστεί με καλύτερο τρόπο στην καθημερινή πραγματικότητα η έννοια της ισότητας των ευκαιριών, και δεν μπορώ παρά να εκφράσω την ικανοποίησή μου για την εφαρμογή μιας πολιτικής που θα συμβάλει στην ικανοποίηση των θεμιτών φιλοδοξιών των γυναικών: να έχουν ίση πρόσβαση στις επιστημονικές μελέτες, να καταλαμβάνουν υπεύθυνες θέσεις πραγματικά αντάξιες των επιδόσεων και των ικανοτήτων τους και να δουν γρήγορα να λαμβάνονται συνοδευτικά μέτρα που θα τους επιτρέπουν να συνδυάσουν την οικογενειακή και την επαγγελματική ζωή.
Αυτή όμως η απαραίτητη ρεαλιστική και πραγματιστική πολιτική, η οποία θα πρέπει να επιδιώκει την κατάργηση των συγκεκριμένων εμποδίων που προσδιορίζονται ως αναμφισβήτητοι παράγοντες αυτής της ανισότητας, πρέπει κατά τη γνώμη μας να εκπορεύεται απαραιτήτως από την έννοια της συμπληρωματικότητας, της μόνης που μπορεί να δικαιολογήσει μια βολονταριστική πολιτική στον τομέα αυτό.
Ο προβληματισμός μας και οι μελλοντικές μας ενέργειες πρέπει να επικεντρωθούν στον σεβασμό αυτών των αξιών, που σέβονται πραγματικά τις διαφορές, και όχι σε μια αξιωματική ισότητα των φύλων, που εμπεριέχει τις δικές της αντιφάσεις.
Τίποτα δεν δικαιολογεί εν πάση περιπτώσει να παρασυρόμαστε από μια εύκολη ποσοτική πολιτική που βασίζεται στην πρακτική των ποσοστώσεων, είναι αντίθετη με την έννοια της εθνικότητας, στην οποία είναι ιδιαίτερα προσηλωμένοι οι βουλευτές της Ομάδας Ένωση για την Ευρώπη των Εθνών, και οι πιθανές συνέπειες της οποίας μπορεί να έχουν αντίθετο αποτέλεσμα από αυτό που φαίνεται να επιδιώκει η έκθεση της κ. McNally, τη συμμετοχή δηλαδή των γυναικών σε επαγγελματικό επίπεδο στους τομείς της επιστήμης και της έρευνας ανάλογα με την αξία τους.
Γιατί οι γυναίκες θα αποδείξουν το συμφέρον να διευκολυνθεί η έναρξη της επαγγελματικής τους σταδιοδρομίας και θα φθάσουν στην αλλαγή των ισορροπιών, στο πλαίσιο των οποίων εξακολουθούν να βρίσκονται σε πάρα πολύ μειονεκτική θέση, έχοντας ακριβώς την ευκαιρία να αποδείξουν την πραγματική τους αξία και καταργώντας στον μέγιστο δυνατό βαθμό τους φραγμούς που συνδέονται με την ιδιαίτερη θέση τους, και όχι στο πλαίσιο μιας σύγκρουσης όπου θα δώσουν την εντύπωση πως επιτίθενται εναντίον των ανδρικών προνομίων.
Δεδομένου πως το Ευρωπαϊκό Κοινοβούλιο επέλεξε να ψηφίσει ένα κείμενο που προσφεύγει ρητά σε αυτή την πολιτική των ποσοστώσεων που ως συντάκτρια γνωμοδότησης προσπάθησα να καταγγείλω με σθένος, και παρά τις γενικές κατευθύνσεις που εγκρίνω σε μεγάλο βαθμό, δεν μπορούσα παρά να απόσχω από την ψηφοφορία επί της έκθεσης της κ. McNally.
Δεύτερη ανάγνωση Florenz (A5-0006/2000)
Κυρία Πρόεδρε, αξιότιμοι κυρίες και κύριοι, αγαπητοί συνάδελφοι, σήμερα ψηφίσαμε σε δεύτερη ανάγνωση για τις τροπολογίες της οδηγίας για τα παλιά αυτοκίνητα.
Ένας λόγος που απέρριψα την οδηγία στο σύνολό της είναι ότι η τροπολογία 34 για το άρθρο 12 και οι τροπολογίες για το άρθρο 5, παρ.4, δεν έλαβαν επαρκή πλειοψηφία στο Σώμα.
Κατάγομαι από μια χώρα όπου κατασκευάζεται το 50% των αυτοκινήτων που υπάρχουν στην ΕΕ, και ειδικά η δωρεάν απόσυρση των υφισταμένων παλιών αυτοκινήτων είναι πολύ δαπανηρή και απαράδεκτη.
Κατά την άποψή μου αυτό θα επιβαρύνει σημαντικά και την αγορά εργασίας μέσω της αύξησης των δαπανών των εμπλεκόμενων επιχειρήσεων.
Αυτό δεν μπορεί να θεωρηθεί καλό σε μια Ευρωπαϊκή Ένωση όπου καθημερινά προβληματιζόμαστε για την απασχόληση.
Πιστεύω ότι είναι σημαντικό μειονέκτημα και ουσιαστικά δεν συμφωνεί ούτε με τη νομοθεσία μας.
Κατά συνέπεια, από τη δική μου σκοπιά η οδηγία αυτή δεν μπορεί να γίνει αποδεκτή με τη συγκεκριμένη μορφή.
Κυρία Πρόεδρε, θέλω να τοποθετηθώ επί της έκθεσης Florenz.
Θεωρώ ότι η ψηφοφορία έδειξε πως ναι μεν αποδυναμώθηκε η κοινή θέση του Συμβουλίου, ευτυχώς όμως οι μεγάλες Ομάδες - κυρίως οι Γερμανοί εκπρόσωποί τους - δεν πέτυχαν να καταστρέψουν το κύριο τμήμα της οδηγίας, δηλαδή την ευθύνη του κατασκευαστή.
Δυστυχώς, πέρασε η αποδυνάμωση μιας αποτελεσματικής οικολογικής πολιτικής για τη ροή υλικών, και συγκεκριμένα μέσω της υποχρεωτικής εκτίμησης της επικινδυνότητας ουσιών που είναι γενικά γνωστό εδώ και χρόνια ότι βλάπτουν την υγεία.
Γνωρίζουμε ότι ο μόλυβδος, ο υδράργυρος, το κάδμιο και το εξασθενές χρώμιο έχουν μεγάλη τοξικότητα και κρύβουν κινδύνους για την υγεία και ότι σε πολλές κοινοτικές οδηγίες επιτεύχθηκε να περιοριστεί η χρησιμοποίησή τους χωρίς να υπάρχει ανάλυση κινδύνων.
Δυστυχώς, στο σημείο αυτό το Κοινοβούλιο υποχώρησε μπροστά στα συμφέροντα της βιομηχανίας.
Παρ' όλα αυτά, χαίρομαι πολύ που δεν μπόρεσαν να συγκεντρώσουν πλειοψηφία οι τροπολογίες των Florenz, Lange και άλλων, που ουσιαστικά προσπάθησαν να αποκλείσουν την ευθύνη του κατασκευαστή και να αφήσουν τους καταναλωτές να πληρώσουν για τη φιλική προς το περιβάλλον απόσυρση και ανακύκλωση των παλιών οχημάτων.
Θεωρώ ντροπή τη συγκεκριμένη προσπάθεια και χαίρομαι που δεν πέτυχε, που δεν έλαβε πλειοψηφία η απόπειρα μιας μεγάλης κυβέρνησης και των βουλευτών ενός μεγάλου κράτους μέλους να επιβληθούν στις αποφάσεις του Ευρωπαϊκού Κοινοβουλίου κατά την ψηφοφορία προς το συμφέρον των εθνικών τους βιομηχανιών.
Αξιότιμη κυρία Πρόεδρε, μολονότι έχω περάσει το μεγαλύτερο μέρος της ζωής μου μέσα σε γρήγορα αυτοκίνητα, συμφωνώ με τον συνάδελφό μου κ. Florenz πως πρέπει να διατυπωθεί σαφώς στην οδηγία για τα οχήματα στο τέλος του κύκλου ζωής τους ότι τα ιστορικά οχήματα δεν εμπίπτουν στο πεδίο εφαρμογής της οδηγίας.
Αυτά τα υπέροχα αυτοκίνητα δεν είναι απόβλητα.
Για τον λόγο αυτό ψήφισα υπέρ των τροπολογιών.
Δεν θα πρέπει επίσης να προσδιορίζουμε την ηλικία των ιστορικών οχημάτων, διότι στις εθνικές διατάξεις υπάρχουν πολύ μεγάλες διαφορές.
Έτσι θα καταφέρουμε να διατηρήσουμε τα ιστορικά πολύτιμα οχήματα για τις ερχόμενες γενιές.
Δεν μπορούμε επίσης να ξεχάσουμε τους συλλέκτες παλαιών αυτοκινήτων, οι οποίοι μόνον στη Φινλανδία υπερβαίνουν τους 50.000.
Αυτοί επιτελούν σιωπηρό, αλλά εξαιρετικά πολύτιμο ιστορικοπολιτιστικό έργο.
Η διαδικασία στο Kοινοβούλιο αναφορικά με αυτό το θέμα προκάλεσε το λιγότερο σύγχυση.
Ενόψει της ψηφοφορίας στην Ολομέλεια υπεβλήθησαν νέες προτάσεις τροπολογίας, παρόμοιες με αυτές που είχαν ήδη καταψηφιστεί στην κοινοβουλευτική επιτροπή.
Γι' αυτόν τον λόγο θεωρούμε ότι μέσα σε αυτή τη σύγχυση που έχει δημιουργηθεί το κείμενο του Συμβουλίου είναι το καλύτερο.
Σε αυτόν τον τομέα χρειαζόμαστε μια οδηγία και συνεπώς θέλουμε και εμείς να αποφευχθεί μια περίπλοκη διαδικασία συνδιαλλαγής.
Η οδηγία για τα εκτός λειτουργίας οχήματα θα αποτελέσει παράδειγμα για τη μελλοντική νομοθεσία, και επομένως είναι σημαντικό να είναι σαφής η ευθύνη του κατασκευαστή, κάτι που δεν πρέπει επ' ουδενί να τεθεί υπό αμφισβήτηση.
-Josse (EDD), γραπτώς. (FR) Το Κοινοβούλιο εξετάζει σήμερα για τελευταία φορά αυτό το κείμενο σχετικά με τα οχήματα "στο τέλος του κύκλου ζωής τους" και τη μοίρα τους, δηλαδή την καταστροφή, αξιέπαινος σκοπός χάριν σεβασμού στο περιβάλλον μας.
Στο πλαίσιο όμως αυτού του κειμένου είναι απόλυτη ανάγκη να επιδείξουμε προσοχή σε δύο σημεία.
Κατ' αρχάς ποιος θα αναλάβει το κόστος αυτής της καταστροφής.
Πρέπει όλοι να προσέξουμε ώστε να μην πληρώνει πάντα ο ίδιος, ο ιδιοκτήτης δηλαδή του οχήματος, ο οποίος έχει φορολογηθεί ήδη αρκετά γι' αυτό το αυτοκίνητο, που, από οικονομική άποψη, είναι πηγάδι απύθμενο.
Πολύ πρόσφατα μιλήσαμε για την αρχή "ο ρυπαίνων πληρώνει" : ας την εφαρμόσουμε με τρόπο λογικό και σταθερό, χωρίς δογματισμό και χωρίς να χάνουμε τον στόχο.
Το δεύτερο βασικό σημείο που πρέπει να περιλαμβάνει το παρόν κείμενο αφορά τη ρητή πρόβλεψη της εξαίρεσης από το πεδίο εφαρμογής του των οχημάτων με συλλεκτική αξία.
Μπορεί κανείς να πει σε κάποιες περιπτώσεις πως δεν χρειάζεται να αναγραφεί γιατί είναι προφανής, όμως προσωπικά επιμένω να καταγραφεί γιατί είναι αναμφισβήτητα προς όφελός μας να εγκρίνουμε σαφή κείμενα.
Ας εγκρίνουμε λοιπόν αυτές τις τροπολογίες προκειμένου να διαφυλάξουμε αυτά τα κοσμήματα της αυτοκινητοβιομηχανίας.
Τα παλαιά αυτά αυτοκίνητα αποτελούν μαρτυρίες ενός πολιτισμού και ενός πάθους που πρέπει να τυγχάνουν αναγνώρισης και σεβασμού από την Ευρώπη, διαφορετικά κινδυνεύουν να εκλείψουν οι ιδιαιτερότητές μας.
Στα ευρωπαϊκά κείμενα είναι πάμπολλα τα παραδείγματα που δείχνουν πώς το συγκεχυμένο και η αοριστία προκαλούν σοβαρές διαφορές και διαμάχες.
Θα αναφέρω μόνο την περίπτωση των οδηγιών 79/409 και 92/43.
Η σαφήνεια των κειμένων αποτελεί εγγύηση και νομική ασφάλεια για όσους θα εφαρμόζουν και θα ζουν με τα κείμενα αυτά επί καθημερινής βάσης.
Έργο του Ευρωπαϊκού Κοινοβουλίου δεν είναι να δημιουργεί διαφορές και να οδηγεί σε δικαστικές προσφυγές, σε οποιοδήποτε δικαστήριο, γιατί αυτό αντιστρατεύεται στην αποστολή του.
Αντίθετα, πρέπει να εγκρίνει σαφή κείμενα ώστε να περιορίζει τις διαφορές.
Το γεγονός ότι η έκθεση Florenz προκάλεσε θόρυβο είναι φανερό από τους ισχυρούς μηχανισμούς άσκησης πίεσης που δημιουργήθηκαν τόσο από τη βιομηχανία όσο και από το οικολογικό κίνημα.
Εκφράζω τη λύπη μου για το γεγονός ότι οι κατασκευαστές βομβάρδισαν το Ευρωπαϊκό Κοινοβούλιο και το Συμβούλιο με μια σειρά επιχειρημάτων τα οποία ήταν είτε αβάσιμα είτε λανθασμένα.
Και τολμώ να το πω αυτό επειδή μπήκα στον κόπο να πάω και να πληροφορηθώ επιτόπου στις επιχειρήσεις αποσυναρμολόγησης, οι οποίες μετατράπηκαν επιτυχώς σε επιχειρήσεις ανακύκλωσης εξαρτημάτων αυτοκινήτων.
Αυτές μου κατέστησαν σαφές ότι τα επιχειρήματα π.χ. για την έλλειψη ασφάλειας είναι αβάσιμα.
Το λόμπι των αυτοκινητοβιομηχανιών δεν το επανέλαβε σήμερα, και είμαι ευτυχής.
Η οδηγία παραμένει ακέραιη.
Υπολογίζω ότι εμείς στη διαδικασία συνδιαλλαγής θα καταλήξουμε σε ένα εξαιρετικό αποτέλεσμα, σύμφωνα με το οποίο η άποψη για ένα καλύτερο περιβάλλον θα υπερισχύσει επί των παράλογων βιομηχανικών απαιτήσεων.
Το κόμμα μου τάχθηκε κατά του μέτρου αυτού και των προτεινόμενων τροπολογιών.
Στη ζωή υπάρχουν ελάχιστα πράγματα περισσότερο βέβαια από τους φόρους, τον θάνατο και τη μόλυνση.
Δεν υπάρχει όμως και τίποτε πιο βέβαιο από τις περιβαλλοντικές οδηγίες της ΕΕ, οι οποίες έχουν αξιέπαινες προθέσεις, αλλά στην πραγματικότητα δεν καταφέρνουν να πετύχουν τους δηλωθέντες στόχους τους.
Όταν πρόκειται για τη μόλυνση, είμαστε όλοι εναντίον σαν να πρόκειται για αμαρτία, αλλά από το σημείο αυτό μέχρι να φθάσουμε να πιστέψουμε ότι κάποιο μέτρο είναι απαραίτητα καλό, απλώς επειδή προτείνεται για την καταπολέμηση αυτού του κακού, υπάρχει μεγάλη διαφορά.
Στην πραγματικότητα, η οδηγία αυτή, όπως και τόσες άλλες που εξετάζουν περιβαλλοντικά θέματα, δεν είναι καλή.
Όπως συμβαίνει συχνά, απλώς και μόνο παρέχει άλλη μια τεράστια γραφειοκρατική δομή για τον έλεγχο ενός προβλήματος, η οποία απλώς θα χρησιμεύσει για τη δημιουργία περισσότερων θέσεων εργασίας για μόνιμους υπαλλήλους και κοστίζει στην αυτοκινητοβιομηχανία και στους καταναλωτές πάρα πολλά χρήματα.
Το μόνο που δεν θα πετύχει είναι να επιλύσει το πρόβλημα - είναι μια τεράστια βαριά που δεν πετυχαίνει ούτε ένα καρύδι.
Κανείς, και ακόμη λιγότερο το κόμμα μου, δεν θα μπορούσε να διαφωνήσει ότι πρέπει να ενθαρρυνθεί η ανακύκλωση, όμως ο καλύτερος τρόπος για να το πετύχουμε είναι να συνεργαστούμε με την αγορά και όχι να δημιουργήσουμε άλλο ένα γραφειοκρατικό τερατούργημα.
Ως εκ τούτου, πιο κατάλληλος τρόπος για να ενθαρρύνουμε την ανακύκλωση είναι να φορολογούμε τους κατασκευαστές που δεν αυξάνουν τα ποσοστά των ανακτήσιμων υλικών στα οχήματα που παράγουν, να ενθαρρύνουμε τις εταιρείες ανακύκλωσης του ιδιωτικού τομέα μέσω μιας δέσμης φορολογικών κινήτρων και βοηθώντας τις να συμμορφωθούν προς τις περιβαλλοντικές απαιτήσεις και να παράσχουμε κίνητρα για τη χρήση των ανακυκλωμένων υλικών.
Φυσικά πρόκειται για τομείς στους οποίους η ΕΕ δεν έχει καμία δικαιοδοσία και ούτε πρέπει να έχει τέτοιου είδους δικαιοδοσία.
Ωστόσο, ελλείψει τέτοιων εξουσιών, δεν θα πρέπει να επιδιώκει να τις αντικαταστήσει με ένα λιγότερο αποτελεσματικό μέτρο.
Αντ' αυτού, πρέπει να αφήσει τα κράτη μέλη να αναπτύξουν τα δικά τους συστήματα και να αποφύγει την τάση να παρεμβαίνει εκεί που δεν χρειάζεται και όπου δεν μπορεί να ωφελήσει σε τίποτε.
Έκθεση Berger (A5-0007/2000)
Σκοπός της παρούσας πρότασης οδηγίας είναι ο καθορισμός των όρων για την απόσπαση των μισθωτών εργαζομένων υπηκόων τρίτου κράτους στο πλαίσιο της παροχής διασυνοριακών υπηρεσιών.
Και αυτό επειδή οι υπήκοοι τρίτων χωρών που διαμένουν νομίμως σε ένα κράτος μέλος δεν απολαύουν του δικαιώματος ελεύθερης κυκλοφορίας στην επικράτεια της Ευρωπαϊκής Ένωσης, ενώ μέχρι σήμερα οι περιορισμοί που επιβάλλονταν στην ελεύθερη κυκλοφορία των εξωκοινοτικών εργαζομένων στο έδαφος της Ευρωπαϊκής Ένωσης υπήρξαν ιδιαίτερα αυστηροί.
Επομένως, είναι θετικό το γεγονός ότι διευκολύνεται η ελεύθερη κυκλοφορία των εργαζομένων στην Ευρωπαϊκή Ένωση, έστω κι αν αυτοί είναι υπήκοοι τρίτων χωρών.
Εντούτοις, η πρόταση οδηγίας δεν στοχεύει να επιτρέψει τη μετακίνηση αυτών των εργαζομένων σε κάποιο άλλο κράτος μέλος παρά μόνον όταν αυτοί αποσπώνται για λογαριασμό ενός εργοδότη ο οποίος είναι εγκατεστημένος στη χώρα όπου βρίσκεται ο συνήθης τόπος διαμονής τους, άρα η δυνατότητα ελεύθερης κυκλοφορίας περιορίζεται χρονικά στην περίοδο της απόσπασης και ισχύει αποκλειστικά για το κράτος μέλος στο οποίο αποσπάται ο εργαζόμενος.
Αυτό σημαίνει ότι η βασική μέριμνα της παρούσας πρότασης δεν είναι να επιλύσει το πρόβλημα της ελεύθερης κυκλοφορίας των εν λόγω εργαζομένων, αλλά απλώς να διευκολύνει τη δουλειά των φορέων παροχής υπηρεσιών.
Από την άλλη, με πρόσχημα την απλούστευση των διαδικασιών ενσωματώνονται στην έκθεση Berger κάποιες εξαιρετικά αμφισβητήσιμες τροπολογίες, όπως π.χ. αυτή που προτείνει την καθιέρωση ενός κοινού συστήματος ανταλλαγής πληροφοριών και πρόσβασης στις κάρτες που εκδίδονται από υπηρεσίες οποιουδήποτε κράτους μέλους.
Έκθεση Berger (A5-0007/2000) και Berger (A5-0012/2000)
Χαιρετίζω με πολύ μεγάλη ικανοποίηση τις δύο προτάσεις οδηγιών οι οποίες έχουν στόχο να διευκολύνουν την ελεύθερη κυκλοφορία των εργαζομένων υπηκόων τρίτου κράτους διευκολύνοντας ταυτόχρονα την ελεύθερη κυκλοφορία των υπηρεσιών.
Ως προς την ουσία, αυτές οι προτάσεις καθιερώνουν μια κάρτα παροχής υπηρεσιών-ΕΚ η οποία θα επιτρέψει μελλοντικά σε περίπου 5 εκατ. υπηκόους τρίτου κράτους, οι οποίοι διαμένουν νόμιμα σε ένα κράτος μέλος της Ευρωπαϊκής Ένωσης, να παρέχουν τις υπηρεσίες τους σε άλλα κράτη μέλη, πράγμα που σήμερα παρεμποδίζεται από προβλήματα όπως η απόκτηση θεώρησης και άδειας εργασίας.
Η πρώτη πρόταση οδηγίας θα επιτρέψει στις επιχειρήσεις που εδρεύουν σε ένα κράτος μέλος και απασχολούν εργαζόμενους, που είναι υπήκοοι τρίτου κράτους, να αποσπούν προσωρινά αυτούς τους μισθωτούς εργαζόμενους σε ένα άλλο κράτος μέλος για να παράσχουν εκεί τις υπηρεσίες τους.
Σε ό,τι αφορά τις προβλεπόμενες διατάξεις, ο εργοδότης θα έχει απλώς την ευθύνη να ζητήσει μια κάρτα παροχής υπηρεσιών για κάθε ενδιαφερόμενο εργαζόμενο.
Λογικά, ο εργαζόμενος για να μπορέσει να αποκτήσει μια τέτοια κάρτα θα πρέπει να κατοικεί νομίμως σε ένα κράτος μέλος και να καλύπτεται από κάποιο καθεστώς κοινωνικής ασφάλισης.
Η δεύτερη πρόταση παραχωρεί τα ίδια δικαιώματα στους αυτοαπασχολούμενους εργαζόμενους που είναι υπήκοοι τρίτου κράτους.
Μολονότι κατ' ουσίαν συμφωνώ με τις προτάσεις της Ευρωπαϊκής Επιτροπής, είναι γεγονός ότι ορισμένες διατάξεις θα μπορούσαν να προκαλέσουν σύγχυση.
Για τον λόγο αυτό υπερψηφίζω τις τροπολογίες που κατέθεσε η εισηγήτρια.
Το γεγονός αυτό θα συμβάλει στην αποσαφήνιση των διατάξεων και κατά συνέπεια στην πρόληψη κάθε ενδεχόμενης κατάχρησης!
Αλλες τροπολογίες αποσκοπούν στην απλοποίηση των διοικητικών διαδικασιών, εξουσιοδοτώντας επί παραδείγματι τα κράτη μέλη να καθορίζουν μία μόνο αρμόδια αρχή για την έκδοση των καρτών.
Θεωρώ απαραίτητη μια τέτοια τροποποίηση προκειμένου να αποφεύγεται η διοικητική βραδύτητα, η οποία πάρα πολύ συχνά ανακόπτει την ορθή εφαρμογή νέων διατάξεων.
Κατά συνέπεια, δεν μπορώ παρά να εκφράσω την ικανοποίησή μου για την έγκριση αυτών των οδηγιών έτσι όπως τροποποιήθηκαν.
Πράγματι, δεν θα ήταν δυνατό να ανεχθούμε πλέον τα άτομα που κατοικούν νομίμως στην επικράτεια της Ευρωπαϊκής Ένωσης να αντιμετωπίζουν τόσες δυσκολίες.
Αυτό αντίκειται στη θεμελιώδη αρχή της μη διάκρισης, την οποία καθιερώνουν οι ιδρυτικές Συνθήκες της Ένωσής μας.
Έκθεση Marinho (A5-0003/2000):
, γραπτώς. (FR) Διατηρούμε σοβαρές επιφυλάξεις έναντι των προτάσεων τροποποίησης του Συμβουλίου.
Είναι πράγματι ανεξήγητο πως, ενώ πρέπει να αυξήσουμε τον αριθμό των δικαστικών του Πρωτοδικείου των Ευρωπαϊκών Κοινοτήτων λόγω, ως γνωστόν, υπερβολικού φόρτου εργασίας, προτείνεται παράλληλα να επεκταθεί το πεδίο αρμοδιοτήτων του.
Τα αποτελέσματα του πρώτου μέτρου θα αναιρεθούν εκ των πραγμάτων από το δεύτερο.
Ορισμένοι θα πουν πως τίποτα δεν είναι τέλειο σε αυτόν τον κόσμο, όμως μια σύντομη ιστορική αναδρομή θα τους επιτρέψει να κατανοήσουν καλύτερα τις επιφυλάξεις μας:
Την 1η Ιανουαρίου 1995 το Συμβούλιο έθεσε και πάλι το θέμα της αύξησης του αριθμού των δικαστών που ορίζεται στο άρθρο 17 της Συνθήκης Προσχώρησης της 24ης Ιουνίου 1994.
Τον Μάιο του 1995, στο στάδιο προπαρασκευής της Συνθήκης του Αμστερνταμ, το Πρωτοδικείο, ανήσυχο λόγω της συνεχούς αύξησης του όγκου των προσφυγών, επέμενε ήδη στην ανάγκη να ληφθούν μέτρα "διαφορετικά το Δικαστήριο θα αδυνατεί σύντομα να ανταποκριθεί με τον καλύτερο τρόπο στην αρχή χρηστής απονομής δικαιοσύνης και να εκπληρώνει την αποστολή που του ανατέθηκε · συνθήκες υπό τις οποίες πιθανόν να διακυβευθεί η προστασία όσων προσφεύγουν" .
Τι κάναμε όμως στο Αμστερνταμ; Τίποτα προς αυτή την κατεύθυνση.
Αντίθετα, η συμφόρηση του δικαιοδοτικού οργάνου επιδεινώθηκε με μια επέκταση της κοινοτικής δικαστικής αρμοδιότητας στο πλαίσιο του τρίτου πυλώνα.
Θα συμφωνήσετε εξάλλου πως τα κείμενα που εγκρίνονται από το Κοινοβούλιό μας παραπέμπουν πάντα στα δικαστήρια των Ευρωπαϊκών Κοινοτήτων, ακόμα και για τον υπό κατάρτιση Χάρτη των Θεμελιωδών Δικαιωμάτων.
Η αύξηση του αριθμού των δικαστών του Πρωτοδικείου των Ευρωπαϊκών Κοινοτήτων από 15 σε 21 και η δυνατότητα που του παρασχέθηκε πρόσφατα να αποφαίνεται επί ορισμένων υποθέσεων συνεδριάζοντας ως μονομελές δεν αποτελούν λύσεις παρά απλά δέλεαρ που δόθηκαν απρόθυμα και τις συνέπειες των οποίων θα συνειδητοποιήσουμε όταν θα είναι αργά.
Οι προτάσεις αυτές δεν είναι επομένως αντάξιες όσων διακυβεύονται και μαρτυρούν μια υπεκφυγή που θα απαιτήσει μακροπρόθεσμα την αύξηση του αριθμού των δικαστών σε πολλές εκατοντάδες.
Δεν μπορούμε να αποδεχθούμε τις εν λόγω προτάσεις, γιατί μια τέτοια παρέκκλιση προς μια Ευρώπη των δικαστών βλάπτει τη χρηστή άσκηση της δημοκρατίας στα κράτη μας.
Θεωρούμε επομένως πως ήρθε η ώρα να προβληματιστούμε σε βάθος προκειμένου να βάλουμε τάξη στο κοινοτικό δικαστικό σύστημα και να εγγυηθούμε μια ποιοτική δικαιοσύνη.
Το θέμα αυτό είναι αδιάρρηκτα συνδεδεμένο με τον υφιστάμενο προβληματισμό για την ιεράρχηση των κανόνων και μια καλύτερη εφαρμογή της αρχής της επικουρικότητας.
Θα υπάρξει άραγε καλύτερη ευκαιρία από την επικείμενη Διακυβερνητική Διάσκεψη;
Έκθεση Δημητρακόπουλου, Leinen (A5-0018/2000)
Το σημαντικότερο έργο της επικείμενης Διακυβερνητικής Διάσκεψης είναι η μεταρρύθμιση της ΕΕ ενόψει της ένταξης των νέων κρατών μελών.
Επομένως, συμφωνούμε φυσικά να δώσει τώρα το Ευρωπαϊκό Κοινοβούλιο την τυπική συγκατάθεσή του για να ξεκινήσει η Διακυβερνητική Διάσκεψη.
Θεωρούμε ωστόσο πως η Διακυβερνητική Διάσκεψη θα πρέπει να περιοριστεί σε θέματα τα οποία είναι απαραίτητα για να καταστεί δυνατή η υλοποίηση της διεύρυνσης.
Αυτή ήταν η θέση μας και τον Νοέμβριο του 1999, και γι' αυτό θέλουμε να παραπέμψουμε στην αιτιολόγηση της ψήφου μας της 18ης Νοεμβρίου 1999.
Το Ευρωπαϊκό Κοινοβούλιο στη γνωμοδότηση που ενέκρινε προ ολίγου για την έναρξη της προσεχούς Διακυβερνητικής Διάσκεψης ζητά "τη δημιουργία μηχανισμών συνταγματικής αναθεώρησης".
Αυτή η βούληση υποσκέλισης των εθνών από ένα νομικώς ισχυρότερο κείμενο εκδηλώνεται επίσης στις πρώτες συνεδριάσεις της ομάδας που είναι επιφορτισμένη με την επεξεργασία του επονομαζόμενου Χάρτη των Θεμελιωδών Δικαιωμάτων, που αποτελεί στην πραγματικότητα ένα συγκεκαλυμμένο σύνταγμα.
Εκδηλώνεται επίσης στην απίστευτη παρέκκλιση του Ευρωπαϊκού Κοινοβουλίου, το οποίο επιθυμούσε σήμερα με την έγκριση ενός ψηφίσματος να αναιρέσει το αποτέλεσμα των ελεύθερων εκλογών στην Αυστρία.
Η ίδια βούληση να υποβαθμισθούν τα κράτη σε απλές εξαρτημένες διοικητικές περιφέρειες διαφαίνεται επίσης σε όλες τις σελίδες της γνωμοδότησης που συνέταξε η αρμόδια για τη Διακυβερνητική Διάσκεψη επιτροπή.
Η βασική ιδέα συνίσταται στη γενίκευση των ψηφοφοριών βάσει της ειδικής πλειοψηφίας, τροποποιώντας παράλληλα το περιεχόμενο αυτής της ειδικής πλειοψηφίας ώστε να μετεξελιχθεί σε μια διπλή απλή πλειοψηφία, των κρατών και των πληθυσμών, προκειμένου να αυξηθεί το περιθώριο ελιγμών της Επιτροπής και να μειωθεί εκείνο των μειοψηφούντων κρατών.
Παρεμπιπτόντως, θα είναι κατά πάσα πιθανότητα ενδιαφέρον για τους Γάλλους να μάθουν πως η Επιτροπή ζητά την τροποποίηση του άρθρου 67 της Συνθήκης του Αμστερνταμ, ούτως ώστε να καθιερώσει τη λήψη αποφάσεων κατά πλειοψηφία, καθώς και τη συναπόφαση με το Ευρωπαϊκό Κοινοβούλιο.
Ενθυμούμαστε ότι το εν λόγω άρθρο, το οποίο πραγματεύεται τη μεταφορά της μεταναστευτικής πολιτικής σε κοινοτικό επίπεδο, προέβλεπε ότι για μια πενταετία οι αποφάσεις θα συνέχιζαν να λαμβάνονται στο Συμβούλιο με ομοφωνία και ότι στη συνέχεια το Συμβούλιο θα αξιολογούσε την πιθανή σκοπιμότητα της τροποποίησης του συστήματος.
Στη Γαλλία, στην Εθνοσυνέλευση όπως και στη Γερουσία, υπήρξε καθησυχασμός πολλών βουλευτών τη στιγμή της επικύρωσης, διότι ειπώθηκε ότι, ούτως ή άλλως το Συμβούλιο διατηρούσε την ελευθερία επιλογής και θα μπορούσε να διατηρήσει την ομοφωνία.
Ωστόσο, σήμερα ο ίδιος Υπουργός Ευρωπαϊκών Υποθέσεων που προετοίμασε τη Συνθήκη του Αμστερνταμ, και που στο μεταξύ έγινε Ευρωπαίος Επίτροπος, ο κ. Barnier, προτείνει να αποφασισθεί στην προσεχή Διακυβερνητική να εργάζεται το Συμβούλιο σε αυτά τα θέματα λαμβάνοντας αποφάσεις κατά πλειοψηφία.
Ορίστε σε τι είδους πλοκάμια μπλεκόμαστε ασταμάτητα όταν παίζουμε το παιχνίδι της ευρωπαϊκής ολοκλήρωσης με τα θεσμικά όργανα των Βρυξελλών.
Οι Γάλλοι θα πρέπει να συνειδητοποιήσουν πλήρως ότι, αφενός ο στόχος όλων αυτών των ενεργειών είναι η εξαφάνιση του κράτους τους ως υπεύθυνου κέντρου λήψης αποφάσεων και ότι, αφετέρου θα χρησιμοποιηθούν όλα τα μέσα για να αποσπαστεί η συγκατάθεσή τους.
Εάν υποχωρήσουν είναι χαμένοι.
Διότι αυτή τη στιγμή τούς αφαιρούν το ένα μετά το άλλο τα μέσα άμυνάς τους.
Οι Δανοί Σοσιαλδημοκράτες του Ευρωπαϊκού Κοινοβουλίου ψήφισαν σήμερα κατά της έκθεσης σχετικά με τη σύγκληση της Διακυβερνητικής Διάσκεψης.
Είναι αποφασιστικής σημασίας για εμάς η συγκεκριμένη Διακυβερνητική Διάσκεψη να ολοκληρωθεί πριν από το πέρας του 2000, ούτως ώστε να μην υπάρξουν τυπικές προϋποθέσεις, όπως η στάθμιση ψήφου στο Συμβούλιο των Υπουργών ή η σύνθεση της Επιτροπής και του Ευρωπαϊκού Κοινοβουλίου, οι οποίες θεμελιώνουν τον δρόμο για τη διεύρυνση της ΕΕ.
Ως εκ τούτου, ήταν μεγάλη η ικανοποίησή μας για τις αποφάσεις που ελήφθησαν στη Σύνοδο Κορυφής του Ελσίνκι τον Δεκέμβριο.
Μια υπερβολικά φιλόδοξη διεύρυνση της ημερήσιας διάταξης στη συγκεκριμένη χρονική στιγμή αυξάνει τους κινδύνους για καθυστέρηση της διαδικασίας διεύρυνσης, πράγμα που δεν επιθυμούμε, γι' αυτό και την καταψηφίσαμε.
Παρ' όλα αυτά, συμφωνούμε σε μεγάλο βαθμό με τους συναδέρφους μας ως προς την ανάγκη για διαφάνεια όσον αφορά τη Διακυβερνητική Διάσκεψη, ούτως ώστε οι πολίτες να ενημερώνονται για τη διεξαγωγή των εργασιών.
Είμαστε ικανοποιημένοι από το γεγονός ότι στη Διάσκεψη του Ελσίνκι καθορίστηκε μια περιορισμένη ημερήσια διάταξη για τη Διακυβερνητική Διάσκεψη.
Τα πιθανά μελλοντικά κράτη μέλη πρέπει επίσης να συμμετέχουν στη διαμόρφωση της μελλοντικής ΕΕ και να έχουν δυνατότητα να την επηρεάσουν.
Οι εκλογές του 1999 για το Ευρωπαϊκό Κοινοβούλιο κατέδειξαν με κάθε σαφήνεια ότι οι πολίτες δεν συμφωνούν με τις αντιλήψεις περί μιας ολοένα και περισσότερο ομόσπονδης ΕΕ που κυβερνάται από τις Βρυξέλλες.
Με την έναρξη της προσεχούς Διακυβερνητικής η εξέλιξη της Ευρωπαϊκής Ένωσης βρίσκεται και πάλι στο προσκήνιο.
Για μια ακόμη φορά οι αρχηγοί κρατών και κυβερνήσεων θα μονοπωλήσουν τη συζήτηση.
Με άλλα λόγια, δεκαπέντε άτομα θα συζητήσουν και θα αποφασίσουν κεκλεισμένων των θυρών για την τύχη περισσοτέρων από 350 εκατ. ανθρώπων.
Κατανοούμε συνεπώς την αδιαφορία των λαών απέναντι σε μια ευρωπαϊκή οικοδόμηση που συμβαίνει ερήμην τους και η οποία δεν λαμβάνει υπόψη της τις ανησυχίες τους.
Πράγματι, αρκεί να κοιτάξει κανείς την ημερήσια διάταξη της Διακυβερνητικής: τα θεσμικά όργανα, η διεύρυνση και η αυτόνομη άμυνα.
Στην πραγματικότητα το θέμα είναι η ενίσχυση της εκτελεστικής εξουσίας, η προώθηση της προσάρτησης των ανατολικών χωρών στον φιλελευθερισμό και η νέα ώθηση στη στρατιωτικοποίηση της Ευρώπης, κυρίως με την αύξηση του προϋπολογισμού για τις στρατιωτικές δαπάνες.
Η κοινωνική Ευρώπη, την οποία διατυμπάνιζε συνεχώς η ΕΕ, απουσιάζει παντελώς από την ημερήσια διάταξη.
Όλα αυτά νομιμοποιούν ασφαλώς την ανάπτυξη σε ευρωπαϊκή κλίμακα κινημάτων αντίστασης που επιδιώκουν τη θέσπιση ενός κοινωνικού χάρτη ο οποίος θα εναρμονίσει εκ των άνω τις κύριες διεκδικήσεις των εργαζομένων.
Για τον λόγο αυτό καταψηφίζω την έκθεση.
Τάχθηκα υπέρ του ψηφίσματος με το οποίο παρέχεται σύμφωνη γνώμη για τη σύγκληση της ΔΔ, επειδή αυτό επιβεβαιώνει το πνεύμα της πορτογαλικής Προεδρίας, που υποστηρίζεται από μια μεγάλη πλειοψηφία του Κοινοβουλίου, προς την κατεύθυνση της συμπερίληψης στην ημερήσια διάταξη της ΔΔ και άλλων θεμάτων, πέραν αυτών που συνδέονται αυστηρά με την επανεξισορρόπηση της εξουσίας ανάμεσα στα κράτη μέλη, είτε αυτά είναι μικρά είτε είναι μεγάλα, όπως προβλεπόταν αρχικώς στην εντολή που δόθηκε από το Συμβούλιο του Ελσίνκι.
Δυστυχώς όμως, μεταξύ των θεμάτων που περιλαμβάνουν τα διάφορα ψηφίσματα και αφορούν τα κεφάλαια της Συνθήκης για την Ευρωπαϊκή Ένωση που ενδέχεται να αναθεωρηθούν μελλοντικά, δεν αναφέρεται πουθενά, επί του παρόντος τουλάχιστον, η ανάγκη επανεξέτασης του άρθρου 7 της Συνθήκης, το οποίο προβλέπει την αναστολή των δικαιωμάτων ενός κράτους μέλους σε περίπτωση σοβαρής και παρατεταμένης παραβίασης των "ιδρυτικών" αρχών της Ένωσης, όπως αυτές ορίζονται στο άρθρο 6.
Όπως αναδεικνύεται με τη σημερινή κρίση που ζούμε με την Αυστρία, η Ένωση έχει κάθε δικαίωμα να αμυνθεί.
Ωστόσο, οι νομικοί μηχανισμοί που θεσπίζονται στη Συνθήκη είναι ανίσχυροι, δύσκολοι να εφαρμοστούν τόσο από πολιτική όσο και από νομική σκοπιά, δεν οριοθετούν τις αρμοδιότητες των θεσμικών οργάνων και δεν εγγυώνται την προσφυγή σε δικαιοδοτικά όργανα για την εξέταση μιας υπόθεσης μείζονος σημασίας, που αφορά ακριβώς την καταδίκη ενός κράτους μέλους διαμέσου της αναστολής των δικαιωμάτων του.
Για τον λόγο αυτό, φρονώ ότι το εν λόγω θέμα θα πρέπει επειγόντως να συμπεριληφθεί στην ημερήσια διάταξη της ΔΔ, εφόσον από μόνο του δικαιολογεί μια ευρεία μεταρρύθμιση.
Τα ζητήματα μείζονος σημασίας που κατά τη γνώμη μας τίθενται επί τάπητος ενόψει της σύγκλησης μιας Διακυβερνητικής Διάσκεψης υπερβαίνουν κατά πολύ την αντιπαράθεση που έχει ξεσπάσει εδώ μέσα γύρω από την εμβέλεια της ημερήσιας διάταξης της εν λόγω Διακυβερνητικής, γύρω από τη σκοπιμότητα ή μη να υποβληθούν προτάσεις για εγγραφή νέων θεμάτων στην ημερήσια διάταξη ή ακόμη γύρω από τον βαθμό συμμετοχής του Ευρωπαϊκού Κοινοβουλίου στη ΔΔ.
Εμείς πιστεύουμε ότι τα ουσιαστικά ζητήματα έχουν να κάνουν με τη σκοπιμότητα της σύγκλησης της ΔΔ και τους στόχους που αυτή επιζητεί, καθώς και με τα θέματα που θα τεθούν σίγουρα στο τραπέζι των συζητήσεων.
Αμφιβάλλουμε ως προς τη σκοπιμότητα διότι φοβόμαστε τους στόχους που πράγματι επιζητούνται, οι οποίοι μάλλον απέχουν από τη διαρκώς μνημονευόμενη προσαρμογή ενόψει της επικείμενης διεύρυνσης.
Αυτό αποδεικνύεται ειδικότερα από το συγκεκριμένο περιεχόμενο που σκιαγραφείται, ιδίως των υποθέσεων που παρέμειναν σε εκκρεμότητα μετά το Αμστερνταμ - που προδιαγράφει τη μελλοντική συγκρότηση απαράδεκτων διευθυντηρίων - αλλά και από το περιεχόμενο των τομέων που εντάσσονται στον δεύτερο και στον τρίτο πυλώνα, οι οποίοι ωθούνται συγκεκριμένα προς την κατεύθυνση μιας ανεπιθύμητης στρατιωτικοποίησης της Ευρωπαϊκής Ένωσης.
Αυτές είναι ορισμένες από τις βασικές αιτίες που μας κάνουν να μη συμφωνούμε με το περιεχόμενο της υπό εξέταση πρότασης ψηφίσματος.
. (EN)Το Εργατικό Κόμμα του Ευρωπαϊκού Κοινοβουλίου απείχε από την τελική ψηφοφορία επί της έκθεσης των κ.κ.
Leinen και Δημητρακόπουλου. Το κείμενο είναι υπερβολικά φιλόδοξο και οι Βρετανοί ευρωβουλευτές του Εργατικού Κόμματος πιστεύουν ότι η ΔΔ πρέπει κατ' αρχάς να ασχοληθεί με τα "υπολείμματα του Αμστερνταμ" προκειμένου να προετοιμάσει τη διεύρυνση και όχι να επεκταθεί πολύ πέρα από αυτά.
Σήμερα υπάρχουν πολλές μεταρρυθμιστικές εργασίες υπό εκτέλεση, και αυτή πρέπει να είναι επί του παρόντος η προτεραιότητα, η οποία θα επιτρέψει την εδραίωση και την ενίσχυση των θεσμικών οργάνων της ΕΕ.
Η επέκταση της διάταξης των εργασιών και η δραστική αναθεώρηση των Συνθηκών μπορεί να προκαλέσουν κίνδυνο αποσταθεροποίησης.
Ο βασικός παράγοντας στο εν λόγω κείμενο όπως τροποποιήθηκε είναι το αίτημα να ενσωματωθεί ένας Χάρτης Θεμελιωδών Δικαιωμάτων στις Συνθήκες.
Κατά τη γνώμη μας αυτό θα δημιουργούσε μια πολύπλοκη νομοθετική επιβάρυνση, και θα ήταν προτιμότερο να έχουμε έναν πολιτικό και δηλωτικού χαρακτήρα χάρτη που θα εξηγεί στους πολίτες ποια είναι τα ισχύοντα δικαιώματά τους.
Οι προτεραιότητές μας (δηλ. τα "υπολείμματα" ) πρέπει να είναι:
ο αριθμός και οι αρμοδιότητες των Επιτρόπων
η στάθμιση των ψήφων στο Συμβούλιο
η επέκταση της ψηφοφορίας με ειδική πλειοψηφία σε τομείς όπου θα ωφεληθούν το Ηνωμένο Βασίλειο και η Ευρώπη (αλλά όχι ως προς την αλλαγή της Συνθήκης ούτε σε θέματα άμυνας, συνοριακών ελέγχων ή φορολόγησης) και η επέκταση της διαδικασίας συναπόφασης στους τομείς στους οποίους θα επεκταθεί και η ειδική πλειοψηφία.
Πέραν τούτου, ανησυχούμε μήπως η πρόταση για "ευελιξία" ή ενισχυμένη συνεργασία δεν είναι κατάλληλη επί του παρόντος.
Οι διατάξεις της Συνθήκης του Αμστερνταμ δεν έχουν δοκιμαστεί σε μεγάλο βαθμό και ένα μεγαλύτερο πεδίο για τη δυνατότητα εξαίρεσης μπορεί να αποδυναμώσει την ΕΕ τη στιγμή που εξετάζεται η διεύρυνση και ζητείται από τις υποψήφιες χώρες να ενταχθούν στην κοινή αγορά και να ενσωματώσουν την υπόλοιπη ευρωπαϊκή νομοθεσία.
και Wijkman (PPE-DE), γραπτώς. (SV) Για να μπορεί να επηρεάσει την ανάπτυξη το Ευρωπαϊκό Κοινοβούλιο, πρέπει να τηρεί σε ό,τι αφορά την ημερήσια διάταξη της Διακυβερνητικής Διάσκεψης μια πιο εποικοδομητική στάση από αυτή που παρουσιάζεται σε αυτό το ψήφισμα, το οποίο εκφράζει ιδιαίτερα μεγάλη απογοήτευση και αρνητική διάθεση σχετικά με την απόφαση που έλαβε το Ευρωπαϊκό Συμβούλιο στο Ελσίνκι τον Δεκέμβριο του 1999.
Το Ευρωπαϊκό Κοινοβούλιο και η Επιτροπή Συνταγματικών Υποθέσεων έπρεπε, αντιθέτως, να είναι περισσότερο σαφείς και να επικεντρώσουν την προσοχή τους, πέραν της απόφασης του Συμβουλίου στο Ελσίνκι, σε λίγα θέματα, προσδιορίζοντας επομένως ποιο θέμα θεωρούν ότι είναι το πλέον καίριο να τεθεί προς εξέταση, όπως, μεταξύ άλλων, το θέμα της θέσπισης ενός Εισαγγελέα που θα ασχολείται με την εγκληματικότητα η οποία πλήττει τα θεσμικά όργανα της Ευρωπαϊκής Ένωσης και τα οικονομικά συμφέροντά της.
Εμείς, οι Σουηδοί Χριστιανοδημοκράτες, είμαστε επίσης αντίθετοι στη διατυπωθείσα απειλή ότι, αν η Διακυβερνητική Διάσκεψη δεν επεκταθεί σε πολύ περισσότερους τομείς από αυτούς που απέμειναν από την προηγούμενη Διακυβερνητική στο Αμστερνταμ το 1997, θα καθυστερήσει η προς ανατολάς διεύρυνση της ΕΕ.
Το σημαντικότερο έργο της επικείμενης Διακυβερνητικής Διάσκεψης είναι η μεταρρύθμιση της ΕΕ ενόψει της ένταξης των νέων κρατών μελών.
Επομένως, συμφωνώ φυσικά να δώσει τώρα το Ευρωπαϊκό Κοινοβούλιο την τυπική συγκατάθεσή του για να ξεκινήσει η Διακυβερνητική Διάσκεψη.
Θεωρώ ωστόσο πως η Διακυβερνητική Διάσκεψη θα πρέπει να περιοριστεί σε θέματα τα οποία είναι απαραίτητα για να καταστεί δυνατή η υλοποίηση της διεύρυνσης.
Κατά τα άλλα, παραπέμπω στην αιτιολόγηση ψήφου μου της 18ης Νοεμβρίου 1999, όπου αποσαφηνίζεται η στάση μου σε ό,τι αφορά τον υπερεθνικό χαρακτήρα και την κοινή άμυνα.
Κοινό ψήφισμα για την Αυστρία
Κυρία Πρόεδρε, η Ομάδα Ένωση για την Ευρώπη των Εθνών δεν προσυπέγραψε το κοινό ψήφισμα της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών καθώς και της Ομάδας του Κόμματος των Ευρωπαίων Σοσιαλιστών σχετικά με την πολιτική κατάσταση στην Αυστρία έπειτα από τον σχηματισμό στην εν λόγω χώρα μιας κυβέρνησης συνασπισμού μεταξύ των συντηρητικών και των φιλελεύθερων εθνικιστών του Jφrg Haider.
Πράγματι, το ψήφισμα των παραπάνω Ομάδων επικροτεί την πρωτοβουλία που ανέλαβαν δεκατέσσερα κράτη μέλη προκειμένου να ασκήσουν πίεση στην Αυστρία επιβάλλοντας κάποιου είδους διπλωματικό αποκλεισμό.
Αυτό που μας αφήνει περισσότερο άναυδους είναι το γεγονός ότι αυτή η κοινή παρέμβαση διανθίζεται με αρχές της Συνθήκης, λες και αναφέρεται κάπου πως η ελεύθερη και δημοκρατική έκφραση ενός λαού θα μπορεί να αναιρείται εφεξής από τη βούληση των αρχηγών κυβερνήσεων των γειτονικών χωρών, οι οποίοι εξάλλου απέφυγαν να ζητήσουν επί του προκειμένου τη γνώμη των αντίστοιχων λαών τους.
Παρά τα όποια λεκτικά ολισθήματα του Jφrg Haider, τα οποία όντως αποδοκιμάζουμε, οι Αυστριακοί προέβησαν σε μια δημοκρατική επιλογή, την οποία οφείλουμε να σεβασθούμε.
Είναι σαφές σε εμάς πως η Αριστερά του Ευρωπαϊκού Κοινοβουλίου, σε συνεργασία με την αυστριακή Αριστερά, η οποία βεβαίως ηττήθηκε στις εκλογές, έστησε μια εντελώς πολιτικάντικη επιχείρηση η οποία παραπέμπει σε θλιβερές, αλλά ευτυχώς περασμένες εποχές.
Μολονότι η παρομοίωση του Haider με τον Χίτλερ στερείται οποιασδήποτε αξιοπιστίας, πέτυχε εν μέρει τον στόχο της, δημιουργώντας αποσταθεροποίηση σε ορισμένους βουλευτές της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών.
Ωστόσο, πέρα από αυτή την πολιτικάντικη επιχείρηση, αυτό που κυρίως φοβάται η πλειοψηφία του Ευρωπαϊκού Κοινοβουλίου είναι μήπως η εκ νέου αμφισβήτηση στην Αυστρία μιας συγκυβέρνησης Δεξιάς-Αριστεράς, η οποία είχε εκφυλίσει την πολιτική ζωή, επεκταθεί σύντομα και στο ευρωπαϊκό σύστημα συνδιαχείρισης, το οποίο παράγει εξίσου αξιοθρήνητα αποτελέσματα.
Προκειμένου να αποφευχθεί μια τέτοια αμφισβήτηση, η πλειοψηφία του Κοινοβουλίου είναι έτοιμη για όλα, και μεταξύ άλλων για την αναίρεση του αποτελέσματος ελεύθερων εκλογών, για τη θέσπιση μιας αστυνόμευσης της σκέψης και για την εγκαθίδρυση μιας νέας μορφής απολυταρχισμού.
Κυρία Πρόεδρε, εξ ονόματος των βουλευτών του Εθνικού Μετώπου, της Φλαμανδικής Συσπείρωσης και του Κοινωνικού Κινήματος Ιταλίας θέτω την ερώτηση ποιος κινεί τα νήματα σε αυτή την εξωφρενική ανάμειξη στις εσωτερικές αυστριακές υποθέσεις στην οποία επιδίδεται η Ευρωπαϊκή Ένωση κατά παράβαση του γενικού διεθνούς δικαίου, κατά παράβαση των Συνθηκών και κατά παράβαση της ηθικής.
Η υστερία είναι άραγε αυθόρμητη; Είναι αποτέλεσμα απλής ανοησίας ή, το πιο πιθανό, μιας σκόπιμης στρατηγικής, της ίδιας σε όλον τον κόσμο; Ποιος υπαγορεύει τη θέλησή του στα ευρωπαϊκά κράτη, απαιτώντας να μην έχουν το δικαίωμα να επιλέξουν την τύχη τους; Μυστικές οργανώσεις; Η κυβέρνηση της Ουάσινγκτον; Η κυβέρνηση του Ισραήλ; Ή οι αναπληρωματικοί τους Σοσιαλιστές, οι οποίοι έχουν σε αυτό το Σώμα το θράσος να μας επιβάλουν τις αξίες τους;





Ποιες είναι λοιπόν οι αξίες αυτών των Σοσιαλιστών, οι οποίοι ύφαναν τον εκλογικό τους ιστό τον προηγούμενο αιώνα, προσελκύοντας τις πιο στερημένες πληθυσμιακές ομάδες με το δέλεαρ της μεγαλύτερης κοινωνικής δικαιοσύνης και που σήμερα δεν αποτελούν τίποτε άλλο παρά το κόμμα των προστατευόμενων δημοσίων υπαλλήλων, των μονίμων συνδικαλιστικών στελεχών και του κρατικού καπιταλισμού; Ποιες είναι οι αξίες του βελγικού σοσιαλιστικού κόμματος, το οποίο δεν κάνει τίποτε άλλο από το να υποπίπτει από υποθέσεις παιδεραστίας σε υποθέσεις διαφθοράς, συμπεριλαμβανομένων των υποθέσεων του Vandam, όπως η υπόθεση Agusta; Ποιες είναι οι αξίες του γαλλικού σοσιαλιστικού κόμματος, το οποίο απέσπασε χρήματα από όλους τους δήμους που ήταν υπό την επιρροή του στις υποθέσεις Urba, Sages, Graco; Το δε κόμμα του Franηois Mitterand, παρασημοφορημένο με Francisque από τον Στρατάρχη Pιtain, είναι το κόμμα του οποίου τα πιο υψηλόβαθμα στελέχη εξακολουθούν να πιάνονται επ' αυτοφώρω, ζώντας πλουσιοπάροχα από υπεξαιρέσεις δημοσίου χρήματος που προορίζεται για το ταμείο αλληλασφάλισης των άρρωστων σπουδαστών.
Δεν θα μιλήσω για τις περιπτώσεις διαφθοράς του ιταλικού σοσιαλιστικού κόμματος, διότι δεν επιτίθεται κανείς σε έναν άρρωστο, ακόμη λιγότερο σε έναν νεκρό.
Θα μιλήσω εντούτοις για το ισπανικό σοσιαλιστικό κόμμα, το οποίο συνήψε συμμαχία με τους χασάπηδες της Albacθte και διευθετούσε τους λογαριασμούς του με τους Βάσκους εθνικιστές με τη μεσολάβηση πληρωμένων δολοφόνων.
Θα μιλήσω για το γερμανικό σοσιαλιστικό κόμμα, το οποίο έχει την αξίωση να μας κάνει μαθήματα για τον Δεύτερο Παγκόσμιο Πόλεμο, αυτό που είναι διεθνοσοσιαλιστικό όπως οι όμοίοι του ήταν εθνικοσοσιαλιστές, πάντοτε με βάδισμα χήνας, το κόμμα των Waffen-SS·
(Η Πρόεδρος αφαιρεί τον λόγο από τον ομιλητή)
Κυρία Πρόεδρε, το ψήφισμα αυτό μου δημιούργησε μεγάλο πρόβλημα.
Τελικά απείχα από την ψηφοφορία για διάφορους λόγους.
Μου άρεσε η τροπολογία της Ομάδας για την Ευρώπη της Δημοκρατίας και της Διαφοράς, η οποία αναφέρεται στην απόρριψη της παρέμβασης της ΕΕ στη διαδικασία σχηματισμού κυβέρνησης στα κράτη μέλη, αλλά χρειάστηκε να απόσχω διότι απλώς έπεται της καταδίκης της ξενοφοβίας, του ρατσισμού κ.λπ. και φοβήθηκα ότι θα μπορούσε να παρερμηνευθεί.
Αλλά αναρωτιέμαι πράγματι σχετικά με την ορθότητα αυτής της πράξης.
Πρώτον τίθεται το ερώτημα της καταπολέμησης της μισαλλοδοξίας με μισαλλοδοξία και των μακροπρόθεσμων συνεπειών αυτού.
Διερωτώμαι επίσης σχετικά με τη σύνεση της ΕΕ και την αντίδρασή της στον σχηματισμό της κυβέρνησης στην Αυστρία καθώς και πώς θα επηρεάσει το γεγονός αυτό την αυστριακή κοινή γνώμη.
Προς στιγμή φαίνεται πως η αντίδραση των ξένων κυβερνήσεων ωφελεί μάλλον παρά βλάπτει το κόμμα του Haider.
Ακόμη και η Αμερική έχει δηλώσει τώρα ότι εξετάζει το ενδεχόμενο να διακόψει τις διπλωματικές σχέσεις.
Αναρωτιόμαστε εάν το γεγονός αυτό στην πραγματικότητα υποδαυλίζει τις φλόγες της ξενοφοβίας και ενθαρρύνει τα κόμματα και τα πρόσωπα που την υποστηρίζουν.
Πιστεύω πραγματικά ότι πρέπει να είμαστε εξαιρετικά επιφυλακτικοί.
Εάν θέλετε να καταπολεμήσετε την ξενοφοβία και τον ρατσισμό, και πιστεύω ότι πρέπει, χρειάζεται να εξετάσουμε τη γενεσιουργό αιτία.
Πρέπει να στρέψουμε την προσοχή μας στα πρόσωπα που ψηφίζουν τα εν λόγω κόμματα και να κατανοήσουμε για ποιον λόγο δημιουργείται η σημερινή κατάσταση.
Για τους περισσότερους στο παρόν Κοινοβούλιο αυτή η κατάσταση είναι ανεπιθύμητη, αλλά πρέπει να είμαστε προσεκτικοί όσον αφορά την προσέγγιση που θα υιοθετήσουμε, ούτως ώστε να μην καταλήξουμε στο αντίθετο αποτέλεσμα από αυτό που επιδιώκουμε.
Κυρία Πρόεδρε, αγαπητοί συνάδελφοι, απεχθάνομαι μετά βδελυγμίας την οποιαδήποτε διακήρυξη ή εκδήλωση, το οιοδήποτε αίσθημα ξενοφοβίας ή ρατσισμού.
Είμαι ορκισμένος υπέρμαχος της κληρονομιάς των ανθρωπίνων δικαιωμάτων και του κράτους δικαίου, που συνιστά την κληρονομιά της Ευρώπης.
Αλλά διαφωνώ - ίσως για τους λόγους που προανέφερα - με τις επιπόλαιες ενέργειες στις οποίες προβαίνει η Προεδρία (και δυστυχώς, η πορτογαλική Προεδρία) μέσα σε ένα κλίμα γνήσιας θεσμικής παραφωνίας και εξ ονόματος των υπολοίπων δεκατεσσάρων κρατών μελών.
Αυτή δεν είναι μέθοδος καταπολέμησης του εξτρεμισμού.
Ίσως μάλιστα με τον τρόπο αυτό να παρέχουμε στον εξτρεμισμό μέχρι και ανεκτίμητες υπηρεσίες.
Ο καταιγισμός συγκεχυμένων και εσπευσμένων ενεργειών που έχει ξεσπάσει με αφορμή το θέμα της Αυστρίας μπλέκει τα πάντα σε έναν απίθανο αχταρμά, προκαλεί έντονη σύγχυση στους καλόπιστους πολίτες και ενέχει κινδύνους οι οποίοι δεν έχουν σταθμισθεί.
Παρατηρείται μια αγιάτρευτη αντίφαση στις θέσεις που διακηρύσσονται υπέρ της προάσπισης των ανθρωπίνων δικαιωμάτων και του κράτους δικαίου, που όμως δεν παραλείπουν να προσβάλλουν συγχρόνως τους Αυστριακούς, όσον αφορά τα θεμελιώδη δικαιώματά τους και να αντίκεινται σε βασικούς κανόνες του κράτους δικαίου, στην προκειμένη περίπτωση στις διατάξεις των Συνθηκών.

Τι είναι αυτό που προσδοκούμε τέλος πάντων όταν βάζουμε πλώρη για μια Διακυβερνητική Διάσκεψη; Θέλουμε μια Ευρώπη των 27 ή μήπως μια Ευρώπη των 14 ή ακόμη λιγότερων χωρών; Τασσόμαστε υπέρ της Ευρώπης, υπέρ μιας Ευρώπης η οποία θα τιμά όλα τα βήματα που μας επέτρεψαν να φθάσουμε εδώ που είμαστε σήμερα, υπέρ μιας Ευρώπης που θα τηρεί τις Συνθήκες, υπέρ μιας Ευρώπης που δεν μπορεί να ζήσει χωρίς την Αυστρία.
Και οφείλουμε να το λέμε δυνατά!
Κυρία Πρόεδρε, χαίρομαι και είμαι υπερήφανος που το παρόν Κοινοβούλιο καταδίκασε με συντριπτική πλειοψηφία τον σχηματισμό κυβέρνησης συνασπισμού στην Αυστρία με τη συμμετοχή του Φιλελεύθερου Κόμματος της Αυστρίας, του κ. Haider.
Ο κ. Haider απέδειξε τα τελευταία χρόνια τόσο με τα λόγια όσο και με τις πράξεις του ότι του αξίζει να αποκλεισθεί από κάθε φυσιολογικό δημοκρατικό διάλογο.
Όχι μόνο έχει εκφράσει τον θαυμασμό του για τον Αδόλφο Χίτλερ, εξύμνησε τα Waffen SS και αρνήθηκε να καταδικάσει την τρομοκρατική βομβιστική ενέργεια που σκότωσε 4 Ρόμα, αλλά επίσης υπήρξε μέλος της περιφερειακής κυβέρνησης στην Καρινθία.
Διαδραμάτισε πρωταγωνιστικό ρόλο στις προσπάθειες κατάργησης της διάταξης για τη σλοβανόφωνη μειονότητα στην Αυστρία και αναστολής της βοήθειας προς τους μετανάστες.
Ορισμένοι είπαν ότι από την πλευρά μας δεν είναι σωστό να παρέμβουμε στην αυστριακή πολιτική.
Έχουν άδικο.
Οι Συνθήκες της Ευρωπαϊκής Ένωσης μας υποχρεώνουν να προστατεύουμε τα θεμελιώδη δικαιώματα.
Ορισμένοι είπαν ότι πρέπει να αποδεχθούμε τα αποτελέσματα των δημοκρατικών εκλογών.
Όμως οι δημοκρατικές εκλογές δεν καθιστούν δημοκράτες όσους έχουν απειλήσει τη δημοκρατία.
Υπάρχει το τραγικό μνημείο του Ολοκαυτώματος, του θανάτου 6 εκατομμυρίων Εβραίων, για όσους πρόβαλαν τα ίδια επιχειρήματα στη Γερμανία κατά τη δεκαετία του ' 30.
Δεν πρέπει όμως να καταδικάσουμε τον κ. Haider για φιλοδοξία.
Του χοίρου το μαλλί δεν γίνεται μετάξι.
Οι πραγματικοί υπαίτιοι είναι οι Αυστριακοί Χριστιανοδημοκράτες που ενεργούν ως ανόητοι Ιούδες για να αναβιώσουν στην Ευρώπη την απειλή που νομίζαμε ότι πέθανε στο Βερολίνο το 1945.
Κυρία Πρόεδρε, μόλις εγκρίναμε ένα ψήφισμα που καταδικάζει το ρατσιστικό και ξενοφοβικό παρελθόν του Φιλελεύθερου Κόμματος της Αυστρίας, του Jφrg Haider, επιδοκιμάζει την ανάληψη δράσης από τις κυβερνήσεις μας για τη διακοπή των πολιτικών σχέσεων με οποιαδήποτε κυβέρνηση στην οποία συμμετέχει το εν λόγω κόμμα και στηρίζει τις αντιρατσιστικές ομάδες της δημοκρατικής πλειοψηφίας του αυστριακού λαού.
Προειδοποιούμε ότι ο εν λόγω συνασπισμός, εάν σχηματιστεί σήμερα, νομιμοποιεί με απαράδεκτο τρόπο την άκρα Δεξιά, γεγονός που έρχεται σε άμεση αντιπαράθεση με τις αρχές της ειρήνης και της συμφιλίωσης που μας ενώνουν στο πλαίσιο της Ευρωπαϊκής Ένωσης.
Αυτές είναι οι αξίες που ζητάμε από όσους επιθυμούν να ενωθούν μαζί μας.
Το παρόν Ευρωπαϊκό Κοινοβούλιο ζητεί την επαγρύπνηση της Ευρωπαϊκής Επιτροπής σχετικά με οποιαδήποτε ρατσιστική δράση στην Αυστρία και απειλεί να αναστείλει την ιδιότητα της Αυστρίας ως μέλους της Ευρωπαϊκής Ένωσης εάν συμβεί κάτι τέτοιο.
Υποστηρίζω με υπερηφάνεια ένα τέτοιο ψήφισμα.
Μολονότι δεν έγινε ακόμη δεκτή η πρότασή μας για ανάκληση των πολιτικών προσκλήσεων προς οποιονδήποτε εκπρόσωπο της αυστριακής κυβέρνησης στο παρόν Ευρωπαϊκό Κοινοβούλιο, σημειώνω ότι θα επιμείνουμε στην πρόταση αυτή, προκειμένου να διασφαλίσουμε ότι μπορεί και θα αναληφθεί κάθε είδους δράση στο πλαίσιο των εξουσιών του παρόντος Ευρωπαϊκού Κοινοβουλίου για την καταπολέμηση της επιστροφής των νεοναζιστών σε ευρωπαϊκή κυβέρνηση.
Παρεμβαίνω πολύ σύντομα, κυρία Πρόεδρε.
Σέβομαι τη βούληση του Κοινοβουλίου έτσι όπως εκδηλώθηκε, πρέπει όμως να προσθέσω πως η αυτοδιάθεση των λαών δεν είναι δυνατόν να αμφισβητείται ούτε από το Ευρωπαϊκό Κοινοβούλιο.
Το κείμενο είναι άδικο απέναντι στους Αυστριακούς συναδέλφους, τους βουλευτές τόσο σε εθνικό όσο και σε ευρωπαϊκό επίπεδο, και βρωμάει από μακριά ζήλια, πολιτικά συμφέροντα, αλλά και εμπορικές δοσοληψίες.
Δεν νομίζω πως η αδιαφορία των πολιτών απέναντι στην Ευρώπη αντιμετωπίζεται με αυτές τις πράξεις.
Κάναμε ένα αδικαιολόγητο δώρο προς την άκρα Δεξιά της Αυστρίας.
Εκτίμησα πολύ τη θέση των Ιταλών Ριζοσπαστών. Και το λέγω αυτό διακηρύσσοντας ξεκάθαρα την ιστορική και ουσιαστική διαφορά που υπάρχει ανάμεσα στους Ιταλούς και στους Αυστριακούς Ριζοσπάστες.
Για πολλά χρόνια είμαι, τόσο με λόγια όσο και με πράξεις, ενεργά στρατευμένος στον αντιφασιστικό αγώνα, όπως και στον αγώνα για τα ίσα δικαιώματα και κατά του ρατσισμού.
Όμως, δεν συμφωνώ καθόλου με αυτά που συμβαίνουν τελευταία, πρώτα με αυτό που ήταν στην πραγματικότητα απειλές εκ μέρους Συμβουλίου Υπουργών, στη συνέχεια με τις απειλές του κ. Prodi και τέλος με τούτο δω το ψήφισμα.
Μου ήταν αδύνατο να ψηφίσω υπέρ αυτού του ψηφίσματος, παρ' όλο συμφωνώ με πολλές από τις αρχές στις οποίες στηρίζεται.
Πρώτα απ' όλα πρόκειται για ένα αδιανόητο και άκρως δυσοίωνο μείγμα ισχύος, αλαζονείας και αμηχανίας εκ μέρους της Ευρωπαϊκής Ένωσης.
Όχι μόνο έρχονται οι συγκεκριμένες αποφάσεις σε σύγκρουση με τη Συνθήκη και προσδίδουν στα θεσμικά όργανα της Ένωσης περισσότερη ισχύ από τη δέουσα, αλλά το χειρότερο είναι πως θα έχουν ακριβώς το αντίθετο αποτέλεσμα από το επιθυμητό.
Δεν πρόκειται να αποδυναμώσουν τον κ. Haider και το Φιλελεύθερο Κόμμα της Αυστρίας.
Αντιθέτως, θα τους ενισχύσουν.
Θα πετύχουμε ακριβώς το αντίθετο.
Δεν καταπολεμάται έτσι ο ρατσισμός και η στροφή προς τη Δεξιά.
Τα μέλη που πρόσκεινται στην Αριστερά του Ευρωπαϊκού Κοινοβουλίου υπογραμμίζουν ότι με το σημερινό ψήφισμα το Κοινοβούλιο ΔΕΝ στηρίζει τις διπλωματικές κυρώσεις των 14 πρωθυπουργών κατά της Αυστρίας.
Κατά συνέπεια, οι βουλευτές που πρόσκεινται στην αριστερή πτέρυγα του Κοινοβουλίου στήριξαν το φιλελεύθερο ψήφισμα που διαχωρίζει σαφώς τη θέση μας από κάθε μορφή ρατσισμού στην Αυστρία, αλλά και αλλού.
Τονίζουμε την τεράστια σημασία για την ανάγκη χρήσης των νέων διατάξεων της Συνθήκης του Αμστερνταμ, αν προκύψει ανάγκη, ούτως ώστε μια χώρα η οποία παραβιάζει στην πράξη θεμελιώδη δικαιώματα του πολίτη, όπως π.χ. με διακρίσεις κ.ο.κ., να στερηθεί το δικαίωμα ψήφου στο Συμβούλιο Υπουργών της ΕΕ (άρθρο 7).
. Η συμμετοχή του Κόμματος της Ελευθερίας στην κυβέρνηση της Αυστρίας αποτελεί μια επικίνδυνη εξέλιξη για το πολιτικό γίγνεσθαι της Ευρωπαϊκής Ένωσης.
Πρόκειται για το "αυγό του φιδιού" που επανεμφανίζεται δυστυχώς, μεγαλύτερο από ποτέ μετά τον Δεύτερο Παγκόσμιο Πόλεμο, στον ευρωπαϊκό χώρο.
Το Ευρωπαϊκό Κοινοβούλιο και οι κυβερνήσεις της Ένωσης οφείλουν να απομονώνουν πολιτικά μια κυβέρνηση που περικλείει εραστές του ναζισμού και κήρυκες της ξενοφοβίας.
Η Ευρωπαϊκή Ένωση φέρει μεγάλες ευθύνες - και μαζί τα δύο κυρίαρχα πολιτικά ρεύματα, σοσιαλδημοκράτες και χριστιανοδημοκράτες - γιατί με τη δογματική προσήλωση στις σκληρές δημοσιονομικές πολιτικές της ΟΝΕ, με την εξάρθρωση του κράτους προνοίας, με τη θεοποίηση του ανεξέλεγκτου ανταγωνισμού έχει ωθήσει εκτεταμένα κοινωνικά στρώματα στο περιθώριο και δίνει τη δυνατότητα σε ακροδεξιούς δημαγωγούς τύπου Haider να στρατολογούν οπαδούς στην νεοναζιστική τους πορεία.
Δεδομένου ότι οι κανόνες του Ευρωπαϊκού Κοινοβουλίου δεν μας επιτρέπουν να παρουσιάσουμε ένα δικό μας ψήφισμα για την καταδίκη του κόμματος του Haider καθώς και όλων των κομμάτων, σε οποιαδήποτε χώρα της Ευρώπης, τα οποία διαδίδουν ρατσιστικές, ξενόφοβες και εχθρικές προς τους μετανάστες εργαζόμενους ύβρεις, υπερψηφίσαμε το συμβιβαστικό ψήφισμα, μολονότι δεν εγκρίνουμε ορισμένες αιτιολογικές σκέψεις ή όρους, για να δείξουμε την αλληλεγγύη μας απέναντι σε εκείνους που ακόμη και στην Αυστρία αντιτίθενται στην αυστριακή άκρα Δεξιά και στη δημαγωγία της.
Η ψήφος μας δεν σημαίνει διόλου ότι υποστηρίζουμε τα κόμματα που προσυπογράφουν αυτό το συμβιβαστικό ψήφισμα, την παρούσα πολιτική τους ή τη μελλοντική στάση τους σε περίπτωση που ενταθεί η απειλή της άκρας Δεξιάς.
Ορισμένα από τα εν λόγω κόμματα, τα οποία αυτοπροσδιορίζονται ως δημοκρατικά, επαναλαμβάνουν λόγω αυταρέσκειας ή εκλογικού υπολογισμού τη δημαγωγία της άκρας Δεξιάς, και μόνο που θεωρούν, άμεσα ή έμμεσα, την παρουσία των μεταναστών εργαζομένων αιτία της ανεργίας, δυσκολεύοντας έτσι ακόμη περισσότερο τη ζωή των τελευταίων.
Γενικότερα, όσα από τα κόμματα που προσυπογράφουν το ψήφισμα βρίσκονται ή βρίσκονταν στην κυβέρνηση διαφόρων κρατών της Ευρωπαϊκής Ένωσης έχουν μερίδιο ευθύνης για την επιρροή που έχει αποκτήσει η άκρα Δεξιά, εφόσον ακολουθούν μια πολιτική η οποία, λόγω της προσήλωσης στα συμφέροντα της ισχυρής εργοδοσίας, δεν θέλει να λάβει μέτρα ικανά να εξαλείψουν την ανεργία και τη δυστυχία που αυτή επιφέρει, διευκολύνοντας με αυτόν τον τρόπο την ξενόφοβη ακροδεξιά δημαγωγία.
Αναμφίβολα η Ευρώπη έβγαλε αυτή την εβδομάδα την πρώτη πολιτική κραυγή της.
Καταγγέλλοντας σθεναρά και άμεσα τη συμμετοχή του ξενόφοβου και αντιευρωπαϊκού κόμματος του Jφrg Haider στην κυβέρνηση της Αυστρίας, γεγονός άνευ προηγουμένου από τον Δεύτερο Παγκόσμιο Πόλεμο, η Ευρωπαϊκή Ένωση υπέγραψε την πράξη της πολιτικής γέννησής της και επιβεβαίωσε ότι δεν είναι μόνο μια οικονομική και χρηματοοικονομική κοινότητα, μια μεγάλη αγορά, "η Ευρώπη των εμπόρων".
Αυτή τη στιγμή διακυβεύεται ένα τμήμα του μέλλοντός της, ένα τμήμα της ίδιας της ουσίας της, της ίδιας της ψυχής της.
Το Ευρωπαϊκό Κοινοβούλιο κατάφερε, πρώτο αυτό, να ακουσθεί η φωνή του.
Η έκκληση των Ευρωπαίων Σοσιαλιστών, έπειτα από πρωτοβουλία του Olivier Duhamel, ξύπνησε συνειδήσεις και κατέστησε δυνατή μια αποφασιστική και άμεση πολιτική απάντηση σε αυτή την πρωτοφανή και απαράδεκτη κατάσταση.
Τα 14 ευρωπαϊκά κράτη κατέδειξαν αυτή την αποφασιστικότητα καταδικάζοντας ομόφωνα και αμέσως, με τη φωνή του Α. Guterres, τον κίνδυνο του αυστριακού πολιτικού ολισθήματος.
Αυτή η θαρραλέα λήψη θέσης ανοίγει μια νέα σελίδα στην ευρωπαϊκή οικοδόμηση.
Επιστροφή στις ρίζες, εν τέλει, σε μια κοινότητα θεμελιωμένη στη βούληση να αποστραφούμε ένα παρελθόν στιγματισμένο από το μίσος και τον αποκλεισμό και στην προσήλωση στις ανθρωπιστικές αξίες του ανοικτού πνεύματος και της ανοχής.
Η Ευρώπη μπόρεσε να υψώσει το ανάστημά της για να καταδικάσει το απαράδεκτο.
Από τη στιγμή όμως που στερείται τα νομικά μέσα αυτής της πολιτικής βούλησης - οι κυρώσεις που προβλέπονται στο άρθρο 7 των Συνθηκών είναι σχεδόν ανεφάρμοστες - θα μπορέσει άραγε να διατηρήσει το ανάστημα ψηλά απέναντι στην απειλή συστηματικής εμπλοκής όλου του θεσμικού οικοδομήματός της;
Σήμερα διακυβεύεται η αξιοπιστία της, προτού υποδεχθεί αύριο τις νέες, εύθραυστες ακόμη, δημοκρατίες του πρώην ανατολικού μπλοκ.
Η Ευρώπη οφείλει εφεξής να μεταφράσει τα λόγια της σε έργα για να επιβεβαιώσει στα μάτια όλων το μεγαλείο των χαμένων φιλοδοξιών που ξαναβρήκε.
Υπερψηφίζω ένα κοινό ψήφισμα κατά της συμμετοχής των Νεοναζί σε μια κυβέρνηση της Ευρωπαϊκής Ένωσης, αλλά ταυτόχρονα οφείλω να εκφράσω τη λύπη μου για ένα συμβιβαστικό κείμενο το οποίο υστερεί ιδιαίτερα σε αποφασιστικότητα.
Το υπερψηφίζω διότι δεν θα μπορούσα να φαντασθώ ότι το Ευρωπαϊκό Κοινοβούλιο, έπειτα από την πολύ καλή πολιτική συζήτηση που διεξήγαγε χθες, δεν θα έπαιρνε θέση επί του ζητήματος.
Ωστόσο, προσωπικά συνεχίζω να μάχομαι κατά της άκρας Δεξιάς, συγκεντρώνω υπογραφές για ένα αίτημα που απαιτεί μέτρα τα οποία να φθάνουν μέχρι και την αποπομπή της Αυστρίας και οργανώνω μια μεγάλη πολιτική διαδήλωση αυτό το Σάββατο στις 15.00 στη Λίλη.
Ο φασισμός και ο νεοναζισμός αποτελούν καρκινώματα!
Το αποφώλιον τέρας ξύπνησε!
Προσωπικά θεωρώ ότι δεν υπάρχει περίπτωση να τους αφήσουμε να αναπτυχθούν και να ακμάσουν χωρίς τους πολεμήσουμε δυναμικά.
Η Ευρώπη γεννήθηκε από τη βούληση για ειρήνη, για ελευθερία και για ανοχή.
Δεν υπάρχει περίπτωση να ανεχθεί στους κόλπους της ξενόφοβους, ρατσιστές και αντισημίτες υπουργούς.
Ας μην υπολογίζουν πως εγώ θα παραμείνω αδρανής και σιωπηλός.
. (EN) Κατά τη χθεσινή συζήτηση στο Ευρωπαϊκό Κοινοβούλιο ορισμένοι βουλευτές του παρόντος Κοινοβουλίου εξέφρασαν την ανησυχία τους για παρέμβασή μας στις εσωτερικές υποθέσεις ενός κράτους μέλους.
Μια τέτοια ανησυχία δεν είναι δικαιολογημένη.
Το Ευρωπαϊκό Κοινοβούλιο ανέκαθεν σχολιάζει άμεσα εξελίξεις σε κάποιο κράτος μέλος με τις οποίες διαφωνεί.
Καταδικάσαμε την τρομοκρατία των Βάσκων και των Ιρλανδών.
Αντιταχθήκαμε στον ρατσισμό και στην παραβίαση των δικαιωμάτων των μειονοτήτων.
Ως Κοινοβούλιο έχουμε την ευθύνη, ιδίως ως δημοκρατικά εκλεγμένη φωνή της Ευρωπαϊκής Ένωσης, να σχολιάσουμε τις τρέχουσες πολιτικές εξελίξεις στην Αυστρία, οι οποίες αντιβαίνουν στις πολιτικές του παρόντος Κοινοβουλίου.
Σχολιάζοντας και κοινοποιώντας τις απόψεις μας δεν εμποδίζουμε κανένα κόμμα στην Αυστρία να σχηματίσει κυβέρνηση συνασπισμού.
Είναι ωστόσο δικαίωμά μας, καθώς και ευθύνη μας, να τους πούμε ότι εάν προχωρήσουν θα υπάρξουν συνέπειες από μια τέτοια απόφαση, και στην πραγματικότητα τους προειδοποιούμε.
Κάποιοι άλλοι θα προβάλουν το επιχείρημα ότι πρέπει να αναβάλουμε την κρίση μας έως ότου δούμε τις λεπτομέρειες μιας τέτοιας συμφωνίας.
Η άποψη αυτή δεν είναι απλώς εκτός τόπου, αλλά και αναμφίβολα επικίνδυνη.
Οι Χριστιανοδημοκράτες της Αυστρίας, συνάπτοντας συμφωνία με τον Jφrg Haider και το κόμμα του, θα επιβεβαιώσουν διαμιάς τον πολιτικό σεβασμό τους στην ακροδεξιά και θα τους επιτρέψουν την πρόσβαση στην εξουσία - και τα δύο θα τα χρησιμοποιήσουν ως μέσο "εκτόξευσης" για ακόμη μεγαλύτερη εκλογική επιτυχία.
Για τον λόγο αυτό η Ευρωπαϊκή Ένωση πρέπει να διασαφηνίσει τη θέση της σχετικά με την τρέχουσα κατάσταση στην Αυστρία.
γραπτώς (SV) Υπερψηφίσαμε το κοινό ψήφισμα για να εκφράσουμε την αλληλεγγύη μας προς όλους αυτούς που αγωνίζονται εναντίον της ξενοφοβίας και του ρατσισμού.
Υπερψηφίσαμε επίσης το ψήφισμα ως διαμαρτυρία ενάντια στην απεχθή πολιτική που εκπροσωπεί ο Jφrg Heider.
Όμως, επικρίνουμε δριμύτατα τις μεθόδους που χρησιμοποίησαν σε αυτό το θέμα τα 14 κράτη μέλη.
Απουσιάζει από το ψήφισμα η σαφής αναφορά στον σεβασμό της εθνικής ταυτότητας και των θεσμικών παραδόσεων των κρατών μελών, σύμφωνα με το άρθρο 6 της Συνθήκης.
Δεν μνημονεύεται επίσης η συνυπευθυνότητα της ΕΕ σε σχέση με την κοινωνική και πολιτική εξέλιξη στην Ευρώπη και την Αυστρία, που ήταν μία από τις προϋποθέσεις της εκλογικής επιτυχίας του Heider.
Η άκρα Δεξιά - σήμερα, όπως και παλαιότερα στην ιστορία της Ευρώπης - είναι το αποτέλεσμα άσχημων κοινωνικών και οικονομικών συνθηκών διαβίωσης.
Η πολιτική των περικοπών που επακολούθησε μετά τη διαδικασία της προσαρμογής στην ΟΝΕ έχει συμβάλει στις επιτυχίες της άκρας Δεξιάς.
Η καλύτερη εγγύηση για μια δημοκρατική εξέλιξη στην Ευρώπη είναι μια ριζοσπαστική πολιτική σε κάθε χώρα για την ασφάλεια και τη δικαιοσύνη.
Καταθέτω αυτή τη δήλωση εξ ονόματος του κόμματος της Χριστιανοκοινωνικής Ένωσης (CSU).
Δεν μπορεί να γίνει ανεκτή η ανάμειξη της ΕΕ στον σχηματισμό κυβέρνησης σε ένα κράτος μέλος.
Αυτό δεν είναι δικαίωμα της ΕΕ.
Αντί να καταδικάζει εκ των προτέρων το Φιλελεύθερο Κόμμα της Αυστρίας και την υπό σχηματισμό αυστριακή κυβέρνηση, πρέπει πρώτα να εξετάσει και να αξιολογήσει με κριτικό πνεύμα την δήλωση της κυβέρνησης όπως και το πρόγραμμα του κόμματος και την πολιτική του συνασπισμού αυτού.
Μόνο μετά από μια τέτοια κριτική εξέταση της μελλοντικής πολιτικής των κομμάτων που αυτή τη στιγμή συζητούν για τον συνασπισμό μπορεί να αποφασιστεί αν η συγκεκριμένη κυβέρνηση έρχεται σε αντίθεση με το δημοκρατικό πνεύμα της Ευρώπης.
Αυτό δεν σημαίνει ότι βλέπουμε με συμπάθεια τον Haider.
Οι ευρωβουλευτές της Χριστιανοκοινωνικής Ένωσης δεν τρέφουν καμία συμπάθεια για τον αρχηγό του Φιλελεύθερου Κόμματος της Αυστρίας, Haider.
Όμως, ως πολιτικοί είμαστε υποχρεωμένοι να αναρωτηθούμε γιατί το 27% του πληθυσμού της Αυστρίας ψήφισε στις εκλογές του Οκτωβρίου 1999 ένα κόμμα σαν αυτό.
Πρέπει να αναλύσουμε τους λόγους και να προσπαθήσουμε να απαλείψουμε τις αιτίες που οδηγούν σε τέτοια αποτελέσματα.
Το μόνο πράγμα που μπορεί να αποτρέψει μια ριζοσπαστικοποίηση της πολιτικής στην Αυστρία είναι η αντιπαράθεσή μας με τα επιχειρήματα και τα πολιτικά περιεχόμενα του Φιλελεύθερου Κόμματος της Αυστρίας.
Σε αντίθεση με αυτό, το ψήφισμα του Ευρωπαϊκού Κοινοβουλίου δεν εξετάζει τις αιτίες του εκλογικού αποτελέσματος στην Αυστρία και δεν υποδεικνύει δυνατές λύσεις.
Για τους λόγους αυτούς οι ευρωβουλευτές της Χριστιανοδημοκρατικής Ένωσης δεν εγκρίνουν το συγκεκριμένο ψήφισμα.
"Διότι γνώριζε αυτό που αγνοούσε το χαρούμενο πλήθος, και μπορεί να διαβάσει κανείς στα βιβλία ότι ο βάκιλος της πανούκλας δεν πεθαίνει ούτε εξαφανίζεται ποτέ, μπορεί να παραμένει για δεκάδες χρόνια σε χειμερία νάρκη μέσα στα έπιπλα και στα ασπρόρουχα, να περιμένει υπομονετικά στα δωμάτια, στα υπόγεια, στα μπαούλα, στα μαντήλια, στα χαρτιά, και ίσως έλθει μια μέρα που, για κακή τύχη και προς γνώση των ανθρώπων, η πανούκλα θα ξυπνούσε τα τρωκτικά της και θα τα έστελνε να πεθάνουν σε μια ευτυχισμένη πολιτεία."
Με τις φράσεις αυτές ο Albert Camus, μέσω μιας μακράς αλληγορικής αφήγησης που περιγράφει τη δύσκολη μάχη των κατοίκων του Oran ενάντια στην πανώλη, μας υπενθυμίζει στο τέλος του Δευτέρου Παγκοσμίου Πολέμου ότι στον αγώνα ενάντια στον ναζισμό, ενάντια στη "μαύρη πανούκλα" όπως ονομαζόταν τότε, δεν υπάρχει οριστική νίκη.
Το φυλετικό μίσος, η βία λόγω της ξενοφοβίας, ο φόβος και η άρνηση της διαφορετικότητας μπορούν ανά πάσα στιγμή να επανεμφανισθούν και να κυριαρχήσουν σε οποιαδήποτε ομάδα ανθρώπων, διότι απλώνουν τις ρίζες τους στο πιο χαμερπές τμήμα της ανθρώπινης ύπαρξης.
Υπό αυτό το πρίσμα τα γεγονότα που παρακολουθούμε να εκτυλίσσονται στην Αυστρία πρέπει να θεωρηθούν τραγικά.
Για πρώτη φορά από τον Δεύτερο Παγκόσμιο Πόλεμο ένα κόμμα ανοικτά φιλοναζιστικό, ρατσιστικό και ξενόφοβο βρίσκεται στα πρόθυρα της εξουσίας σε μια ευρωπαϊκή χώρα.
Απέναντι σε αυτή την απειλή, η οποία ενέχει την άρνηση της ίδιας της θεμελιώδους ιδέας της ευρωπαϊκής οικοδόμησης, τίποτα δεν μπορεί να επηρεάσει τις αποφάσεις μας: ούτε οι νομικοί σχολαστικισμοί για το τι επιτρέπει ή όχι η Συνθήκη ούτε τα εύλογα ερωτήματα σχετικά με το δικαίωμα παρέμβασης ούτε ο γελοίος σεβασμός μιας κατ' επίφασιν δημοκρατίας, και κυρίως όχι το αίσθημα αδυναμίας που μας καταλαμβάνει μπροστά σε ένα γεγονός που αρνούμαστε με όλη τη δύναμη της ψυχής μας, αλλά του οποίου ο έλεγχος ξεπερνά τις δυνάμεις μας.
Ως εκλεγμένος αντιπρόσωπος ενός γαλλικού υπερπόντιου διαμερίσματος, της Rιunion, μιας γης πληθυσμιακών επιμιξιών και αναμείξεων, ο πληθυσμός της οποίας διαμορφώθηκε κατά τη διάρκεια των τριών τελευταίων αιώνων με τη διαδοχική συμβολή των Ευρωπαίων, των Μαύρων της Αφρικής και της Μαδαγασκάρης και των εθελοντών από την Ινδία, το Πακιστάν ή ακόμη και από την Κίνα, διαπιστώνω καθημερινά την ουσιαστική αλήθεια της φράσης του Saint-Exupιry: "Εάν διαφέρεις από μένα αδελφέ μου, αντί να με ζημιώνεις με πλουτίζεις!".
Η ανθρώπινη διαφοροποίηση αποτελεί τον πρωταρχικό πλούτο μας, και για τον λόγο αυτό δεσμεύομαι να καταδιώκω και να καταδικάζω οτιδήποτε μπορεί να την πλήξει, όπου κι αν εμφανίζεται.
Για όλους αυτούς τους λόγους υπερψήφισα με αποφασιστικότητα το ψήφισμα που υποβλήθηκε στο Σώμα μας σχετικά με τον σχηματισμό κυβέρνησης στην Αυστρία.
Η άνοδος του Jφrg Haider, με τον σχηματισμό κυβέρνησης μεταξύ του Φιλελεύθερου Kόμματος της Αυστρίας και της συντηρητικής Δεξιάς, σηματοδοτεί την τρομερή αναβίωση στην Ευρώπη του τερατουργήματος που γέννησε ο φιλελευθερισμός.
Η επιτυχία του Φιλελεύθερου Kόμματος της Αυστρίας οφείλεται τόσο στον σεβασμό που του απέδωσαν οι Δεξιοί και οι Σοσιαλδημοκράτες της Αυστρίας όσο και στην πολιτική αυτών των τελευταίων, οι κοινωνικές καταστροφές των οποίων άνοιξαν τον δρόμο για τον λαϊκισμό της άκρας Δεξιάς.
Το ψήφισμα αναγγέλλει ενδεχόμενα διπλωματικά μέτρα για την πολιτική απομόνωση της νέας κυβέρνησης χωρίς να αναφέρει ούτε λέξη για τα βαθύτερα αίτια της επανόδου του φασισμού.
Αυτή εξηγείται από τη σύγχυση των πληθυσμών, θυμάτων του χρήματος-βασιλιά, και από την επιλογή των αρχουσών τάξεων να προωθήσουν ένα ισχυρό καθεστώς προκειμένου να προχωρήσουν περαιτέρω τις πολιτικές της λιτότητας και της απορρύθμισης.
Προκειμένου να αντιταχθούμε στον ξενόφοβο λόγο ενός μαθητευόμενου δικτάτορα, νοσταλγού του Τρίτου Ράιχ, πρέπει να αρπάζουμε κάθε ευκαιρία για να εκφράζουμε την αλληλεγγύη μας προς τους Αυστριακούς αντιφασίστες.
Για τον λόγο αυτό ψηφίζουμε υπέρ αυτού του ψηφίσματος, παρά τις υποκριτικές αναφορές του σε ένα "ευρωπαϊκό δημοκρατικό πρότυπο", το οποίο μοιάζει περισσότερο με ένα φρούριο που καταδιώκει, απελαύνει και φυλακίζει όσους δεν διαθέτουν επίσημα έγγραφα ταυτότητας, όταν βεβαίως δεν φακελώνει εφήβους.
Προ ολίγου καταψήφισα την πρόταση ψηφίσματος για την κατάσταση στην Αυστρία εν όψει του ενδεχόμενου σχηματισμού κυβέρνησης από το Αυστριακό Λαϊκό Κόμμα και το Φιλελεύθερο Κόμμα της Αυστρίας.
Θεωρώ την προαγωγή του Jφrg Haider σε "φόβητρο της Ευρώπης" - κακό Νεοναζί και αρχιρατσιστή - αντιπαραγωγική.
Φυσικά, δεν συμφωνώ σε καμία περίπτωση με τις δηλώσεις αυτού του Δεξιού λαϊκιστή που δημοσιεύθηκαν και καταδικάζω δριμύτατα την ξενοφοβία και κάθε υποβάθμιση της σημασίας του χιτλερικού καθεστώτος.
Φοβάμαι όμως πως. αν η Ευρώπη αντιδράσει μόνο με συγκινησιακή φόρτιση στα γεγονότα της Αυστρίας, θα πολλαπλασιάσει τους οπαδούς του Haider.
Η Ευρώπη δεν πρέπει να του προσφέρει τα περιθώρια για τη δημιουργία κλίματος ριζοσπαστισμού, του οποίου το κόστος είναι τεράστιο.
Αιτία της δύναμης του Φιλελεύθερου Kόμματος της Αυστρίας είναι η αδυναμία εκείνων που κυβερνούσαν έως σήμερα. Εδώ το κύριο μέρος της ευθύνης φέρουν οι Σοσιαλιστές της Αυστρίας.
Το κόμμα τους άρχισε τη μεγάλη εκστρατεία του κατά του Haider μόνον αφού είχε ζητήσει χωρίς επιτυχία την ανοχή του Φιλελεύθερου Kόμματος της Αυστρίας για μια κυβέρνηση μειοψηφίας και είχε προφανώς προσφέρει χωρίς αποτέλεσμα υπουργικούς θώκους στους Φιλελεύθερους.
Μετέτρεψε την επαπειλούμενη απώλεια δύναμής του σε "ηρωικό αγώνα για τη διατήρηση αξιών" και σε άμεσα επικείμενη "απόφαση για την ύπαρξη ή την ανυπαρξία της δημοκρατίας" γενικότερα.
Αυτό αποτελεί προσβολή του εκλογικού σώματος της γείτονος χώρας, στην οποία δεν μπορώ να συμμετάσχω.
Εμείς, οι Γερμανοί Χριστιανοδημοκράτες, χρησιμοποιήσαμε διαφορετική στρατηγική στον αγώνα κατά των εξτρεμιστών και διαχωρίσαμε με σαφήνεια τη θέση μας από τη δική τους.
Αποκαλύψαμε την έλλειψη περιεχομένων των Ρεπουμπλικάνων, που παρουσιάζονταν ως εθνικοσοσιαλιστές, εχθρικοί προς τους ξένους και τις μειονότητες.
Σήμερα οι Ρεπουμπλικανοί δεν εκπροσωπούνται πλέον στα περισσότερα τοπικά κοινοβούλια.
Η γερμανική μέθοδος δεν αποτελεί εγγύηση ότι δεν θα ενισχυθεί ξανά αυτό το ριζοσπαστικό κίνημα.
Δεν μπορεί να μεταφερθεί κατά βούληση, εφόσον σε κάθε κράτος μέλος επικρατούν ιδιαίτερες συνθήκες.
Το Αυστριακό Λαϊκό Κόμμα, που είναι πλέον μόνιμη συνιστώσα και σε ευρωπαϊκό επίπεδο, αποτολμά έναν συνασπισμό προκειμένου να σχηματίσει κυβέρνηση στην Αυστρία.
Αυτό μπορεί να πετύχει μόνον εάν συναφθούν συμφωνίες που θα στηρίζονται στην υποχρέωση σεβασμού των θεμελιωδών δημοκρατικών αξιών.
Το Συμβούλιο βιάστηκε να αναμιχθεί, χωρίς να περιμένει τα αποτελέσματα των διαπραγματεύσεων για τον συνασπισμό ή το κυβερνητικό πρόγραμμα.
Η καταδίκη αυτή είναι εξίσου απαράδεκτη με την απειλή διακοπής των επίσημων επαφών με τη Δημοκρατία της Αυστρίας.
Μια αξιόμαχη δημοκρατία απαιτεί επαγρύπνηση και οξυδέρκεια.
Πρέπει να αντιμετωπίζουμε την άκρα Δεξιά και την άκρα Αριστερά με επιθετική πολιτική και με επιχειρήματα.
Θα ήθελα να είχε υπάρξει εξίσου σφοδρή ευρωπαϊκή διαμαρτυρία τότε που οι Σοσιαλιστές δέχθηκαν να συμπαραταχθούν με τους διαδόχους του καθεστώτος της Λαοκρατικής Δημοκρατίας της Γερμανίας, που περιφρονούσε και καταδίωκε τους ανθρώπους.
Από τότε σχηματίζουν κυβερνήσεις σε γερμανικά ομοσπονδιακά κρατίδια.
Συμφωνώ απόλυτα με όσα είπε στη σημερινή συνεδρίαση ο Επίτροπος Prodi, ότι καθήκον μας είναι να μην οδηγούμε κράτη μέλη σε απομόνωση παρά να κάνουμε τα πάντα για να δεσμευθούν να σέβονται τις κοινές ευρωπαϊκές αξίες.
Καταψήφισα το κοινό ψήφισμα που αφορά την κατάσταση στην Αυστρία.
Η Αυστρία είναι ένα ελεύθερο, ανεξάρτητο και κυρίαρχο κράτος.
Κατά συνέπεια, ούτε το Συμβούλιο ούτε η Επιτροπή ούτε το Ευρωπαϊκό Κοινοβούλιο μπορούν να αναμιγνύονται στην εσωτερική οργάνωση ενός κράτους μέλους.
Οι εκλογές στην Αυστρία διεξάχθηκαν ελεύθερα, ομαλά και δημοκρατικά.
Συνεπώς, η παρέμβαση των ευρωπαϊκών θεσμικών οργάνων στην εν λόγω χώρα είναι απαράδεκτη και παραβιάζει την ευρωπαϊκή Συνθήκη (άρθρο 7 της Συνθήκης του Αμστερνταμ).
Ωστόσο, τα ίδια αυτά θεσμικά όργανα δεν δίστασαν να συναινέσουν στην προσχώρηση της Τουρκίας στους κόλπους της Ευρωπαϊκής Ένωσης, μολονότι είναι γνωστές οι περιπτώσεις παραβίασης των ανθρωπίνων δικαιωμάτων.
Κανένα τέτοιο γεγονός δεν έχει σημειωθεί στην Αυστρία.
Αυτό το προηγούμενο, που δημιουργήθηκε με πρωτοβουλία της πορτογαλικής Προεδρίας, είναι ανησυχητικό για το μέλλον της Ευρωπαϊκής Ένωσης, διότι, από τη μια, ο πολιτικός εξοστρακισμός της Αυστρίας αποκαλύπτει απλώς την ανησυχητική επιρροή της συμβατικής σκέψης.
Από την άλλη, εάν αύριο οι κυβερνήσεις των κρατών μελών της Ευρωπαϊκής Ένωσης πρέπει να λαμβάνουν κατ' αρχάς όχι την εμπιστοσύνη του λαού τους αλλά το χρίσμα από υπερεθνικά όργανα, θα καταστραφεί η ίδια η αρχή της δημοκρατίας.
Υπό τέτοιες συνθήκες θα είναι άραγε ακόμη χρήσιμη η διοργάνωση εκλογών;
Με αυτόν τον τρόπο δεν διαμορφώνουμε τις προϋποθέσεις για να ζήσουν αρμονικά και να μπορέσουν να συνεργασθούν για ένα κοινό μέλλον τα έθνη της Ευρώπης.
Η ψηφοφορία που διεξήχθη πριν λίγο σε αυτή την αίθουσα είναι ιστορική, διότι είναι η πρώτη φορά που συζητούμε με τόσο μεγάλη ανησυχία για την εσωτερική πολιτική κατάσταση ενός κράτους μέλους μας.
Θεωρώ ότι υπάρχουν περιπτώσεις όπου το ζήτημα των θεσμικών αρχών και κανόνων περνά σε δεύτερη μοίρα.
Ενθαρρύνω το Συμβούλιο και την Προεδρία του Συμβουλίου να συνεχίσουν να υπερασπίζονται τις θεμελιώδεις αξίες της Ένωσης.
Καλώ την Επιτροπή να επιδείξει μεγαλύτερο σθένος.
Με το εν λόγω ψήφισμα το Κοινοβούλιό μας αναλαμβάνει τις ευθύνες του.
Κατόπιν τούτου, θεωρώ ότι το ψήφισμα που εγκρίθηκε σήμερα αποτελεί μια ελάχιστη πράξη, το λιγότερο που μπορούσαμε να κάνουμε.
Προσωπικά συνηγόρησα υπέρ μιας ακόμη πιο αυστηρής στάσης και υποστήριξα τις τροπολογίες 1, 4, 6, 7 και 8 καθώς και την προφορική τροπολογία που πρότεινε η Ομάδα των Σοσιαλιστών.
Θεωρώ πράγματι αναγκαίο το Συμβούλιο να αποδεχθεί μόνο τεχνικής φύσεως σχέσεις με τους εκπροσώπους της αυστριακής κυβέρνησης, όπου θα υπάρχουν μέλη του Φιλελεύθερου Kόμματος της Αυστρίας.
Eάν δεχθούμε το κόμμα του Jφrg Haider στους κόλπους μιας κυβερνητικής συμμαχίας, το γεγονός αυτό θα καθιερώσει την παρουσία της άκρας Δεξιάς στην Ευρώπη και συνιστά εξαιρετικά σοβαρό προηγούμενο, το οποίο θα μπορούσε να έχει σημαντικές επιπτώσεις στα άλλα κράτη μέλη της Ένωσης ή στις υποψήφιες χώρες.
Το αυστριακό συντηρητικό κόμμα αναλαμβάνει επί του προκειμένου ιστορική ευθύνη.
Εδώ διακυβεύονται οι θεμελιώδεις αξίες μας: ως δημοκρατικά εκλεγμένοι εκπρόσωποι των Ευρωπαίων δεν έχουμε επιλογή.
Οφείλουμε, οι ψηφοφόροι μας το απαιτούν, να αρνηθούμε το απαράδεκτο.
Επειδή, όταν επανεμφανίζεται το φάσμα της βαρβαρότητας, "όποιος δεν αντιστέκεται καθόλου έχει ήδη παραδοθεί".
Ψήφισα λευκό κατά την έγκριση του ψηφίσματος.
Καταδικάζω τη ρατσιστική και ξενόφοβη πολιτική του κ. Jφrg Haider.
Ωστόσο, δεν μπορώ να αποδεχθώ ότι ένα θεσμικό όργανο της ΕΕ παρεμβαίνει πολιτικά στην εσωτερική πολιτική ενός κράτους μέλους.
Υπό αυτές τις συνθήκες, δεν μπορώ να αποδεχθώ το σημείο 4 του κοινού ψηφίσματος ούτε μπορώ να υπερψηφίσω το ψήφισμα ούτε ακόμη να καταψηφίσω την άκρα Δεξιά.
Είναι προφανές ότι οι πολιτικοί ηγέτες της Ευρώπης έχουν δικαίωμα και υποχρέωση να αντιδράσουν ενάντια στον Haider και το κόμμα του.
Οι πολιτικοί ηγέτες της Ευρώπης έχουν δικαίωμα να εκφράσουν την άποψή τους για τις πολιτικές εξελίξεις σε ένα άλλο κράτος μέλος, κατά τον ίδιο τρόπο που ένας πρωθυπουργός μπορεί να εκφράσει τη γνώμη του για τους ρατσιστές πολιτικούς ενός δήμου.
Ωστόσο, η φινλανδική εμπειρία δείχνει ότι η ενσωμάτωση είναι καλύτερος τρόπος από την απομόνωση για να καταπολεμηθούν οι αντιδημοκρατικές δυνάμεις.
Αυτός είναι ο λόγος που καταψήφισα το άρθρο 2 του ψηφίσματος. Ωστόσο, αυτό προϋποθέτει ότι όλα τα μέρη σέβονται τα ανθρώπινα δικαιώματα.
Η "ομόφωνη αντίδραση"; της Προεδρίας της ΕΕ στον σχηματισμό κυβέρνησης στην Αυστρία είναι νομικά εσφαλμένη.
Η αντίδραση των 14 κρατών μελών είναι ανυπόστατη βάσει της Συνθήκης.
Επίσης, δεν θα πρέπει να απομονώσουμε εκείνες τις δυνάμεις στην Αυστρία που θέλουν να εργαστούν για τα ανθρώπινα δικαιώματα.
Παρά τις ενστάσεις μου για τη στάση του Συμβουλίου και παρά την άποψή μου ότι είναι καλύτερα να εργαστούμε μέσω της ενσωμάτωσης αντί της απομόνωσης, ήταν σημαντικό να δείξουμε με σαφήνεια τη θέση του Ευρωπαϊκού Κοινοβουλίου σε θέματα όπως ο ρατσισμός, και γι' αυτόν τον λόγο υποστήριξα το ψήφισμα στην τελική ψηφοφορία.
Η ώρα των ψηφοφοριών έληξε.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 12.25)
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 3 Φεβρουαρίου του 2000.
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της συνεδρίασης της Πέμπτης 3 του περασμένου Φεβρουαρίου έχουν διανεμηθεί.
Υπάρχουν παρατηρήσεις;
Από την αντίδρασή σας συμπεραίνω ότι πολλοί βουλευτές δεν έλαβαν αυτά τα συνοπτικά πρακτικά και είναι βεβαίως προφανές ότι δεν μπορείτε να εγκρίνετε συνοπτικά πρακτικά που δεν είχατε λάβει προηγουμένως.
Προτείνω λοιπόν να τα υποβάλουμε προς έγκριση αύριο το πρωί, εφόσον είναι προφανές ότι εσείς δεν τα έχετε, πράγμα για το οποίο ζητώ συγγνώμη.
Συνεπώς, η έγκριση των συνοπτικών πρακτικών αναβάλλεται.
Κυρία Πρόεδρε, σχετικά με ένα θέμα διαδικασίας.
Σήμερα το πρωί το BBC ανέφερε ότι ένας βρετανός βουλευτής αυτού του Σώματος, με εξέχουσα θέση στην αντιπροσωπεία του, συνεχίζει να προσφέρει στρατηγικές συμβουλές σε ιδιώτες πελάτες, χωρίς να δηλώνει στο πρωτόκολλο των οικονομικών συμφερόντων των βουλευτών ποιοι είναι αυτοί οι πελάτες.
Οι πολίτες της Ευρώπης νομιμοποιούνται να προσδοκούν από τους εκπροσώπους τους να διαχωρίζουν το δημόσιο συμφέρον από το ιδιωτικό όφελος, όμως μπορούν να είναι σίγουροι ότι αυτό τηρείται σε κάθε περίπτωση μόνον όταν οι πληροφορίες είναι διαθέσιμες στο κοινό και εύκολα προσβάσιμες.
Κυρία Πρόεδρε, καθώς αυτά τα ζητήματα εξετάζονται αυτή την περίοδο από τους Κοσμήτορες, θα ήθελα να σας ζητήσω να ασκήσετε την επιρροή σας, ώστε αφενός να διασφαλισθεί ότι το πρωτόκολλο των οικονομικών συμφερόντων των βουλευτών θα ενημερωθεί και θα τροποποιηθεί για να καλύψει περιπτώσεις σαν αυτή, και αφετέρου, το σημαντικότερο, να διασφαλισθεί ότι το πρωτόκολλο δεν θα είναι διαθέσιμο μόνο για έλεγχο από το Κοινοβούλιο, αλλά ότι θα δημοσιοποιηθεί επίσης στο Διαδίκτυο.
Ευχαριστώ, κύριε Davies.
Θα κοιτάξω αυτό το ζήτημα με το Σώμα των Κοσμητόρων.
Kυρία Πρόεδρε, λαμβάνω τον λόγο βάσει του άρθρου 9 του Κανονισμού του Κοινοβουλίου και αναφέρομαι στο ίδιο σημείο που έθιξε ο κ. Davies, σχετικά με τις πολύ σοβαρές καταγγελίες που έγιναν στο ραδιόφωνο του BBC σήμερα το πρωί.
Θα επιδοκίμαζα μια διαβεβαίωση εκ μέρους σας, ότι θα διατάξετε τη διεξαγωγή έρευνας ώστε να εξασφαλισθεί ότι οι δύο βουλευτές, οι οποίοι κατονομάσθηκαν στη συγκεκριμένη συνέντευξη του BBC, δεν διευθύνουν τις εταιρείες τους από αυτό το Κοινοβούλιο ή από τα γραφεία τους στο Κοινοβούλιο, διότι αυτό θα ήταν πράγματι ένα πολύ σοβαρό θέμα.
Στο παρελθόν, τα διπλά κριτήρια των βρετανών συντηρητικών οδήγησαν σε ανυποληψία τη Βουλή των Κοινοτήτων του Ηνωμένου Βασιλείου, και είναι πολύ ορατός ο κίνδυνος μια τέτοια συμπεριφορά να έχει παρόμοιο αντίκτυπο σε αυτό το Κοινοβούλιο.
Ευχαριστώ κύριε Murphy.
Όπως είπα ήδη στον κ. Davies, σας υπόσχομαι να εξετάσω αυτό το ζήτημα απόψε κιόλας με τους Κοσμήτορες.
Κυρία Πρόεδρε, σχετικά με ένα θέμα διαδικασίας.
Σας έχω ήδη γράψει αρκετές φορές αναφορικά με τον τρόπο που τίθενται τα ζητήματα διαδικασίας σε αυτό το Σώμα.
Αναρωτιέμαι για ποιο θέμα διαδικασίας μιλούσε ο κ. Davies.
Γιατί δεν ανέφερε το γεγονός ότι κάποιος συνάδελφος από τη δική του Ομάδα των Φιλελευθέρων έχει επίσης εταιρεία παροχής συμβουλευτικών υπηρεσιών, γεγονός που ερευνάται από το BBC; Θα αφήσουμε να καθορίζεται η ημερήσια διάταξη αυτού του Σώματος από τις υβριστικές αναφορές ενός προγράμματος που στηρίζει τις ειδήσεις του σε ψεύδη, ή θα στρωθούμε σοβαρά στη δουλειά για να αντεπεξέλθουμε στις προκλήσεις που αντιμετωπίζει η Ευρώπη;
Αγαπητοί συνάδελφοι, είναι προφανές ότι οι Κοσμήτορες που θα εξετάσουν αυτό το ζήτημα δεν θα βασιστούν μόνο στις πληροφορίες που μεταδόθηκαν από ραδιοφωνικά προγράμματα.
Θα εξετάσουν τα πράγματα ιδιαιτέρως σχολαστικά.
Κυρία Πρόεδρε, θεωρώ ότι εκφράζω το αίσθημα ενός μεγάλου αριθμού συναδέλφων από τις περισσότερες πολιτικές ομάδες, λέγοντας ότι το μήνυμα που απηύθυνε ο Πρόεδρος της Επιτροπής στον νέο αυστριακό καγκελάριο πριν από οχτώ ημέρες έχει προκαλέσει κάποια δυσφορία.
Ήταν ανάγκη να επισημαίνει, σε αυτό το μήνυμα, παραθέτω: "σας εύχομαι κάθε επιτυχία" ή ακόμη "δεν αμφιβάλλω ότι θα τηρήσετε τη δέσμευση των προκατόχων σας υπέρ της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών", ή ακόμη "προσδοκώ μια γόνιμη και εποικοδομητική συνεργασία"; Για αυτό τον λόγο, κυρία Πρόεδρε, θα επιθυμούσα, αύριο, ο κ. Prodi να μας διευκρινίσει τι νόημα επιθυμούσε ή δεν επιθυμούσε να δώσει σε αυτές του τις δηλώσεις, έτσι ώστε κανένας, απολύτως κανένας, να μην μπορεί να χρησιμοποιήσει αυτό το τουλάχιστον πρωτοφανές και ατυχές μήνυμα, ακόμη και παρά τη βούληση του κ. Prodi, συμβάλλοντας στη γενίκευση του επικίνδυνου πολιτικού εγχειρήματος που πραγματοποιείται στην Αυστρία.
Ευχαριστώ, κύριε Wurtz.
Αγαπητοί συνάδελφοι, θα σας ζητήσω να μην ξεκινήσουμε μια συζήτηση: επρόκειτο για μια αίτηση επί της διαδικασίας.
Κύριε Wurtz, σας υπενθυμίζω ότι αύριο θα συναντήσουμε τον κ. Prodi, ο οποίος θα κάνει μια δήλωση επί του προγράμματος της Επιτροπής.
Μετά από τη δήλωση αύτη, θα είσαστε απολύτως ελεύθεροι στις παρεμβάσεις να του απευθύνετε ερωτήσεις, όπως και ο κ. Prodi θα είναι απολύτως ελεύθερος να σας απαντήσει.
Προτείνω, εάν το επιθυμείτε και αν και ο κ. Prodi το επιθυμεί, να αποσαφηνίσουμε οριστικά το ζήτημα αυτό εκείνη τη στιγμή.
Κυρία Πρόεδρε, λυπούμαι ιδιαίτερα που αναγκάζομαι να σας απασχολήσω για άλλη μία φορά για ένα ζήτημα που έθεσα ήδη δύο φορές προηγουμένως.
Σας έχω πει επανειλημμένως ότι οι ολλανδοί βουλευτές θα θέλαμε να έχουμε έναν ολλανδικό τηλεοπτικό σταθμό.
Υπάρχουν ήδη 28 σταθμοί στο Κοινοβούλιο, δύο από τους οποίους ελληνικοί, ένας πορτογαλικός, ένας φινλανδικός και ένας βελγικός, δεν έχουμε ωστόσο ούτε έναν ολλανδικό, ενώ υπάρχουν και επτά αγγλικοί, έξι γερμανικοί και έξι γαλλικοί.
Το Σεπτέμβριο κιόλας μου είχε δοθεί η υπόσχεση ότι από τον Ιανουάριο θα διαθέτουμε ολλανδικό τηλεοπτικό σταθμό.
Βρισκόμαστε στο Φεβρουάριο και ακόμα τίποτα.
Για πολλοστή φορά θα ήθελα να σας ρωτήσω εάν πρόκειται να γίνει κάτι γι' αυτό.
Διερωτώμαι ποια μεσαιωνική γραφειοκρατία εμποδίζει τη μετάδοση ενός ολλανδικού τηλεοπτικού σταθμού μέσω δορυφόρου.
Κυρία Plooij-van Gorsel, είμαι σε θέση να σας εκφράσω την απογοήτευσή μου, καθώς και εγώ η ίδια ήμουν πεπεισμένη ότι το ζήτημα αυτό είχε ρυθμιστεί εδώ και καιρό.
Έχω βεβαίως ακούσει τα επανειλημμένα μηνύματά σας σχετικά με αυτό το ζήτημα και νομίζω ότι η κ. Banotti έχει να σας δώσει μια απάντηση.
Συνεπώς, εάν μου επιτρέπετε, θα δώσω τον λόγο στην κ. Banotti για αίτηση επί της διαδικασίας προκειμένου να σας απαντήσει.
Κυρία Πρόεδρε, όπως θα γνωρίζει η αγαπητή μου φίλη Elly, θα κάνω το παν για να ικανοποιήσω αυτή και τους ολλανδούς συναδέλφους μου.
Θα ήθελα να σας διαβεβαιώσω, ως Κοσμήτορας αρμόδια γι' αυτό το θέμα, ότι έχουμε πραγματοποιήσει τεχνικές συζητήσεις για τα διάφορα τηλεοπτικά κανάλια και ραδιοφωνικούς σταθμούς, και έχω ήδη αρχίσει να στέλνω επιστολές στους συναδέλφους σχετικά με το θέμα.
Δεν ξέρω αν θα την παρηγορήσει καθόλου, όμως ούτε οι Ιρλανδοί μπορούν ακόμη να βλέπουν το δικό τους κανάλι.
Φαίνεται πως υπάρχουν επίμονα τεχνικά προβλήματα, όμως σίγουρα επιδιώκουμε τη διευθέτησή τους.
Σας ευχαριστώ που μου δώσατε τη δυνατότητα να προβώ σε αυτή τη διευκρίνιση.
Δεν είμαι σίγουρη ότι καθησυχάζει τους ολλανδούς συναδέλφους μας το γεγονός ότι ούτε για τους ιρλανδούς συνάδελφούς τους είναι δυνατή η λήψη εθνικού τηλεοπτικού καναλιού.
Θεωρώ ότι πρέπει να εξετάσουμε τι πρέπει να γίνει, ώστε να μπορούν όλοι οι συνάδελφοι να έχουν το δικό τους τηλεοπτικό κανάλι.
Σας ευχαριστώ, κυρία Banotti, τόσο εσάς όσο και τους άλλους Κοσμήτορες, για τις προσπάθειες που πρόκειται να καταβάλετε προς αυτή την κατεύθυνση.
Κυρία Πρόεδρε, θα ήθελα να πω στον κ. Wurtz ότι η Επιτροπή δεν έχει ως δόγμα της, το δόγμα Brejnef περί περιορισμένης κυριαρχίας και ότι, μέχρι αποδείξεως του εναντίου, η εν λόγω περίπτωση δεν εμπίπτει στο πλαίσιο των άρθρων 6 και 7.
Επομένως, η Αυστρία δικαιούται απολύτως να σχηματίσει κυβέρνηση και ο Πρόεδρος της Επιτροπής έχει σε κάθε περίπτωση το δικαίωμα και ακόμη την υποχρέωση να εκφράσει τις καλύτερες ευχές του στην Αυστρία.
Ο κ. Wurtz θα έπρεπε ίσως να θυμηθεί ότι, δεν έχει περάσει πολύς καιρός από τότε που κάποιοι συνάδελφοι του κόμματος του, κάποιοι γάλλοι κομμουνιστές δήμαρχοι, έστελναν μπουλντόζες να κατεδαφίσουν σπίτια μεταναστών στη Γαλλία.
Διάταξη τωv εργασιώv
Η ημερήσια διάταξη προβλέπει την εξέταση του οριστικού σχεδίου ημερήσιας διάταξης όπως αυτό ορίστηκε από τη Διάσκεψη των Προέδρων, σύμφωνα με το άρθρο 110 του Κανονισμού.
α) Συνεδριάσεις από 14 έως 18 Φεβρουαρίου 2000 στο Στρασβούργο.
Τετάρτη: Πρόεδρος.
Δεδομένου ότι το Συμβούλιο δεν θα μπορέσει να παρευρεθεί την Τετάρτη το απόγευμα, πολλές Ομάδες - η Ομάδα του Ευρωπαϊκού Λαϊκού Κόμματος, οι Ευρωπαίοι Σοσιαλιστές, οι Φιλελεύθεροι, οι Πράσινοι, η Ενωτική Αριστερά - ζήτησαν να θέσουμε σε κοινή συζήτηση τη δήλωση του Συμβουλίου σχετικά με το κυπριακό ζήτημα και την έκθεση του κ. Brok σχετικά με την προενταξιακή στρατηγική για την Κύπρο και τη Μάλτα και να προωθήσουμε τα δύο αυτά θέματα, καθώς και την έκθεση του κ. Swoboda, σε προγενέστερο σημείο στην ημερήσια διάταξη.
Επομένως, αυτό σημαίνει ότι για την Τετάρτη θα έχουμε τις δύο δηλώσεις του Συμβουλίου, αφενός όσον αφορά τη συνοχή των πολιτικών της Ένωσης με την αναπτυξιακή πολιτική και αφετέρου όσον αφορά τη σύνοδο "Δικαιώματα του Ανθρώπου" του ΟΗΕ και θα ακολουθήσουν η κοινή συζήτηση για την Κύπρο και κατόπιν οι εκθέσεις του κ. Swoboda, του κ. Corrie, της κ. Frassoni και του κ. Knφrr Borrΰs.
Ποιος επιθυμεί να παρουσιάσει το αίτημα αυτό, εξ ονόματος των παραπάνω Ομάδων;
Εφόσον κανείς δεν θέλει να παρέμβει, θέτω αυτό το ζήτημα σε ψηφοφορία.
(Το Σώμα εκφράζει τη σύμφωνη γνώμη του)
Πέμπτη:Πρόεδρος.
Όσον αφορά τα επείγοντα, επίκαιρα και σημαντικά θέματα, έχω διάφορες αιτήσεις τροποποίησης.
Όσον αφορά τα δικαιώματα του ανθρώπου, έχω δύο αιτήσεις προσθήκης: μια από την Ομάδα των Φιλελευθέρων για ένα υποσημείο με τίτλο "Καμπότζη" και μια άλλη, από την Ομάδα των Πρασίνων, για ένα υποσημείο με τίτλο "Πινοσέτ".
Όπως ξέρετε, το σημείο "Δικαιώματα του Ανθρώπου" δεν είναι δυνατό να περιλαμβάνει περισσότερα από πέντε θέματα.
Σύμφωνα με τον κατάλογο που υπάρχει στο τελικό σχέδιο ημερησίας διατάξεως, προς το παρόν έχουν εγγραφεί τέσσερα θέματα.
Συνεπώς μπορούμε να προσθέσουμε μόνο ένα ακόμη.
Εξ ονόματος της Ομάδας των Φιλελευθέρων ποιος επιθυμεί να παρουσιάσει την αίτηση για το υποσημείο "Καμπότζη";
Κυρία Πρόεδρε, είναι εντυπωσιακό το γεγονός ότι το Ευρωπαϊκό Κοινοβούλιο δεν έχει υιοθετήσει μέχρι τώρα στάση σχετικά με την ενδεχόμενη απελευθέρωση του Πινοσέτ, παρά τα διεθνή εντάλματα σύλληψης που έχουν εκδοθεί ήδη για αυτόν.
Καθώς η προσφυγή της βελγικής κυβέρνησης χαρακτηρίστηκε ως παραδεκτή την προηγούμενη εβδομάδα και καθώς δεν έχει ληφθεί ακόμα απόφαση σχετικά, θεωρώ σημαντικό να στείλει το Κοινοβούλιο ένα αποφασιστικό μήνυμα προς τα έξω ότι κανείς δεν μπορεί να ξεφύγει από τη δικαιοσύνη.
Είναι αδιανόητο να μην προβεί σε μία τέτοια σαφή δήλωση το Ευρωπαϊκό Κοινοβούλιο το οποίο πολύ σωστά δίνει πάντοτε τόση έμφαση στα ανθρώπινα δικαιώματα.
Κυρία Πρόεδρε, το θέμα αυτό είναι πολύ σοβαρό για να το συζητήσουμε ως επείγον αυτή τη στιγμή.
Καταρχάς, το Ευρωπαϊκό Κοινοβούλιο έχει ήδη εκφράσει την άποψή του για το θέμα του στρατηγού Πινοσέτ, πέραν αυτού όμως, αυτή τη στιγμή ας μην λησμονούμε και κάποια άλλα πράγματα.
Το πρώτο είναι ότι πρόκειται για θέμα sub iudice (υπό δικαστική κρίση) σε διάφορες ευρωπαϊκές χώρες, και υπενθυμίζω στους συναδέλφους ότι δεν υφίσταται ακόμα ευρωπαϊκός ποινικός χώρος, ούτε ευρωπαϊκή δικαιοδοσία.
Είμαστε υπέρ του Διεθνούς Ποινικού Δικαστηρίου, δεν υφίσταται όμως ακόμα.
Δεύτερον, αυτή τη στιγμή υπάρχει στη Χιλή μια κυβέρνηση δημοκρατικά εκλεγμένη, υπό την προεδρία του Ricardo Nϊρez, ο οποίος το πρώτο που δήλωσε ήταν ότι όλοι όσοι διέπραξαν τέτοιου είδους αδικήματα πρέπει να λογοδοτήσουν στη δικαιοσύνη, και υπενθυμίζω ότι στην παρούσα φάση η χιλιανή δικαιοσύνη, που είναι ανεξάρτητη, εξετάζει 60 αγωγές κατά του στρατηγού Πινοσέτ και των εγκλημάτων του κατά της ανθρωπότητας.
Πιστεύω ότι πρόκειται για ένα αρκούντως σοβαρό θέμα ώστε να το παρακολουθούμε, όχι όμως και για να το επιλύσουμε με τη διαδικασία του κατεπείγοντος.
Εμείς έχουμε ταχθεί υπέρ του να απονεμηθεί δικαιοσύνη σε αυτή την υπόθεση, δεν πιστεύουμε όμως ότι αυτή είναι η πλέον ενδεδειγμένη διαδικασία.
(Το Σώμα απορρίπτει την αίτηση) Πρόεδρος.
Ερχόμαστε στην τρίτη αίτηση η οποία είναι "Οι περιβαλλοντικές καταστροφές των υδάτων του Δούναβη", μια αίτηση της Ομάδας των Πρασίνων.
Υπάρχει κάποιος βουλευτής που να αιτιολογήσει αυτή την αίτηση;
Κυρία Πρόεδρε, θέλω να ζητήσω από την Ολομέλεια να στηρίξει αυτήν την πρόταση, διότι έγιναν πάρα πολλές τροποποιήσεις σε αυτήν την ημερησία διάταξη.
Πρόκειται για ένα πολύ σύντομο θέμα, είναι όμως εξαιρετικά σημαντικό να περάσει τώρα από το Κοινοβούλιο και να μην υπάρξουν καθυστερήσεις, διότι αφορά τους τρόπους παραχάραξης του ευρώ, ένα θέμα που είναι εξαιρετικά επείγον.
Προσπαθήσαμε να το προωθήσουμε και, γι' αυτόν τον λόγο, θα ήμουν ιδιαίτερα ευγνώμων αν μπορούσε η Ολομέλεια να στηρίξει αυτήν την πρόταση.
(Το Σώμα εκφράζει τη σύμφωνη γνώμη του)
Παρασκευή: Πρόεδρος.
Όσον αφορά την Παρασκευή, έχουμε μια προφορική ερώτηση την Παρασκευή το πρωί σχετικά με τις ταχυδρομικές υπηρεσίες και η Ομάδα του Κόμματος των Ευρωπαίων Σοσιαλιστών ζητάει οι προτάσεις ψηφίσματος να τεθούν σε ψηφοφορία αμέσως μετά τη συζήτηση και όχι στις Βρυξέλλες, όπως προβλέπει το τελικό σχέδιο ημερήσιας διάταξης.
Υπάρχει κάποιος συνάδελφος που επιθυμεί να παρέμβει εξ ονόματος της Ομάδας του Κόμματος των Ευρωπαίων Σοσιαλιστών για να αιτιολογήσει αυτήν την αίτηση;
Κυρία Πρόεδρε, ας με συγχωρέσει ο φίλος μου Enrique Barσn, αλλά θα ήθελα να μιλήσω κατά της πρότασης αυτής.
Μάλιστα εκπλήσσομαι που διατυπώθηκε, δεδομένου ότι μετά από μια ανταλλαγή απόψεων στο πλαίσιο της Διάσκεψης των Προέδρων είχαμε συμφωνήσει επ' αυτού.
Νομίζω, κυρία Πρόεδρε, ότι η πρόταση που είχατε διατυπώσει να διεξάγουμε χωριστά τη συζήτηση αυτή την Παρασκευή και την ψηφοφορία αργότερα, είναι λογική.
Η αιτία είναι η εξής: το ζήτημα αφορά τουλάχιστον 1.800.000 εργαζόμενους στην Ευρωπαϊκή Ένωση.
Διαθέτουμε μια οδηγία η οποία δεν είναι παλιά, χρονολογείται από το 1997.
Το να αποφασίσουμε για τον μελλοντικό προσανατολισμό, εν όψει μιας νέας οδηγίας, λιγάκι στο άψε σβήσε, χωρίς να έχουμε στη διάθεσή μας χρόνο για να διαβουλευτούμε με τα συνδικάτα και να συζητήσουμε με όλους τους κοινωνικούς εταίρους, θεωρώ ότι είναι κάτι που έρχεται σε αντίθεση με το πνεύμα που θέλουμε να εμφυσήσουμε στη συζήτηση, σχετικά με τα ζητήματα που αφορούν άμεσα τους κοινωνικούς παράγοντες.
Συνεπώς, τάσσομαι υπέρ της διατήρησης όσων είχαν προβλεφθεί: συζήτηση την Παρασκευή, ψηφοφορία αργότερα.
Κυρία Πρόεδρε, όντως οφείλω μια εξήγηση στον κ. Wurtz, και θα την δώσω σε όλο το Κοινοβούλιο.
Είχαμε καταλήξει σε αυτή τη συμφωνία αρχών στη Διάσκεψη των Προέδρων.
Εγώ δεν γνώριζα εκείνη τη στιγμή ότι ο Επίτροπος, ο κ. Bolkestein, θα εμφανιζόταν την ερχόμενη εβδομάδα, προκειμένου να μιλήσει για αυτό το θέμα ενώπιον της Επιτροπής Περιφερειακής Πολιτικής, Μεταφορών και Τουρισμού, και η Ομάδα μου συζήτησε το θέμα και θεωρεί ότι, με δεδομένη την υφιστάμενη κατάσταση σε όλη τη διαδικασία ολοκλήρωσης της αγοράς και της απορρύθμισης σε ένα τόσο ευαίσθητο θέμα, καλό είναι το Κοινοβούλιο, ανεξαρτήτως του τι θα κάνει στο μέλλον, να εκφέρει μια πρώτη γνώμη ώστε ο Επίτροπος, ο κ. Bolkestein, να τη λάβει σοβαρά υπόψη και να συντονίσει τη συζήτηση την ερχόμενη εβδομάδα.
Κυρία Πρόεδρε, θα ήθελα απλώς να παρακαλέσω τον συνάδελφο Wurtz να διαβάσει περί τίνος πρόκειται.
Δεν πρόκειται για αντιπαράθεση επί του περιεχομένου, αλλά μόνον το εξής ερώτημα: πότε επιτέλους θα είναι σε θέση η Επιτροπή να καταθέσει την οδηγία, αφού είχε ήδη ενάμιση χρόνο στη διάθεσή της γι' αυτό; Αυτό που επιδιώκουμε με το ψήφισμα δεν είναι παρά να τηρηθούν τώρα επιτέλους οι εγκριθείσες προθεσμίες, και εδώ είναι σημαντικό να δράσουμε το ταχύτερο δυνατόν.
Για τον λόγο αυτό, θα ήθελα να υποστηρίξω την αίτηση των Σοσιαλδημοκρατών για διεξαγωγή της ψηφοφορίας την Παρασκευή.
(Το Σώμα εκφράζει τη σύμφωνη γνώμη του)
Κυρία Πρόεδρε, η έκθεση Cederschiφld διεγράφη, ως γνωστόν, από την ημερήσια διάταξη της Πέμπτης, με αποτέλεσμα να έχουμε μάλλον λίγο περισσότερο χρόνο στη διάθεσή μας την Πέμπτη.
Επειδή, ως γνωστόν, πιεζόμαστε πολύ στα επείγοντα ενόψει της πληθώρας θεμάτων που πρέπει να εξετασθούν σε διάστημα μιάμιση ώρας, ήθελα απλώς να ρωτήσω εάν η υπηρεσία συνεδριάσεων μπορεί να εξετάσει τη δυνατότητα μιας ημίωρης παράτασης της συζήτησης επειγόντων, προκειμένου να διατεθεί επαρκής χρόνος ομιλίας.
Γενικά, μου φαίνεται πως υπήρξε πολύ χαώδης η διαχείριση του χρόνου των συνεδριάσεων των τελευταίων εβδομάδων.
Πιεσθήκαμε πολύ όσον αφορά τον χρόνο ομιλίας, και ύστερα εμφανίσθηκε ξαφνικά την περασμένη Πέμπτη ένας χρόνος ομιλίας διάρκειας μιάμιση ώρας, χωρίς να έχει τεθεί κάποιο θέμα στην ημερήσια διάταξη, όπου περιμέναμε αναγκαστικά τη διεξαγωγή της ψηφοφορίας.
Αυτή την Παρασκευή δεν έχουμε παρά ένα μόνον θέμα.
Μα είναι παράλογο αυτό.
Θα ήθελα πραγματικά να παρακαλέσω να εξετασθεί η διαχείριση του χρόνου των συνεδριάσεων.
Αυτό είναι σίγουρα πιθανό: συνεπώς ας εξετάσουμε εάν μπορούμε να παρατείνουμε τη συνεδρίαση επί επειγόντων θεμάτων κατά μισή ώρα, δεδομένου ότι αποσύρθηκε η έκθεση της κ. Cederschiφld.
Ακριβώς για αυτό πρόκειται και μόνο για αυτό.
Κυρία Πρόεδρε, ήθελα να παρέμβω σε σχέση με ένα σημείο της ημερήσιας διάταξης της Τετάρτης, που δεν το έχετε ανακοινώσει.
Αντιλαμβάνομαι ότι δεν αποτελεί επίμαχο θέμα το γεγονός ότι, στην δήλωση του Συμβουλίου αναφορικά με την επόμενη συνεδρίαση της Επιτροπής Ανθρωπίνων Δικαιωμάτων των Ηνωμένων Εθνών δεν θα συμπεριληφθεί η δήλωση για την 50η επέτειο από τις Συμβάσεις της Γενεύης, και ότι αυτή η δήλωση, προκειμένου να της προσδώσουμε πανηγυρικό και επίσημο χαρακτήρα, προτάθηκε να γίνει στη σύνοδο ολομέλειας του Μαρτίου.
Αντιλαμβάνομαι ότι υπάρχει συμφωνία ως προς αυτό το σημείο.
Κυρία Πρόεδρε, σήμερα το απόγευμα σε αυτό το Σώμα έγινε λόγος για μια σειρά πληροφοριών που μετέδωσε σήμερα το πρωί η εκπομπή του BBC Today, σύμφωνα με τις οποίες ορισμένοι από τους συναδέλφους μου διοικούν προσωπικές εταιρείες συγκεκριμένων συμφερόντων ή, κατά κάποιον τρόπο, καταχρώνται τη θέση τους ως βουλευτές αυτού του Σώματος.
Αυτές είναι σοβαρές καταγγελίες.
Είναι εντελώς ψευδείς, κακόβουλες, πολιτικά μεροληπτικές και μεταδόθηκαν εν πλήρη επίγνωση της ψευδότητάς τους.
Συμβουλευόμαστε δικηγόρο.
Το πρωτόκολλο οικονομικών συμφερόντων των συναδέλφων μου είναι πλήρες.
Εάν ανακαλύψουμε ότι έχουν αναμιχθεί σε αυτό το μπλέξιμο μαζί με το BBC και βουλευτές αυτού του Σώματος ή υπάλληλοί τους θα τους παραδώσουμε στη χλεύη του Ευρωπαϊκού Κοινοβουλίου.
Έτσι είναι, είμαστε σύμφωνοι.
β) Συνεδριάσεις στις 1 και 2 Μαρτίου 2000 στις Βρυξέλλες
Αειφόρος αστική ανάπτυξη - Αγροτική ανάπτυξη - Πρωτοβουλία EQUAL
Η ημερήσια διάταξη προβλέπει την κοινή συζήτηση των ακολούθων τεσσάρων εκθέσεων:
έκθεση (Α5-0026/2000) της κ. McCarthy, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής [COM(1999) 477 - C5-0242/1999 - 1999/2177(COS)] στα κράτη μέλη σχετικά με τη θέσπιση γενικών κατευθύνσεων για την ανάληψη κοινοτικής πρωτοβουλίας, που αφορά την οικονομική και κοινωνική αναζωογόνηση πόλεων και οικισμών σε κρίση, έτσι ώστε να προωθηθεί η αειφόρος αστική ανάπτυξη (URBAN)·
έκθεση (Α5-0028/2000) του κ. Decourriθre, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής [COM(1999) 479 - C5 0243/1999 - 1999/2178(COS)] στα κράτη μέλη σχετικά με τη θέσπιση γενικών κατευθύνσεων για μια κοινοτική πρωτοβουλία που αφορά τη διευρωπαϊκή συνεργασία με σκοπό την ενθάρρυνση της αρμονικής και ισόρροπης ανάπτυξης του ευρωπαϊκού εδάφους (INTERREG)·
έκθεση (Α5-0024/2000) του κ. Procacci, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με το σχέδιο ανακοίνωσης της Επιτροπής [COM(1999) 475 - C5-0259/1999 - 1999/2185(COS)] προς τα κράτη μέλη με την οποία καθορίζονται οι γενικές κατευθύνσεις για την κοινοτική πρωτοβουλία όσον αφορά την αγροτική ανάπτυξη (LEADER +)·
έκθεση (Α5-0034/2000) της κ. Stenzel, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής [COM(1999) 476 - C5-0260/1999 - 1999/2186(COS)] προς τα κράτη μέλη όσον αφορά τη θέσπιση των κατευθυντήριων γραμμών για τα Προγράμματα Κοινοτικών Πρωτοβουλιών (ΠΚΠ) για τα οποία τα κράτη μέλη καλούνται να υποβάλουν προτάσεις για ενίσχυση στο πλαίσιο της πρωτοβουλίας EQUAL
Δεδομένου ότι η κ. McCarthy θα καθυστερήσει λίγο εξαιτίας της πτήσης της, προτείνω να ακούσουμε πρώτα τον κ. Decourriθre.
Κυρία Πρόεδρε, αγαπητοί συνάδελφοι, κύριοι Επίτροποι και μέλη της Επιτροπής Περιφερειακής Πολιτικής, Μεταφορών και Τουρισμού, μου ανατέθηκε η εκπόνηση της έκθεσης του Ευρωπαϊκού Κοινοβουλίου σχετικά με το πρόγραμμα κοινοτικής πρωτοβουλίας INTERREG III.
Κατά την επεξεργασία στο πλαίσιο της επιτροπής, μελετήσαμε περισσότερες από εκατό τροπολογίες και μέχρι σήμερα 17 τροπολογίες, ορισμένες από τις οποίες έχουν ήδη παρουσιαστεί στην Επιτροπή, κατατέθηκαν εκ νέου.
Πριν συζητήσουμε περί του περιεχομένου του ψηφίσματος που σας προτείνω, θα ήθελα να σας ενημερώσω για τα στοιχεία που έλαβα υπόψη μου και τα οποία κατηύθυναν την εργασία μου ως εισηγητή.
Καταρχάς, θα ήθελα να σας υπενθυμίσω τον ρόλο της κοινοτικής πρωτοβουλίας INTERREG, η οποία βασίζεται στην αρχή της διακρατικότητας και της καινοτομίας.
Το πρόγραμμα αυτό αποτελεί έναν μηχανισμό προώθησης της ανάπτυξης και της ευρωπαϊκής διάστασης.
Το INTERREG είναι μία από τις τέσσερις κοινοτικές πρωτοβουλίες που έχουν προγραμματιστεί για την περίοδο 2000-2006 και η οποία θα έχει στη διάθεσή της τη μεγαλύτερη χρηματοδότηση, ήτοι 4,875 δις ευρώ έναντι 3,604 δις ευρώ σήμερα.
Η πρωτοβουλία INTERREG, η οποία δημιουργήθηκε το 1990, αποσκοπεί στο να προετοιμάσει τις ευρωπαϊκές περιφέρειες εν όψει της Ευρώπης χωρίς σύνορα στο πλαίσιο της υλοποίησης της μεγάλης ενιαίας αγοράς.
Κατά τη μεταρρύθμιση των διαρθρωτικών ταμείων το 1994 και το 1996, το πρόγραμμα κοινοτικής πρωτοβουλίας (ΠΚΠ) INTERREG ενσωμάτωσε νέα κεφάλαια που συμβάλλουν στην ανάπτυξη των διευρωπαϊκών δικτύων μεταφοράς και διανομής ενέργειας.
Τα προγράμματα αυτά ενθάρρυναν τη διασυνοριακή, διακρατική και διαπεριφερειακή συνεργασία εντός της Ευρωπαϊκής Ένωσης, ευνοώντας μια ισόρροπη ανάπτυξη του κοινοτικού χώρου.
Το πρόγραμμα INTERREG ΙΙΙ συνεχίζει αυτή τη δράση. Σήμερα, η Ευρωπαϊκή Επιτροπή μάς υπέβαλε τις γενικές κατευθύνσεις του προγράμματος αυτού, σύμφωνα με τις διατάξεις του κανονισμού 1260/1999 της Ευρωπαϊκής Κοινότητας περί γενικών διατάξεων για τα διαρθρωτικά ταμεία.
Το INTERREG ΙΙΙ στηρίζεται σε τρία κεφάλαια: πρώτον στο κεφάλαιο Α, το οποίο οργανώνει τη διασυνοριακή συνεργασία μεταξύ των εδαφικών οντοτήτων στις παραμεθόριες περιοχές - εσωτερικά και εξωτερικά σύνορα - της Ευρωπαϊκής Ένωσης βάσει κοινών στρατηγικών ανάπτυξης, η εφαρμογή των οποίων αποτελεί ευθύνη των κρατών μελών και των τοπικών και περιφερειακών αρχών· δεύτερον, στο κεφάλαιο Β, το οποίο προβλέπει τη διακρατική συνεργασία μεταξύ εθνικών, περιφερειακών και τοπικών αρχών, σε περισσότερα του ενός κράτη μέλη ή υποψήφια προς ένταξη στην Ευρωπαϊκή Ένωση κράτη, σε θέματα χωροταξίας, μεταφορικών δικτύων και περιβάλλοντος.
Η εφαρμογή αυτού του κεφαλαίου είναι ευθύνη των κρατών μελών και των εθνικών αρχών· και, τέλος, στο κεφάλαιο Γ, το οποίο οργανώνει τη διαπεριφερειακή συνεργασία μεταξύ διαφορετικών περιφερειών των κρατών μελών ή των τρίτων χωρών, με σκοπό την ανταλλαγή εμπειριών στο πλαίσιο των κεφαλαίων Α και Β, καθώς και μια συνεργασία στους τομείς της έρευνας, της τεχνολογικής ανάπτυξης, θέμα που θα πρέπει να προσδιοριστεί από την Ευρωπαϊκή Επιτροπή, η οποία έχει την ευθύνη για την εφαρμογή του.
Το νέο πρόγραμμα INTERREG, όπως μας έχει διαβιβαστεί, λαμβάνει υπόψη του τις ανάγκες που προκύπτουν από τη διεύρυνση προς τις ΧΚΑΕ και τις νησιωτικές και υπεραπόκεντρες περιφέρειες.
Η Επιτροπή μάς προτείνει την κατανομή των πιστώσεων του INTERREG με τον ακόλουθο τρόπο: από 50 έως 80% για το κεφάλαιο Α, 6% για το κεφάλαιο Γ και η διαφορά, δηλαδή από 14 έως 44% το μέγιστο, για το κεφάλαιο Β.
Η Ευρωπαϊκή Επιτροπή καταρτίζει τον κατάλογο των επιλέξιμων περιοχών για τα κεφάλαια Α και Β.
Βασίζεται κυρίως στον χάρτη των επιλέξιμων περιοχών της προηγούμενης προγραμματικής περιόδου. Οι υπεραπόκεντρες περιφέρειες μπορούν να επωφεληθούν μιας στήριξης στο πλαίσιο του κεφαλαίου Β.
Η Επιτροπή καταρτίζει έναν κατάλογο τομέων προτεραιότητας και μη εξαντλητικών επιλέξιμων μέτρων για το κεφάλαιο Α, αλλά εξαντλητικών μέτρων για το κεφάλαιο Β. Επιφυλάσσεται του δικαιώματος να προτείνει αργότερα θέματα που αυτή κρίνει σημαντικά για τις ανταλλαγές εμπειριών και για την ενισχυμένη συνεργασία μεταξύ περιφερειών, όσον αφορά το κεφάλαιο Γ.
Η διαδικασία έγκρισης των προγραμμάτων καθορίζεται βάσει του γενικού κανονισμού περί των διαρθρωτικών ταμείων.
Τα κράτη μέλη επεξεργάζονται προτάσεις και τις υποβάλλουν προς έγκριση στην Ευρωπαϊκή Επιτροπή, η οποία ελέγχει κατά πόσον είναι σύμφωνες με τις γενικές κατευθύνσεις που έχουν εγκριθεί.
Οι προτάσεις αυτές πρέπει να περιλαμβάνουν έναν ορισμένο αριθμό στοιχείων, μια επισκόπηση των διασυνοριακών ή διακρατικών στρατηγικών και προτεραιοτήτων, μια περιγραφή των μέτρων που είναι αναγκαία για την εφαρμογή τους και ένα ενδεικτικό χρηματοδοτικό σχέδιο.
Ανήκω στη μεγάλη πλειοψηφία των βουλευτών που ψήφισαν υπέρ της διατήρησης του προγράμματος κοινοτικής πρωτοβουλίας INTERREG.
Λυπάμαι που το Κοινοβούλιο δεν ενημερώθηκε για την αξιολόγηση του προηγούμενου προγράμματος - γεγονός που θα επέτρεπε τη βέλτιστη αποτελεσματικότητα των εφαρμοζόμενων νέων μέτρων, γνωρίζω όμως πόσο δύσκολο ήταν να γίνει αυτό.
Λυπάμαι επίσης για το εξαιρετικά σύντομο χρονοδιάγραμμα εργασίας, δεδομένου η κοινοβουλευτική επιτροπή εξέτασε το κείμενο στις 24 Νοεμβρίου και στις 26 Ιανουαρίου και λυπάμαι ακόμη γιατί ούτε οι περιφέρειες ούτε οι αντιπροσωπευτικές περιφερειακές οργανώσεις δεν συμμετείχαν στην εκπόνηση του προγράμματος.
Ευνοώντας μια διασυνοριακή, διακρατική και διαπεριφερειακή συνεργασία, αυτό το πολυτομεακό μέσο συνιστά την ίδια την προσωποποίηση μιας περιφερειακής πολιτικής ευρωπαϊκής διάστασης, η οποία ευνοεί μια αρμονική και ισόρροπη χωροταξία του κοινοτικού εδάφους.
. (IT) Κυρία Πρόεδρε, κύριοι συνάδελφοι, κύριοι Επίτροποι, η Διάσκεψη για την ανάπτυξη της υπαίθρου, που πραγματοποιήθηκε στο Κορκ από τις 7 έως τις 9 Νοεμβρίου 1996, καθόρισε ότι η ανάπτυξη της υπαίθρου συγκαταλέγεται μεταξύ των προτεραιοτήτων Ευρωπαϊκής Ένωσης, καθόσον έχει καθοριστική σημασία για τη γεωργία, ώστε να διασφαλίσει την επιβίωση και τη συνεχή της ανάπτυξη, προκειμένου να εξασφαλίσει στους αγρότες ένα περιβάλλον, που θα διαθέτει τις αναγκαίες υποδομές και υπηρεσίες για μεγαλύτερο σεβασμό του περιβάλλοντος και την εξύψωση του επιπέδου διαβίωσης, για τη διαφοροποίηση της απασχόλησης και τη δημιουργία νέων θέσεων εργασίας.
Προς τούτο, κρίνεται απαραίτητη η προώθηση μιας πολιτικής για την ολοκληρωμένη ανάπτυξη όλων των ζωνών της υπαίθρου της Ένωσης, διαρθρωμένη ως εξής: ολοκληρωμένη και πολυτομεακή προσέγγιση, απλοποίηση των διοικητικών διαδικασιών, βελτίωση της εταιρικής σχέσης μεταξύ ευρωπαϊκών θεσμικών οργάνων αφενός και εθνικών και τοπικών φορέων αφετέρου και προστασία του περιβάλλοντος.
Στο προγραμματικό έγγραφο Ατζέντα 2000 του 1998, η Επιτροπή προσδιόρισε δύο κομβικές αρχές επί των οποίων θα θεμελιωνόταν η πολιτική για την ανάπτυξη της υπαίθρου: την αναγνώριση του πολυλειτουργικού ρόλου της γεωργίας, αφενός, και την ανάγκη υιοθέτησης ολοκληρωμένης στρατηγικής για τις αναπτυσσόμενες ζώνες της υπαίθρου, αφετέρου.
Η πρώτη στοχεύει στο να δημιουργήσει μία νέα συμφωνία μεταξύ γεωργίας και κοινωνίας, καθιστώντας τη γεωργία διαχειριστή της υπαίθρου, με την κοινωνία να είναι διατεθειμένη να διασφαλίσει τις αναγκαίες περιβαλλοντικές υπηρεσίες, ούτως ώστε να διατηρηθεί η αξία της υπαίθρου ως χώρου αναψυχής.
Η δεύτερη αρχή βασίζεται στη διαπίστωση ότι, στο εξής, οι μεγαλύτερες δυνατότητες απασχόλησης στις ζώνες της υπαίθρου βρίσκονται εκτός του παραδοσιακού αγροτικού τομέα και γι' αυτό είναι απαραίτητο να εκπονηθεί ένα ολοκληρωμένο πρόγραμμα ανάπτυξης, που θα ενσωματώνει τις πολιτικές για την αγροτική ανάπτυξη με τις τομεακές γεωργικές πολιτικές: η ανάπτυξη της υπαίθρου καθίσταται λοιπόν πυλώνας της ίδιας της κοινοτικής γεωργικής πολιτικής.
Η κοινοτική πρωτοβουλία LEADER ξεκίνησε το 1991, με στόχο να προωθήσει μια νέα προσέγγιση της προς τα άνω ανάπτυξης της υπαίθρου και για τη διαφοροποίηση των προσαρμοσμένων στις τοπικές ανάγκες παρεμβάσεων.
Οι στόχοι που τέθηκαν ήταν οι εξής: βελτίωση των αναπτυξιακών δυνατοτήτων των ζωνών της υπαίθρου, με προσφυγή σε τοπικές πρωτοβουλίες, προώθηση της απόκτησης γνώσεων στον κλάδο της αγροτικής ανάπτυξης και διάδοση των γνώσεων αυτών σε άλλες ζώνες της υπαίθρου.
Το LEADER I απευθυνόταν στις ζώνες υπαίθρου που εντάσσονταν στους στόχους 1 και 5β των διαρθρωτικών ταμείων. Περιλαμβάνονταν σε αυτό 217 ομάδες τοπικής δράσης που χρηματοδοτήθηκαν με 1.155 εκατομμύρια ευρώ.
Το LEADER II, πρόγραμμα που κάλυπτε την περίοδο 1994-1999 - για το οποίο δεν υπάρχει, δυστυχώς, ακόμη ολοκληρωμένη αξιολόγηση - είχε μεγαλύτερη συμβολή από το LEADER I. Οι δικαιούχοι πρέπει να υπερέβησαν τους 800 και οι πιστώσεις, μετά την ανακατανομή των πόρων, πρέπει να υπερέβησαν τα 4.000 εκατομμύρια ευρώ.
Τον Οκτώβριο του 1999, και μετά την επιτυχία του LEADER I και του LEADER II, η Ευρωπαϊκή Επιτροπή αποφάσισε να παρατείνει την πρωτοβουλία αυτή.
Για την περίοδο 2000-2006, προβλέπεται δυστυχώς μόνο μια συμπληρωματική συνεισφορά 2.020 εκατομμυρίων ευρώ και μια ενδεικτική κατανομή ανά κράτος μέλος.
Η πρωτοβουλία LEADER + διαφέρει από τις προηγούμενες φάσεις καθόσον, αυτή τη φορά, από αυτή μπορούν να επωφεληθούν όλες οι ζώνες της υπαίθρου· επιπλέον, είναι περισσότερο φιλόδοξη και ανταποκρίνεται καλύτερα στις προκλήσεις που αντιμετωπίζουν οι ζώνες της υπαίθρου.
Οι σημαντικότερες τροποποιήσεις αφορούν τα εξής θέματα: όλες οι ζώνες της υπαίθρου θα μπορούν να επωφεληθούν από το LEADER +· τα κριτήρια επιλογής των τοπικών δράσεων θα είναι αυστηρότερα· θα εισαχθούν ως θεματικές προτεραιότητας τα τοπικά σχέδια δράσης παράλληλα με τη χρήση των τεχνολογιών των πληροφόρησης, τη βελτίωση της ποιότητας ζωής και την αξιοποίηση των τοπικών προϊόντων.
Εκφράζω λοιπόν την ικανοποίησή μου για τη συνέχιση της πρωτοβουλίας γιατί, όπως έλεγα, δίνει έμφαση σε καινοτόμους αναπτυξιακές στρατηγικές και γιατί είναι πιο φιλόδοξη, αν και πρέπει ακόμη να καταστούν περισσότερο ευέλικτα τα κριτήρια που καθορίζουν τις δικαιούχους περιοχές, ούτως ώστε να μην πληγούν ούτε οι ζώνες της υπαίθρου με υψηλή πληθυσμιακή πυκνότητα ούτε αυτές με χαμηλή.
Θεωρώ ότι είναι καθοριστικός ο ρόλος του συστήματος δικτύων, όσον αφορά την ανταλλαγή πληροφόρησης και γνώσεων, καθώς και την υλοποίηση κοινών έργων μεταξύ διαφόρων περιοχών της Ένωσης και υπενθυμίζω ότι, για την πλήρη υλοποίησή του, πρέπει να αξιοποιηθούν, μεταξύ άλλων, όλα τα ήδη διαθέσιμα μέσα, όπως τα "Σταυροδρόμια" .
Συμμερίζομαι την άποψη της Επιτροπής να προτιμηθεί η λύση της συνολικής εισφοράς, επιμένοντας ωστόσο στον ακριβή και προσεκτικό καθορισμό των λογιστικών απαιτήσεων των εθνικών και των περιφερειακών αρχών.
Εκφράζω τη λύπη μου για την καθυστέρηση με την οποία παρουσιάστηκε στο Κοινοβούλιο το LEADER, όπως και οι άλλες τρεις πρωτοβουλίες, και για την επακόλουθη καθυστέρηση που προκαλεί το γεγονός αυτό σε ολόκληρη τη διαδικασία.
Τέλος, εκφράζω την ανησυχία μου για την ισχνότητα του χορηγούμενου ποσού, ιδίως αν ληφθεί υπόψη ότι αυτή τη φορά το πρόγραμμα είναι ανοικτό σε όλα τα εδάφη της Ένωσης και θα εφαρμοστεί για έναν χρόνο περισσότερο σε σχέση με το προηγούμενο LEADER II.
Ευχαριστώ τις υπηρεσίες της Επιτροπής για την προθυμία και το πνεύμα συνεργασίας που έδειξαν και ευχαριστώ τους συναδέλφους της Επιτροπής Γεωργίας για τη συνεισφορά τους μέσω των τροπολογιών που κατέθεσαν.
Κυρία Πρόεδρε, αξιότιμοι συνάδελφοι, η έκθεσή μου με θέμα το EQUAL έχει τον χαρακτήρα γνωμοδότησης στο πλαίσιο της διαδικασίας διαβούλευσης για τη θέσπιση μιας νέας κοινοτικής πρωτοβουλίας με στόχο τη διεθνική συνεργασία για την προαγωγή νέων πρακτικών για την καταπολέμηση των παντός είδους διακρίσεων και ανισοτήτων σε συνάρτηση με την αγορά εργασίας.
Η εκπόνηση της έκθεσης ήταν ένα πολύ επίπονο έργο, επειδή σε αυτήν συμπεριλαμβάνονται και οι γνωμοδοτήσεις άλλων τεσσάρων επιτροπών - των Επιτροπών Βιομηχανίας, Περιφερειακής Πολιτικής, για τα Δικαιώματα της Γυναίκας και Εσωτερικών Υποθέσεων.
Η εν λόγω κοινοτική πρωτοβουλία θα διαδεχθεί τα δύο προηγούμενα προγράμματα ADAPT και EMPLOYMENT και θα διαθέτει έναν σαφώς μειωμένο προϋπολογισμό, ήτοι περίπου 2,8 δις ευρώ.
Η πρωτοβουλία ακολουθεί μια εντελώς νέα προσέγγιση, δηλαδή την ανάπτυξη καινοτόμων μοντέλων απασχόλησης στο πλαίσιο διεθνικών αναπτυξιακών συμπράξεων σε γεωγραφικό ή τομεακό επίπεδο.
Ο στόχος είναι σαφής και συνίσταται στη συγκεκριμένη ανάπτυξη σχεδίων σε διεθνικό επίπεδο, σχεδίων που προσανατολίζονται προς τις κατευθυντήριες γραμμές της πολιτικής απασχόλησης, επομένως προς την απασχολησιμότητα, το επιχειρηματικό πνεύμα, την προσαρμοστικότητα και την ισότητα ευκαιριών.
Η εν λόγω στοχοθεσία πρέπει πραγματικά να επιδοκιμασθεί και τυγχάνει ευρείας συναίνεσης και στο Σώμα.
Εκτός αυτού, η πρωτοβουλία EQUAL πρόκειται να μεταφερθεί και στα εθνικά σχέδια δράσης για την απασχόληση, καθιστώντας ελέγξιμη την υλοποίησή της μέσω αυτών των σχεδίων δράσης.
Αποτελεί μια σημαντική κοινοτική πρωτοβουλία που χρηματοδοτείται από τα διαρθρωτικά ταμεία μαζί με τις άλλες τρεις πρωτοβουλίες, την URBAN, την LEADER και την INTERREG.
Στην έκθεσή μου προσπάθησα να μειώσω τον υπερβολικό διοικητικό φόρτο και να διαμορφώσω κατά κάπως πιο διαφανή και ευέλικτο τρόπο την προσέγγιση των αναπτυξιακών συμπράξεων.
Θεωρώ απαραίτητη τη τεχνική υποστήριξη, όμως λόγω των προβλημάτων που είχαμε με τα παλαιότερα γραφεία τεχνικής βοήθειας (ΓΤΒ) δεν θα προβούμε στην ίδρυση νέων ΓΤΒ πριν από το ψήφισμα του Κοινοβουλίου προκειμένου να αποτραπεί η μεταβίβαση της πολιτικής ευθύνης στην τεχνική βοήθεια.
Παρ' όλ' αυτά όμως, είναι απαραίτητη η διάθεση τεχνικής υποστήριξης.
Ιδιαίτερη προσοχή δίδεται και στη διάδοση των αποτελεσμάτων και την ανταλλαγή εμπειριών μέσω των βέλτιστων πρακτικών καθώς και στο mainstreaming.
Προσπάθησα να εξασφαλίσω την ευρύτερη δυνατή συναίνεση για την έκθεση, πράγμα που οδήγησε σε μείωση του αριθμού των τροπολογιών - από άνω των 100 στην επιτροπή σε 22 για την Ολομέλεια - και ως εκ τούτου, αυτό κατέστησε εφικτή την εξεύρεση πολυάριθμων δυνατοτήτων συμβιβασμού.
Στο θέμα των αιτούντων άσυλο επιτεύχθηκε τώρα επίσης ένας συμβιβασμός.
Όμως σε συνάρτηση με αυτό, παρακαλώ, κυρία Πρόεδρε, να προβούμε στην ψηφοφορία για την έκθεση EQUAL την Τετάρτη αντί για αύριο, προκειμένου να μπορέσουμε να επεξεργασθούμε εδώ ακόμα τις λεπτομέρειες.
Θεωρώ σημαντικό να ξεκινήσει έγκαιρα η κοινοτική πρωτοβουλία, να τύχει ευρείας έγκρισης η έκθεση, ούτως ώστε και η Επιτροπή να παροτρυνθεί να λάβει υπόψη τις εποικοδομητικές προτάσεις του Ευρωπαϊκού Κοινοβουλίου, διότι οι πιστώσεις για την EQUAL εγγράφηκαν στο αποθεματικό από το Ευρωπαϊκό Κοινοβούλιο προκειμένου ακριβώς να εκφρασθούν στην εν λόγω κοινοτική πρωτοβουλία και οι ιδέες των βουλευτών.
Σε συνάρτηση με αυτό δικαιολογείται και η εμμονή του Ευρωπαϊκού Κοινοβουλίου στην άποψη ότι μια αλλαγή των θεματικών κέντρων βάρους δεν είναι εφικτή παρά μόνον κατόπιν νέας ακρόασης του Κοινοβουλίου.
Είμαι αποφασισμένη να κάνω το παν ώστε να φανεί αντάξια του ονόματός της η πρωτοβουλία EQUAL.

Σκοπός της πρωτοβουλίας είναι να καταστήσει δυνατή την ισότητα ευκαιριών για όλα τα μειονεκτούντα άτομα στην Ευρωπαϊκή Ένωση, να αποτρέψει τη διάλυση της κοινωνίας και τον καθημερινό αποκλεισμό και να προσφέρει σε όλους τη δυνατότητα να επωφεληθούν εδώ από μια κοινή πρωτοβουλία, ανεξαρτήτως της ηλικίας, του φύλου και της καταγωγής τους.
Αυτός είναι ο στόχος που επιδιώκω, και παρακαλώ το Σώμα να εγκρίνει με μεγάλη πλειοψηφία την εν λόγω έκθεση!
Kυρία Πρόεδρε, αποτελεί από μόνο του άθλο το γεγονός ότι διεξάγουμε αυτή τη συζήτηση για τη νέα κοινοτική πρωτοβουλία URBAN και αποτελεί άθλο που βρίσκομαι απόψε εδώ διότι η Air France ακύρωσε την πτήση μου στις 14.10 - να όμως που ήρθα!
Ακριβώς έναν χρόνο πριν, όταν η Επιτροπή εκπόνησε τις προτάσεις της για την Aτζέντα 2000, περιέκοψε δραστικά την πρωτοβουλία URBAN.
Ωστόσο, εμείς ως πολιτικοί γνωρίζαμε ότι υπήρχε συντριπτική υποστήριξη για τη συνέχιση αυτής της πρωτοβουλίας το 2000.
Το Κοινοβούλιο συνεπώς μπορεί να καυχιέται για την επιτυχή εκστρατεία του άσκησης πιέσεων για την επαναφορά της URBAN στην ημερήσια διάταξη, καθώς και για το γεγονός ότι ανάγκασε την Επιτροπή και το Συμβούλιο να κάνουν στροφή 180 μοιρών.
Η αστική πολιτική βρισκόταν ανέκαθεν στο προσκήνιο της κοινοτικής πολιτικής.
Στην πατρίδα μου επί παραδείγματι, αναπτύσσουμε μια στρατηγική προσέγγιση για μια Λευκή Βίβλο, και μια κυβερνητική ομάδα εργασίας σε θέματα αστικής πολιτικής εξετάζει τα προβλήματα των αστικών κοινοτήτων.
Από τη στιγμή που 8 στους 10 ανθρώπους στην Ευρώπη κατοικούν σε αστικές περιοχές, είναι σωστό να βοηθήσουμε τις πιο στερημένες κοινότητές μας να αντιμετωπίσουν τα πολύ γνωστά προβλήματα της στέρησης, του κοινωνικού αποκλεισμού, της ανεργίας, της εγκληματικότητας, της εξάρτησης από ναρκωτικές ουσίες και όλα τα προβλήματα που συνδέονται με αυτήν.
Για παράδειγμα, στη δική μου περιφέρεια, το Manchester, η κοινοτική πρωτοβουλία URBAN είχε τεράστια επιτυχία.
Τα κονδύλια της URBAN επενδύθηκαν σε μια από τις πιο στερημένες συνοικίες στο Ηνωμένο Βασίλειο, στο Moss Side.
Το σχέδιο για το Πάρκο της Χιλιετίας για τους Νέους συμβάλλει ώστε οι νέοι άνθρωποι να συμμετάσχουν ξανά στην ανανέωση της κοινότητάς τους και εκτός από την υποστήριξη προς τις μικρές επιχειρήσεις και την κοινωνική πολιτική αρχίζουμε να βλέπουμε θεαματική πρόοδο σε αυτή την πολύ στερημένη αστική κοινότητα.
Το έργο αυτού του προγράμματος εργασιών της URBAN διαδόθηκε στη συνέχεια στην ευρύτερη κοινότητα με μια ενεργή εκστρατεία επικοινωνίας και δημοσιότητας στα τοπικά σούπερ μάρκετ και στις περίφημες βρετανικές παμπ.
Μια τέτοιου είδους βέλτιστη πρακτική θέλουμε να δούμε να επεκτείνεται σε ολόκληρη την Ευρωπαϊκή Ένωση, αναφορικά με την επικοινωνία και τη δημοσιότητα.
Σε ό,τι αφορά τις συγκεκριμένες γενικές κατευθύνσεις που διέπουν την πρωτοβουλία, αυτές καθορίζονται σε αδρές γραμμές, ώστε να αφήσουν περιθώριο για τις τοπικές και περιφερειακές ποικιλομορφίες.
Συμφωνούμε ότι οι γενικές κατευθύνσεις πρέπει να είναι ενδεικτικής φύσεως, προκειμένου να καταστεί δυνατή η μέγιστη ευελιξία που θα διασφαλίσει ότι απώτερος στόχος μας είναι τα ειδικά προγράμματα.
Στην επιτροπή δεν συνηγορούμε υπέρ της μείωσης του αριθμού των αστικών περιοχών σε 50.
Τασσόμαστε υπέρ της μείωσης γενικά, ωστόσο θεωρούμε ότι ο αυθαίρετος αριθμός 50 δεν αποτελεί τον καίριο παράγοντα.
Αντίθετα, θα έπρεπε να επιδιώξουμε υψηλής ποιότητας σχέδια, τα οποία μπορούν να λειτουργήσουν καταλυτικά για την αλλαγή και την ανανέωση, για την προσέλκυση εσωτερικών επενδύσεων υπό μορφήν δανείων και κεφαλαίων επιχειρηματικού κινδύνου και για την επίτευξη πολλαπλασιαστικού αποτελέσματος.
Τα κράτη μέλη θα πρέπει συνεπώς να είναι σε θέση να προτείνουν έναν λογικό αριθμό περιοχών εντός του δημοσιονομικού ανώτατου ορίου των μεριδίων τους.
Κατά τον σχεδιασμό των τοπικών προγραμμάτων URBAN χρειάζεται να χρησιμοποιήσουμε σωστά τους τοπικούς δείκτες και τις στατιστικές για τη στέρηση και την υγειονομική περίθαλψη, ούτως ώστε να μπορέσουμε να στοχεύσουμε πιο αποτελεσματικά στις περιοχές που πλήττονται περισσότερο.
Στο Ηνωμένο Βασίλειο, ο τοπικός δείκτης στέρησης αποτελεί πολύ καλό παράδειγμα ενός ευρέως χρησιμοποιούμενου προτύπου και στατιστικής, το οποίο συμβάλλει στον καθορισμό όχι μόνο των κοινοτικών, αλλά και των εθνικών και περιφερειακών προγραμμάτων ενίσχυσης.
Χρειάζεται να αναγνωρισθεί ως εργαλείο και μέσο, επιπλέον των κοινοτικών κριτηρίων.
Θα ήθελα να σας ζητήσω να λάβετε υπόψη σας τους τοπικούς δείκτες προκειμένου να βοηθούμε στο έργο μας.
Οι πιο στερημένες αστικές συνοικίες μας αντιμετωπίζουν πλειάδα προβλημάτων: υψηλή ανεργία και συχνά πολύ χαμηλόμισθη επισφαλή απασχόληση, φτώχεια και κοινωνικό αποκλεισμό.
Τα εν λόγω προβλήματα συχνά επιτείνονται από χαμηλό επίπεδο υγειονομικής περίθαλψης και στέγασης και από ένα περιβάλλον εξάρτησης από τα ναρκωτικά.
Έχουμε συνεπώς ασταθείς κοινότητες στις οποίες διεισδύει η εγκληματικότητα, η διακίνηση ναρκωτικών και οι συμμορίες.
Όλα αυτά είναι πολύ συνηθισμένα σε πολλές από τις αστικές περιοχές μας.
Όλα αυτά τα πολύπλοκα προβλήματα υπονομεύουν την ποιότητα ζωής για τους κατοίκους των πόλεών μας, ωστόσο διαθέτουμε το δυναμικό στις εν λόγω περιοχές για να πραγματοποιηθεί η ανάπτυξη και η ευημερία.
Για τον λόγο αυτό, ζητώ και πάλι στην έκθεσή μου η δράση στα πλαίσια του προγράμματος URBAN να μην παρέχει απλώς μία και μόνη λύση σε ένα και μόνο πρόβλημα: αυτές οι περιοχές δεν έχουν μεμονωμένα, μονοδιάστατα προβλήματα.
Αντιθέτως, οι κοινότητες των αστικών περιοχών πρέπει να ενθαρρυνθούν να παρουσιάσουν ολοκληρωμένα προγράμματα δράσης για να αντιμετωπίσουν τα ιδιαίτερα αστικά προβλήματά τους, χρησιμοποιώντας τους πόρους της ΕΕ ως προστιθέμενη αξία στις τοπικές δράσεις.
Θα ήθελα αυτές οι δράσεις να επεκταθούν ώστε να συμπεριλάβουν την υγειονομική περίθαλψη και την καταπολέμηση των διακρίσεων, όπως ορίζει η Συνθήκη του Αμστερνταμ.
Κοινοτική πρωτοβουλία σημαίνει συμμετοχή των κοινοτήτων.
Οι κάτοικοι των τοπικών κοινοτήτων αποτελούν ορισμένους από τους πιο ενεργούς και αφοσιωμένους υπέρμαχους και παράγοντες αλλαγής στις αστικές περιοχές μας.
Χρειάζεται να τους ενθαρρύνουμε για να συμμετάσχουν στον σχεδιασμό και την παράδοση σχεδίων στα πλαίσια αυτών των προγραμμάτων.
Το χρονοδιάγραμμα λοιπόν που προτείνει η Επιτροπή είναι πολύ φιλόδοξο.
Είναι προτιμότερο να έχουμε ποιοτικά σχέδια με την ενεργό συμμετοχή ομάδων των τοπικών κοινοτήτων, παρά να έχουμε σχέδια που παραδίδονται εγκαίρως, αλλά χωρίς την τοπική συμμετοχή.
Η Επιτροπή πρέπει ασφαλώς να παράσχει πλήρη και διαφανή πληροφόρηση σχετικά με τα κριτήρια επιλογής που χρησιμοποιούνται για τις νέες αστικές πρωτοβουλίες, ωστόσο πρέπει επίσης να παράσχει πληροφόρηση για τα συμβουλευτικά δίκτυα που χρησιμοποιούνται για την επίτευξη της ανταλλαγής των βέλτιστων πρακτικών.
Τούτο είναι σημαντικό χάριν της διαφάνειας και της συνολικής αποτελεσματικότητας των δικτύων.
Τέλος, θα ήθελα να τονίσω ότι, για να ανταποκριθούμε στα προβλήματα που αντιμετωπίζουν οι πόλεις στη μεταβιομηχανική εποχή χρειαζόμαστε την τοπική συμμετοχή.
Χρειάζεται να αναπτύξουμε το δυναμικό των ανέργων, τις πλημμελώς αξιοποιημένες ικανότητες των νέων και την εμπειρία των μεγαλυτέρων για να αντεπεξέλθουμε σε αυτά τα προβλήματα.
Με τον τρόπο αυτό θα μπορέσουμε να αντικαταστήσουμε τη φτώχεια, την εξάρτηση και την αποξένωση με την ισότητα, την πρωτοβουλία και τη συμμετοχή.
Τούτο θα μας βοηθήσει να αποκαταστήσουμε την αξιοπιστία της ΕΕ και την πεποίθηση στους πολίτες ότι η Ευρώπη μπορεί να πραγματοποιήσει τοπικές δράσεις για την επίλυση των τοπικών προβλημάτων.
.
(IT) Κύριε Πρόεδρε, όπως ήδη υπενθύμισε η εισηγήτρια McCarthy, το URBAN μπορεί σίγουρα να θεωρηθεί ως νίκη του Ευρωπαϊκού Κοινοβουλίου, στη περίπτωση της συζήτησης που διεξήχθη πέρυσι, σχετικά με την αναθεώρηση των κανονισμών.
Όπως ειπώθηκε, στόχος του URBAN είναι η προώθηση καινοτόμων στρατηγικών υπέρ μιας οικονομικής και κοινωνικής αναζωογόνησης των αστικών περιοχών, λαμβανομένου επίσης υπόψη του γεγονότος ότι το 80% του ευρωπαϊκού πληθυσμού είναι συγκεντρωμένο στις πόλεις.
Η δημιουργία ενός ευνοϊκού αστικού περιβάλλοντος στον τομέα της κοινωνικής πολιτικής απαιτεί μια πολιτική δημιουργίας μακροπρόθεσμης απασχόλησης, την εκρίζωση της φτώχειας, μέτρα βοηθείας υπέρ των κατηγοριών χαμηλού εισοδήματος και των ηλικιωμένων, εξοπλισμό για τα παιδιά, ενσωμάτωση των διαφόρων φυλών και εθνοτήτων, καλύτερες τεχνικές συμμετοχής, μια εύστοχη υγειονομική πολιτική κατά της τοξικομανίας, καθώς και μια συντονισμένη πολιτική πρόληψης της εγκληματικότητας.
Η ανακοίνωση της Επιτροπής λαμβάνει υπόψη την ανάγκη να ακολουθηθούν προσεγγίσεις, ενσωματώνοντας ένα ολόκληρο φάσμα οικονομικών και κοινωνικών μέτρων υποδομής.
Χρειάζεται, ωστόσο, να υπενθυμίσουμε ότι στον κοινωνικό τομέα λειτουργούν επίσης, εκτός από το URBAN, ορισμένα άλλα κοινοτικά μέσα: καινοτόμες δράσεις σύμφωνα με το άρθρο 6 του κανονισμού του Ευρωπαϊκού Κοινωνικού Ταμείου, πιλοτικά προγράμματα - ιδίως η νέα προπαρασκευαστική δράση "τοπική δέσμευση για την απασχόληση" , που μόλις δημιουργήθηκε από το Ευρωπαϊκό Κοινοβούλιο με τον προϋπολογισμό του 2000 - οι Πρωτοβουλίες EQUAL, INTERREG, καθώς και το "mainstream"; του Ευρωπαϊκού Κοινωνικού Ταμείου.
Όπως υπογράμμισε στη γνωμοδότησή της η Επιτροπή Απασχόλησης και Κοινωνικών Υποθέσεων, είναι συνεπώς πρωταρχικής σημασίας να λάβει η Επιτροπή δεόντως υπόψη τις συνέργιες στο πλαίσιο αυτό, και να αποφύγει παράλληλα την επικάλυψη προγραμμάτων και τη διπλή χρηματοδότηση.
Αν, από τη μία πλευρά, θεωρούμε αναγκαίο να εξασφαλίζουν οι κατευθυντήριες επιτροπές τη συνέπεια και τη συμπληρωματικότητα μεταξύ των διαφόρων παρεμβάσεων, από την άλλη καλείται η Επιτροπή να ενισχύσει την ανταλλαγή πληροφοριών και τον συντονισμό μεταξύ των σχετικών της υπηρεσιών.
Ουσιώδης δεν είναι μόνο αυτός ο συντονισμός αλλά, όπως υπενθυμίζεται στη γνωμοδότησή μας, ουσιώδεις πρέπει να είναι και οι ανταλλαγές και η διάδοση των εμπειριών και των ορθών πρακτικών.
Κύριε Πρόεδρε, η σημασία αυτής της πρωτοβουλίας γίνεται όλο και μεγαλύτερη όσο τα οικονομικά και κοινωνικά προβλήματα γίνονται πιο έντονα στις πόλεις της Ευρώπης και όσο οι πολίτες τους νοιώθουν πιο αποξενωμένοι από τη διαχείριση της πόλης ή της γειτονιάς τους.
Στην κατάσταση αυτή θα έλθουν να προστεθούν οι κοινωνικές ανακατατάξεις λόγω της διεύρυνσης της Ευρωπαϊκής Ένωσης, άρα πρέπει έγκαιρα να προνοήσουμε για την οικονομική αναζωογόνηση και την κοινωνική συνοχή των πόλεών μας.
Η αντιμετώπιση αυτών των προβλημάτων γίνεται εξάλλου επιτακτική δεδομένης της μεγάλης ακτινοβολίας των πόλεων στη γύρω τους περιοχή, καθώς και του ιστορικού και πολιτισμικού τους ρόλου.
Η επιτυχία όμως μιας τέτοιας προσπάθειας απαιτεί τη δέσμευση και τη συμμετοχή όλων των πολιτών και την ενεργοποίηση των λιγότερο δραστηριοποιημένων κοινωνικών ομάδων και των ομάδων που πλήττονται ιδιαίτερα από την οικονομική και κοινωνική κρίση.
Και εδώ θέλουμε να τονίσουμε την ανάγκη για ισόρροπη συμμετοχή των γυναικών ή των φορέων που εκπροσωπούν τις γυναίκες στον σχεδιασμό και την υλοποίηση των προγραμμάτων της πρωτοβουλίας URBAN.
Τονίζουμε επίσης, ως Επιτροπή για την Ισότητα των Ευκαιριών, την ανάγκη να χρηματοδοτηθούν υποδομές που θα διευκολύνουν την επαγγελματική δραστηριότητα των γυναικών, κυρίως στην εναρμόνιση των επαγγελματικών και οικογενειακών υποχρεώσεων, και ευρύτερα υποδομές που θα προάγουν την αλληλεγγύη των γενεών, την κοινωνική αλληλεγγύη.
Η αποτελεσματική εφαρμογή αυτής της πρωτοβουλίας θα μπορούσε να έχει ένα πολλαπλασιαστικό χαρακτήρα διότι θα μπορούσε να εμπνεύσει παρόμοιες δράσεις σε περιφερειακό και τοπικό επίπεδο. Η πολιτική σημασία της θα γίνει έτσι ακόμη μεγαλύτερη διότι οι γυναίκες έχουν ανάγκη να νοιώσουν τα αποτελέσματα της ευρωπαϊκής πολιτικής ζωντανά στην καθημερινή τους ζωή.
Κύριε Πρόεδρε, στην επιτροπή μας χαιρετίσαμε το γεγονός ότι η Επιτροπή πρότεινε ως προτεραιότητες του προγράμματος URBAN την καλύτερη ενσωμάτωση των τοπικών κοινοτήτων και των εθνοτικών μειονοτήτων καθώς και την αύξηση της ασφάλειας και της πρόληψης κατά της εγκληματικότητας.
Στην επιτροπή θεωρήσαμε ότι η οικονομική και η κοινωνική αναζωογόνηση των αστικών περιοχών πρέπει, απαραιτήτως, να συμβαδίζει με τη δημιουργία κλίματος ανοχής απέναντι στις μειονότητες, και έτσι τα μέτρα που ενδείκνυνται για την καταπολέμηση του ρατσισμού και της ξενοφοβίας πρέπει να αποτελούν αναπόσπαστο τμήμα των προγραμμάτων που χρηματοδοτούνται στο πλαίσιο του προγράμματος URBAN.
Θεωρήσαμε ότι η ενίσχυση του αισθήματος ασφάλειας των πολιτών και κατά συνέπεια η καταπολέμηση της καθημερινής αστικής εγκληματικότητας αποτελούν κεντρικά σημεία για την αναζωογόνηση των αστικών περιοχών.
Η επιτροπή μας διαπίστωσε ότι μια καινοτόμος και αποτελεσματική πολιτική για την καταπολέμηση και την πρόληψη της εγκληματικότητας σε επίπεδο δήμων και κοινοτήτων απαιτεί διαφοροποιημένα μέτρα, στα οποία συμπεριλαμβάνονται η ενσωμάτωση της πρόληψης της εγκληματικότητας στη χωροταξία, μέτρα για την πρόληψη της εγκληματικότητας των νέων, η επανένταξη των κακοποιών καθώς και πρότυπα για την αποτελεσματική συνεργασία μεταξύ των διαφόρων ενδιαφερόμενων φορέων σε τοπικό επίπεδο, όπως της αστυνομίας, της δικαιοσύνης ή των κοινωνικών υπηρεσιών.
Ως επιτροπή εγκρίναμε ομόφωνα τη σύστασή μας, επειδή θεωρήσαμε πολύ σημαντικό να συνεχίσουμε ειδικά το URBAN, το οποίο εφαρμόσθηκε επιτυχώς κατά το παρελθόν, διότι πιστεύουμε πως μόνον με παρόμοια προγράμματα θα επιτύχουμε στην Ευρωπαϊκή Ένωση μακροπρόθεσμα την υλοποίηση μιας ειρηνικής συμβίωσης όλων των κατοίκων της.
Αυτός είναι ο λόγος που καλωσορίζουμε με θέρμη τέτοιου είδους προγράμματα.
Θα ήθελα να επισημάνω τα μελήματα της Επιτροπής Απασχόλησης και Κοινωνικών Υποθέσεων για τη μεγαλύτερη από τις τέσσερις κοινοτικές πρωτοβουλίες, δηλαδή την INTERREG III.
Είναι απαραίτητο να μπορέσουν να προαχθούν σε μεγάλη κλίμακα και κοινωνικά μέτρα στο πλαίσιο της INTERREG III.
Ενόψει του γεγονότος ότι το 50% της ανεργίας στην Ένωση οφείλεται ουσιαστικά σε διαρθρωτική ανεργία, και ενόψει της ιδιαίτερα ευαίσθητης κατάστασης που επικρατεί στις παραμεθόριες περιοχές - επισημαίνω μόνο τα πιθανά ανεπιθύμητα ρεύματα μετανάστευσης - αυτό δεν είναι μόνον συνετό, αλλά και επιβάλλεται.
Και τα μέτρα προς ενίσχυση που αναφέρονται στο παράρτημα 2 του προσανατολισμού Α φαίνονται τώρα να είναι πολλά υποσχόμενα από αυτήν την άποψη.
Στην πραγματικότητα όμως, η ανακοίνωση της Επιτροπής στερείται παντελώς διατάξεων για τα κράτη μέλη που θα περιέχουν τις εν λόγω ολοκληρωμένες προσεγγίσεις των πτυχών της κοινωνικής πολιτικής και της πολιτικής απασχόλησης.
Για τον λόγο αυτό, θα ήθελα να επισημάνω ειδικότερα την ενισχυμένη αποδοχή μέτρων για την επαγγελματική κατάρτιση, ιδιαίτερα σε περιοχές με υψηλή μακροχρόνια ανεργία και ανεργία των νέων.
Ο προσανατολισμός Β θα πρέπει επίσης να είναι ανοιχτός προς τα μέτρα για την ενίσχυση της πολιτικής απασχόλησης, ειδικά σε συνάρτηση με τη στρατηγική προσέγγισης για τις υποψήφιες προς ένταξη χώρες.
Για τα μέτρα που αφορούν την πολιτική απασχόλησης μου φαίνεται πως γενικά είναι απαραίτητο η μεικτή επιτροπή συνεργασίας να στελεχωθεί σε περιφερειακό επίπεδο, επειδή για αυτό, ειδικά, το μέτρο η απαραίτητη ειδικευμένη γνώση και εγγύτητα στο θέμα δεν υφίσταται παρά μόνον σε περιφερειακό επίπεδο, προκειμένου να μην παραμείνουν τα εν λόγω μέτρα αφηρημένα και ανεδαφικά.
Μπορούμε και οφείλουμε άλλωστε πάντα να ασκούμε κριτική για το γεγονός ότι οι διοικητικές δαπάνες στο INTERREG III εξακολουθούν - κατά τη γνώμη μου - να είναι υπερβολικές, παρ' όλο που έχω μάλλον την εντύπωση ότι αυτό φαίνεται να είναι αναπόφευκτο στα προγράμματα στήριξης της Επιτροπής.
Θα ήθελα όμως να επισημάνω το γεγονός ότι αυτό θα αποβεί μοιραίο σε αυτήν, ειδικά, την περίπτωση.
Ειδικά όσον αφορά την πολιτική απασχόλησης θα πρέπει να επιδιώξουμε τη θέσπιση κατά το δυνατόν απλοποιημένων μέτρων, προκειμένου η κοινωνική διάσταση να ανακτήσει σε αυτήν την ΕΕ τη σημασία που της αρμόζει.
Κύριε Πρόεδρε, η Επιτροπή Περιφερειακής Πολιτικής, Μεταφορών και Τουρισμού μελέτησε μεταξύ άλλων την έκθεση για το LEADER+ και, υπ' αυτή την έννοια, συμφώνησε να υποστηρίξει τη διαδικασία αποκέντρωσης σε ό,τι αφορά τη διαχείριση των δράσεων, θεωρώντας ότι μια τέτοια διαδικασία θα είναι δυνατόν να είναι αποτελεσματική, εάν τηρηθούν δύο προϋποθέσεις: οι ομάδες τοπικής δράσης να είναι αντιπροσωπευτικές των γενικών συμφερόντων της τοπικής κοινότητας, και να χρησιμοποιούνται οι μηχανισμοί ελέγχου της Επιτροπής, προκειμένου να μην επιτραπεί στις περιφερειακές και τοπικές πολιτικές αρχές να χρησιμοποιήσουν τους πόρους του LEADER+ για τη διατήρηση ομάδων και φορέων πολιτών που διαπλέκονται με την εξουσία.
Ζητείται να διασφαλίζεται ισότιμη αντιπροσώπευση, στα όργανα επιλογής των σχεδίων, τριών συνιστωσών: των πολιτικών αντιπροσώπων και των δημόσιων αρχών, των επιχειρήσεων και οικονομικών συντελεστών, και των κοινωνικών φορέων, συμπεριλαμβανομένων των συνδικάτων και των μη κυβερνητικών οργανώσεων.
Υπογραμμίζεται ιδιαίτερα ότι σε όλα αυτά τα όργανα πρέπει να υπάρχει ισότιμη συμμετοχή ανδρών και γυναικών.
Πέραν αυτών υπογραμμίζεται ότι, ο πρωταρχικός στόχος είναι η προαγωγή στρατηγικών βιώσιμης ανάπτυξης, των οποίων οι θετικές επιπτώσεις θα μπορούν να επεκτείνονται σε μια γεωγραφική περιοχή ευρύτερη από αυτή καθεαυτή την τοπική κοινότητα, και θεωρείται κατά συνέπεια ενδεδειγμένο τα σχέδια να υπάγονται στα αναπτυξιακά προγράμματα, συμπεριλαμβανομένων των στόχων 1 και 2, καθώς και στα πλάνα χωροταξίας των περιφερειών και χωρών στις οποίες υλοποιούνται.
Εκφράζεται η ικανοποίηση για το ότι το LEADER+ μπορεί να παρεμβαίνει σε όλες τις αγροτικές περιοχές της Ένωσης, λαμβάνοντας όμως υπόψη ότι είναι αναγκαία μια συγκέντρωση των κοινοτικών πόρων στις πλέον μειονεκτούσες περιοχές, προκειμένου να διευκολυνθεί η διαδικασία κοινωνικοοικονομικής συνοχής στην Ένωση χωρίς οι κυβερνήσεις των κρατών να διοχετεύουν τους πόρους αυτούς σε αλλότριους προς την συνοχή σκοπούς.
Η επιτροπή είναι της άποψης ότι τα έργα που χρηματοδοτούνται στο πλαίσιο της δράσης 1 θα έπρεπε να ενισχύουν το δυναμικό ενδογενούς ανάπτυξης, βασιζόμενα, κυρίως, στις παραδόσεις, σε τεχνικές και πρακτικές που ασκούνται επί τόπου, σε συγκεκριμένα προϊόντα και σε πρακτικές βιώσιμης ενεργειακής διαχείρισης.
Η επιτροπή στηρίζει την πρόταση της Επιτροπής να επικεντρωθούν οι δράσεις σε επιλεγμένες μικρές περιοχές και θεωρεί ότι, επειδή πολλοί οικισμοί είναι διάσπαρτοι στην ύπαιθρο, ο ελάχιστος πληθυσμός για την επιλογή ενός έργου πρέπει να μειωθεί στο όριο των 10.000 κατοίκων.
Κρίνεται απαραίτητος ο συντονισμός των αναπτυξιακών στόχων και των μηχανισμών διαχείρισης των δράσεων 2 και 3 που χρηματοδοτούνται από το LEADER με τους μηχανισμούς για τις άλλες δράσεις που χρηματοδοτούνται στην ίδια περιοχή από άλλα κοινοτικά προγράμματα συνεργασίας και εταιρικής σχέσης σε διαπεριφερειακό και διεθνές επίπεδο, όπως είναι τα προγράμματα INTERREG, SAPAR, PHARE, TACIS και MEDA.
Αξιότιμε κύριε Πρόεδρε, αξιότιμη εισηγήτρια, αξιότιμοι συνάδελφοι, προτού μιλήσω λεπτομερέστερα για την έκθεση EQUAL, θα ήθελα να αναφέρω ακόμα κάτι ουσιαστικό σχετικά με τις κατευθυντήριες γραμμές για την απασχόληση στις οποίες βασίζεται η έκθεση.
Σε αυτήν καθορίζονται μεταξύ άλλων οι βασικοί στόχοι μιας πανευρωπαϊκής πολιτικής απασχόλησης: η απασχολησιμότητα, το επιχειρηματικό πνεύμα και η προσαρμοστικότητα.
Οι στόχοι αυτοί στοχεύουν προφανώς στο να καταστούν οι εργαζόμενοι κατά το δυνατόν χρήσιμοι και αξιοποιήσιμοι για την οικονομία.
Εν τούτοις, μια προσέγγιση που θα αποσκοπούσε πραγματικά στην αποτελεσματική και μακροπρόθεσμη κατάργηση των διακρίσεων θα έπρεπε να στοχεύει στην αυτοδιάθεση των ανθρώπων.
Μόνον σε αυτήν την περίπτωση δεν θα πρόκειται πλέον για μια οικονομική αξιοποίηση, αλλά για μια ισότιμη διαμόρφωση της ζωής.
Παρ' όλα αυτά, η έκθεση της κ. Stenzel εξελίχθηκε καλά, τουλάχιστον στο πλαίσιο των υπαρχουσών κατευθυντήριων γραμμών.
Προβλέπεται ρητώς η συμπερίληψη όλων των αιτούντων άσυλο και των προσφύγων στα προγράμματα, πράγμα που θα έπρεπε ωστόσο να είναι αυτονόητο.
Εν τούτοις, το καταψήφισαν τα συντηρητικά μέλη της επιτροπής.
Σε αυτούς θέτω λοιπόν το εξής ερώτημα: αποτελεί μήπως στόχο της πολιτικής σας η περιθωριοποίηση των ανθρώπων; Ποια ιδέα κρύβεται πίσω από το να απαγορεύεται να εργάζονται άνθρωποι, εφόσον αυτοί το επιθυμούν; Αυτό δεν έρχεται σε κραυγαλέα αντίθεση προς την κατευθυντήρια γραμμή για την "απασχολησιμότητα" ;
Αξίζει επίσης να αναφερθεί το γεγονός ότι εδώ πρόκειται για ένα πρόγραμμα mainstreaming, διότι η έκθεση έχει ένα μειονέκτημα.
Έτσι, τονίζεται ιδιαίτερα η άποψη ότι οι γυναίκες θα πρέπει να αποκτήσουν καλύτερες ευκαιρίες στην αγορά εργασίας με τη δημιουργία περισσότερων παιδικών σταθμών.
Όποιοι, και δυστυχώς υπάρχουν και γυναίκες ανάμεσά τους, αφήνουν ανέμελα τους άνδρες να αναρριχώνται στην κλίμακα της σταδιοδρομίας, μεριμνώντας μόνον για θέσεις σε παιδικούς σταθμούς, χωρίς να καταπολεμούν την άνιση κατανομή των αναπαραγωγικών εργασιών, δεν έχουν αντιληφθεί τι σημαίνει mainstreaming!
Κύριε Πρόεδρε, αξιότιμοι κυρίες και κύριοι, κατά την τελική της συνεδρίαση η Επιτροπή Περιφερειακής Πολιτικής, Μεταφορών και Τουρισμού ενέκρινε την προκείμενη γνωμοδότηση επί της έκθεσης EQUAL χωρίς αντίθετες ψήφους και με μία αποχή.
Αυτό το θέτω συνειδητά στην αρχή της αγόρευσής μου για να καταστήσω σαφές το γεγονός ότι υπάρχει όντως μία αντίθεση προς την αρμόδια επί της ουσίας Επιτροπή Απασχόλησης.
Η εν λόγω έγκριση της γνωμοδότησης εκ μέρους όλων των Ομάδων βασίζεται στα συμπεράσματα που αφορούν τη σύνδεση θεμάτων περιφερειακής πολιτικής και πολιτικής μεταφορών καθώς και τουρισμού με τις πτυχές της καταπολέμησης των παντός είδους διακρίσεων και ανισοτήτων σε συνάρτηση με την αγορά εργασίας.
Οι βουλευτές της Επιτροπής Περιφερειακής Πολιτικής βλέπουν βέβαια και μία σειρά από κρίσιμα σημεία στην πρόταση της Επιτροπής, όπως, παραδείγματος χάριν, πρώτον, τον ανεπαρκή καθορισμό θεματικών προσανατολισμών για δραστηριότητες των αναπτυξιακών συμπράξεων, δεύτερον, τα αυστηρά κριτήρια επιλογής, που πρέπει ακόμα να αποτελέσουν αντικείμενο επεξεργασίας από την Επιτροπή, για την αξιολόγηση των σχεδίων προγραμμάτων, τρίτον, τις αναμενόμενες υπερβολικές τεχνικές και διοικητικές δαπάνες για τη διαχείριση των προγραμμάτων εκ μέρους της Επιτροπής καθώς και των αρμοδίων αρχών της τεχνικής βοήθειας.
Για τον λόγο αυτό, πρέπει να καθορισθεί ένα ανώτατο όριο για τα καθήκοντα διοικητικού περιεχομένου.
Η επιτροπή συνήγαγε συμπεράσματα από τις εν λόγω κρίσιμες παρατηρήσεις.
Προσδώσαμε ιδιαίτερη σπουδαιότητα στη σύνδεση της δημιουργίας νέων θέσεων εργασίας για μειονεκτούντα και περιθωριοποιημένα άτομα στον κοινωνικό και στον τουριστικό τομέα, καθώς και στον τομέα των μικρομεσαίων επιχειρήσεων, με την προώθηση της ίδρυσης νέων μικρομεσαίων επιχειρήσεων, λαμβανομένης υπόψη της απαραίτητης οικονομικής διαρθρωτικής μεταβολής.
Η συναρμογή των δραστηριοτήτων στο πλαίσιο της κοινοτικής πρωτοβουλίας με τις ευρωπαϊκές πρωτοβουλίες για την απασχόληση αποτελεί ουσιαστική απαίτηση και βασική προϋπόθεση για την επίτευξη των στόχων του προγράμματος EQUAL.
Υποστηρίζουμε ρητώς την καινοτόμο προσέγγιση της δημιουργίας διεθνών αναπτυξιακών συμπράξεων και της οργάνωσης της ανταλλαγής εμπειριών σε ευρωπαϊκό επίπεδο ως αναπόσπαστο τμήμα του προγράμματος EQUAL.
Η ειδική κατεύθυνση των στόχων, η επίτευξη μιας ευρωπαϊκής ωφέλειας, εξυψώνει την περιφερειακή συνεργασία στο ευρωπαϊκό επίπεδο, διατηρώντας τη συνεργασία των ποικίλων περιφερειακών φορέων.
Αυτό είναι καλό, κι αποτελεί και τον λόγο για τον οποίο το υποστηρίξαμε.
Αξιότιμε κύριε Πρόεδρε, αξιότιμοι κύριοι εισηγητές, αγαπητοί ακροατές, ευχαριστώ τους εισηγητές, οι οποίοι εκπόνησαν σε σύντομο χρονικό διάστημα εξειδικευμένες εκθέσεις.
Στην Ομάδα μου ωστόσο σχολιάσθηκε δυσμενώς το χρονοδιάγραμμα των προπαρασκευαστικών εργασιών της αρμόδιας επιτροπής.
Οι εκθέσεις καθυστέρησαν, και επιπλέον η επεξεργασία, τουλάχιστον στην Επιτροπή Περιφερειακής Πολιτικής, Μεταφορών και Τουρισμού, έγινε πολύ βιαστικά.
Έτσι χάσαμε μια καλή ευκαιρία να συζητήσουμε για τα αποτελέσματα, τις καλές πρακτικές και επίσης για τις ελλείψεις των προηγούμενων προγραμμάτων.
Σε ό,τι αφορά το πρόγραμμα INTERREG, η Ομάδα μας δίνει έμφαση στη διασυνοριακή δράση και ιδιαίτερα στη συνεργασία που κατευθύνεται πέραν των εξωτερικών συνόρων της Ένωσης.
Σημαντικές περιοχές είναι μεταξύ άλλων οι περιοχές της Βαλκανικής και της Αδριατικής, όμως κατά τη γνώμη μου δεν αρμόζει να λησμονούμε ούτε τη συνεργασία που μπορούμε να έχουμε με τη Ρωσία.
Η Ομάδα μας θέλει να προβάλει εκ νέου τον έλεγχο της χρήσης των διαφόρων ταμείων και να δώσει μεταξύ άλλων έμφαση στον καλύτερο συντονισμό των προγραμμάτων INTERREG, TACIS, ISPA και PHARE.
Σήμερα αυτός ο συντονισμός απουσιάζει και η Επιτροπή δεν έχει υποβάλει ακόμη ακριβείς προτάσεις για τη βελτίωση του συντονισμού.
Εμείς εδώ στο Κοινοβούλιο αναμένουμε από την Επιτροπή να υποβάλει στην επιτροπή μας μια λεπτομερέστερη μελέτη για το θέμα όσο το δυνατόν συντομότερα.
Κατά τη διαδικασία της υλοποίησης, η συμμετοχή των τοπικών επιχειρήσεων, των οργανώσεων και των υπόλοιπων φορέων είναι αποφασιστικής σημασίας.
Στα σχέδια συνεργασίας χρειαζόμαστε καλύτερο σχεδιασμό, στενότερη παρακολούθηση και αποτελεσματικότερη υλοποίηση με βάση τις εμπειρίες.
Πολλές φορές έχουν μείνει σχέδια στη μέση και η αποτελεσματικότητα χάθηκε μέσα στη διαχείριση και τη γραφειοκρατία.
Επίσης, πρέπει να απαιτείται από τους εταίρους να δεσμεύονται απέναντι στα σχέδια και να εκπληρώνουν τον δικό τους ρόλο.
Η Ομάδα μας θα τροποποιήσει ορισμένες τροπολογίες, οι οποίες απορρίφθηκαν κατά την επεξεργασία στην επιτροπή.
Αναφέρομαι εδώ επίσης στην έκθεση για την πρωτοβουλία URBAN, στην αιτιολογική έκθεση της οποίας η εισηγήτρια επεξεργάσθηκε αξιέπαινα το ελάχιστο ποσό των 500 ευρώ ανά κάτοικο που αναφέρεται στις κατευθυντήριες γραμμές της Επιτροπής.
Αυτό δεν λειτουργεί ως μηχανικός στόχος, αλλά θα πρέπει να μπορεί να τροποποιείται ανάλογα με τις επικρατούσες συνθήκες στην περιοχή που έχει τεθεί ως στόχος.
Αυτή είναι μια τόσο σημαντική άποψη, ώστε θα πρέπει να μεταφερθεί από την αιτιολογική έκθεση στα συμπεράσματα.
Κύριε Πρόεδρε, αγαπητοί συνάδελφοι, το INTERREG είναι ένα από τα πλέον ευρωπαϊκά στο σύνολο των διαρθρωτικών ταμείων.
Εδώ τα προγράμματα δεν ενισχυονται σε μία μόνον περιφέρεια ή σε μία χώρα, αλλά σε γειτονικές περιφέρειες σε δύο ή και περισσότερες χώρες.
Δυστυχώς, αυτό ισχύει μόνον για ένα τμήμα των χρημάτων, δηλαδή μόνον για τα εσωτερικά σύνορα της ΕΕ.
Όμως οι περιφέρειες που συνορεύουν με τρίτες χώρες είναι ακριβώς αυτές που χρειάζονται ένα λειτουργικό όργανο για τη διασυνοριακή συνεργασία.
Ο κανονισμός δημιουργεί την εσφαλμένη εντύπωση πως όντως αυτό συμβαίνει.
Η πραγματικότητα είναι όμως διαφορετική και έχει ως εξής: η Επιτροπή δεν έχει τροποποιήσει τον κανονισμό εδώ και χρόνια, παρ' όλο που το απαιτεί εδώ και πολύ καιρό το Κοινοβούλιο.
Στην πράξη αυτό σημαίνει για το εγγύς μέλλον για τις εν λόγω περιφέρειες ότι το όλο θα υποβαθμισθεί πάλι σε μια παρηκμασμένη ενίσχυση των παραμεθόριων περιφερειών.
Το Κοινοβούλιο έχει ζητήσει από το 1996 τη δημιουργία ενός κοινού ταμείου για τη συνεργασία με τις τρίτες χώρες προκειμένου να απαλειφθούν οι δυσκολίες.
Δεν έχει γίνει τίποτα!
Οι δυσκολίες διαιωνίζονται πάλι εις βάρος των θιγόμενων περιφερειών.
Το Κοινοβούλιο ζητεί εδώ εκ νέου μια βελτίωση και μια διασυνοριακή συνεργασία, και απαιτούμε να δημιουργηθεί ένα κοινό ταμείο και να τροποποιηθεί πάλι ο κανονισμός σε συνεργασία με τους άλλους Επιτρόπους.
Επιθυμούμε μία Ευρώπη των πολιτών και όχι μια Ευρώπη των γραφειοκρατών!
Κύριε Πρόεδρε, το ένα τρίτο των πόρων της Ευρωπαϊκής Ένωσης διατίθεται σε διάφορα ταμεία με διάφορους αναπτυξιακούς στόχους.
Η Ομάδα μου θα συμφωνούσε απολύτως με την πρακτική αυτή εφόσον βοηθούσε να ξεπεραστεί η καθυστέρηση περιφερειών, πόλεων και πληθυσμιακών ομάδων ή συνέτεινε στη βελτίωση της κατάστασης της δημόσιας υγείας και του περιβάλλοντος.
Θα ήταν τότε ένα ζήτημα αλληλεγγύης και προόδου.
Η χορήγηση ωστόσο όλο και περισσότερων πόρων δεν αποτελεί εγγύηση για την όλο και καλύτερη χρήση αυτών.
Οι κοινότητες και οι περιφέρειες, στις οποίες διατίθενται οι πόροι αυτοί, έχουν αποκτήσει συγκεκριμένη πρακτική πείρα: διαπιστώνουν ότι είναι εξαιρετικά δύσκολο να διαθέτουν τους πόρους αυτούς στους συγκεκριμένους στόχους για τους οποίους χρειάζονται επειγόντως.
Συνήθως δεν υπάρχουν ιδιαίτερα προβλήματα για τους στόχους που αφορούν την οικονομική ανάπτυξη και τις υποδομές, ωστόσο δεν είναι πάντοτε σίγουρη η έγκριση κοινωνικών ή περιβαλλοντικών στόχων.
Καθώς υπάρχει αρκετή ασάφεια στον τρόπο με τον οποίο ερμηνεύονται οι ισχύοντες κανόνες, οι κοινότητες και οι περιφέρειες απευθύνονται συχνά σε ακριβοπληρωμένα γραφεία συμβούλων.
Οι εμπειρογνώμονες αυτοί αναλαμβάνουν συχνά να υπολογίσουν τις πιθανότητες που έχουν συγκεκριμένα σχέδια να εγκριθούν από τους υπαλλήλους της Ευρωπαϊκής Επιτροπής.
Μου δίνεται κάποτε η εντύπωση ότι δεν πρόκειται πλέον για αλληλεγγύη ή για την επίλυση των πιο κραυγαλέων προβλημάτων, αλλά για τη διατήρηση των κεκτημένων συμφερόντων και για προπαγάνδα υπέρ των ευλογιών της Ευρωπαϊκής Ένωσης.
Η κατασκευή προπαγανδιστικών ταμπλό τα οποία αναφέρουν ότι το τάδε ή το δείνα πρόγραμμα συγχρηματοδοτείται από την Ευρωπαϊκή Ένωση φαίνεται ότι αποτελεί αυτοσκοπό.
Κατασπαταλούνται τεράστια ποσά για προπαγάνδα και για γραφεία συμβούλων, για διαβουλεύσεις και ελέγχους, ενώ ένα σημαντικό μέρος των χρημάτων επιστρέφει στη χώρα απ' όπου προέρχεται.
Μετά την προγραμματισμένη προσχώρηση των νέων χωρών με συνολικό πληθυσμό 100 εκατομμυρίων κατοίκων, το βιοτικό επίπεδο των οποίων βρίσκεται στο ένα τρίτο ή στα δύο τρίτα του κοινοτικού μέσου όρου, οι σπατάλες αυτές θα προκαλέσουν ακόμα εντονότερη κατακραυγή.
Στην Επιτροπή Περιφερειακής Πολιτικής, Μεταφορών και Τουρισμού η Ομάδα της Ενωτικής Αριστεράς είχε συμφωνήσει με τον συντάκτη γνωμοδότησης για το πρόγραμμα LEADER, τον κύριο Nogueira Romαn.
Σωστά παρατήρησε ο τελευταίος ότι είναι αναποτελεσματική η κατάτμηση των πόρων αυτών σε όλες τις αγροτικές περιοχές.
Μεταξύ των καινοτόμων σχεδίων και της επικέντρωσης των διατιθέμενων πόρων στην καταπολέμηση της καθυστέρησης εμείς είμαστε υπέρ της τελευταίας επιλογής, διότι αυτή συνεισφέρει περισσότερο στην ισότητα.
Οι καινοτομίες σε περιοχές που ήδη ευημερούν είναι έτσι κι αλλιώς κερδοφόρες και πραγματοποιούνται ακόμη και χωρίς ενισχύσεις από την Ένωση.
Θα ήθελα επίσης να επιστήσω την προσοχή σας στον κίνδυνο του νεποτισμού και της κατάχρησης εξουσίας από την τοπική και περιφερειακή αυτοδιοίκηση.
Δίνεται έμφαση σε τοπικές ομάδες εντός των οποίων συνεργάζεται το δημόσιο με μη κερδοσκοπικές οργανώσεις και με διάφορες επιχειρήσεις.
Μας έχει ήδη απασχολήσει η κλείδα κατανομής που θα πρέπει να εφαρμόζεται.
Συζητήθηκε και μία ιδέα που προσομοιάζει στο ολλανδικό οικονομικό πρότυπο, η διαρθρωμένη συνεργασία μεταξύ δημοσίου, συνδικάτων και επιχειρηματικών οργανώσεων.
Ας μην λησμονούμε ότι οι δημοτικές και περιφερειακές εκλογές πραγματοποιούνται με στόχο την αντιπροσώπευση του συνόλου του πληθυσμού.
Θα έπρεπε επομένως τα δημοτικά και περιφερειακά όργανα να γνωρίζουν τις ανάγκες τους, λαμβάνοντας υπόψη και τις επιθυμίες των συνδικάτων και των περιβαλλοντικών οργανώσεων.
Η Ομάδα μου δεν θα είχε αντίρρηση να ανατεθεί ένας συγκεκριμένος ρόλος στα συνδικάτα και στις περιβαλλοντικές οργανώσεις, που θεωρούμε ότι πραγματοποιούν μια σημαντική κοινωνική προσφορά.
Με την ανάθεση αυτή φροντίζουμε ώστε να μην αγνοούνται οι οργανώσεις αυτές από τις τοπικές και περιφερειακές αρχές, οι οποίες ενίοτε λειτουργούν με τρόπο αντιδημοκρατικό ή κοντόφθαλμο.
Το γεγονός και μόνο ότι μας φοβίζει τη στιγμή αυτή ο κίνδυνος κατάχρησης εξουσίας και νεποτισμού σημαίνει ότι το δημοκρατικό σύστημα δεν λειτουργεί δυστυχώς πάντοτε άψογα.
Πρόβλημα αποτελεί και το γεγονός ότι εξαιτίας του περιορισμένου ρόλου των αιρετών οργάνων οι επιχειρήσεις αποκτούν περισσότερη επιρροή.
Εφόσον η οικονομία δεν βασίζεται σε δημοκρατικές αρχές και στις ανάγκες του κοινωνικού συνόλου, αλλά στο κέρδος για τους λίγους, αμφιβάλλουμε εάν το δημοκρατικό σύστημα λειτουργεί καλύτερα καθοδηγούμενο από τις επιχειρήσεις αντί να καθοδηγείται από τα δημοτικά συμβούλια.
Πιστεύουμε στην αρχή "ένας άνθρωπος, μία ψήφος", και όχι στην αρχή "μια μετοχή, μία ψήφος".
Κύριε Πρόεδρε, υπάρχουν οικονομικά σύνορα στο εσωτερικό της Ευρωπαϊκής Ένωσης, και η εσωτερική αγορά με την ελεύθερη κυκλοφορία των αγαθών, των προσώπων, των υπηρεσιών και των κεφαλαίων λειτουργεί πλέον πλήρως.
Ωστόσο, για να είναι αποτελεσματική η εσωτερική αγορά και για να έχει επιτυχία το ενιαίο ευρωπαϊκό νόμισμα είναι σημαντικό όλες οι περιφέρειες εντός της Ευρώπης, οι οποίες υπερβαίνουν τις 100, να είναι οικονομικά ανταγωνιστικές σε αυτό το περιβάλλον των πολλών προκλήσεων.
Ορισμένες περιοχές εντός της Ευρωπαϊκής Ένωσης είναι πολύ ισχυρές οικονομικά και υπερβαίνουν κατά πολύ το μέσο κατά κεφαλήν εισόδημα.
Υπάρχουν φτωχές περιοχές εντός της Ένωσης, οι οποίες χρειάζονται την ευρωπαϊκή βοήθεια για να βελτιώσουν τη δομή των οικονομιών τους, ώστε να είναι ανταγωνιστικές μέσα στο πλαίσιο της δομής της Ευρωπαϊκής Ένωσης.
Για τον λόγο αυτό, εάν εξετάσουμε τις δημοσιονομικές προοπτικές της ΕΕ μεταξύ του 1989 και του 1993 και μεταξύ του 1994 και του 1999, ανακαλύπτουμε ότι ένα μεγάλο ποσοστό του κοινοτικού προϋπολογισμού είχε διατεθεί για τη διαχείριση του Ευρωπαϊκού Ταμείου Περιφερειακής Ανάπτυξης και του Ευρωπαϊκού Κοινωνικού Ταμείου.
Υπάρχουν δύο αλληλοσυσχετιζόμενα προβλήματα που εξακολουθούν να υπάρχουν σε πολλές περιφέρειες της Ευρώπης: πρώτον, η έλλειψη επαρκούς υποδομής σε ό,τι αφορά τα οδικά δίκτυα, τις εγκαταστάσεις επεξεργασίας ύδατος και τα σχετικά δίκτυα μεταφορών. Δεύτερον, η ανάγκη να θεσπισθούν πρωτοβουλίες για την καταπολέμηση της ανεργίας των νέων και της μακροχρόνιας ανεργίας, η οποία συνιστά μόνιμο κοινωνικό πρόβλημα σε πολλές αστικές και αγροτικές περιοχές της Ευρώπης.
Πρέπει να υπάρχει πάντοτε η δέσμευση να διασφαλίσουμε ότι δεν οικοδομούμε μόνο μια Ευρώπη των πόλεων.
Χρειάζεται να εξασφαλίσουμε ότι υπάρχουν οι κατάλληλες πρωτοβουλίες για τη δημιουργία απασχόλησης, προκειμένου να προωθηθούν οι δυνατότητες απασχόλησης στον τομέα των μικρομεσαίων επιχειρήσεων και στις αγροτικές περιοχές της Ευρώπης.
Οι βασικές πτυχές της παρούσας συζήτησης απόψε αφορούν τη λειτουργία των προγραμμάτων πρωτοβουλίας της ΕΕ, δηλαδή της νέας πρωτοβουλίας INTERREG III και των σχεδίων EQUAL και LEADER PLUS.
Μεταξύ αυτών των τριών προγραμμάτων πρέπει να υπάρχει η σαφής εκδήλωση της δέσμευσης της ΕΕ να προωθήσει τη διασυνοριακή ανάπτυξη, να καταπολεμήσει τα προβλήματα της μακροχρόνιας ανεργίας και να υποστηρίξει τα σχέδια αγροτικής ανάπτυξης.
Κύριε Πρόεδρε, πολλές πόλεις στην Ευρωπαϊκή Ένωση αντιμετωπίζουν καθυστέρηση.
Για την αντιμετώπισή της δεν υπάρχουν επαρκείς πόροι στα κράτη μέλη, πόροι που θα επέτρεπαν να ξεπεραστεί η καθυστέρηση αυτή.
Γι' αυτό θεωρώ αναγκαίο να εξακολουθήσει η Ευρωπαϊκή Ένωση να στηρίζει τα κράτη μέλη και να συμπληρώνει εν ανάγκη τις προσπάθειές τους στα πλαίσια του προγράμματος URBAN.
Οι προτάσεις της Ευρωπαϊκής Επιτροπής για το URBAN προβλέπουν για την ερχόμενη επταετία μία μείωση τόσο του κοινοτικού προϋπολογισμού όσο και του αριθμού των δικαιούχων περιοχών.
Συμφωνώ με τη συνάδελφο McCarthy ότι ο αριθμός αυτών των περιοχών έχει μειωθεί σημαντικά.
Θεωρώ αναγκαία κάποια ελευθερία των κρατών μελών να καθορίζουν τα ίδια τον αριθμό σχεδίων που θέλουν να στηρίξουν εντός ενός συγκεκριμένου δημοσιονομικού πλαισίου.
Όσον αφορά στον προϋπολογισμό, ειπώθηκε ήδη ότι το URBAN αποσκοπεί στη στήριξη και στη συμπλήρωση των εθνικών πολιτικών.
Εάν χρειαστούν περαιτέρω πόροι, είναι, πιστεύω, απολύτως λογικό να απευθύνονται οι ενδιαφερόμενοι πρώτα απ' όλα στα κράτη μέλη και στον ιδιωτικό τομέα.
Η τροπολογία 2 των Πρασίνων δεν μας βρίσκει επομένως σύμφωνους, όπως εκφράσαμε και στη συνεδρίαση της επιτροπής.
Πιστεύω επιπλέον ότι η στήριξη σε μία πόλη ή συνοικία, ιδιαίτερα όταν πρόκειται για κοινοτικές ενισχύσεις, θα πρέπει να αποτελεί ένα κίνητρο.
Μία διαρθρωτική ενίσχυση θα μπορούσε να δημιουργήσει εθισμό στις επιδοτήσεις, κάτι που δεν βοηθά να επιτύχουμε τους στόχους μας.
Και μια παρατήρηση πριν τελειώσω σχετικά με το INTERREG.
Στήριξη για διασυνοριακές πρωτοβουλίες θα πρέπει να παρέχεται, πιστεύω, τότε μόνο, όταν την επιθυμούν πραγματικά οι ενδιαφερόμενες περιφέρειες.
Κατά την εφαρμογή των σχεδίων είναι επίσης σημαντικό να μην είναι αντίθετα αυτά στη γενικότερη κοινοτική νομοθεσία.
Σύμφωνα με την έκθεση του ελεγκτικού συνεδρίου για το 1998, ο κίνδυνος αυτός είναι υπαρκτός.
Γι' αυτό υποβάλαμε την τροπολογία μας, που αφορά τις περιπτώσεις σύγκρουσης μεταξύ της γενικότερης πολιτικής και συγκεκριμένων σχεδίων.
Αρχικά, παίρνω το θάρρος να δηλώσω ότι έχω συγκλονιστεί από την πρόωρη καταδίκη της Αυστρίας από 14 εκπροσώπους του Συμβουλίου.
Κύριε Πρόεδρε, αξιότιμοι συνάδελφοι, στο πλαίσιο της μεταρρύθμισης των διαρθρωτικών ταμείων οι κοινοτικές πρωτοβουλίες συγχωνεύονται σε τέσσερις συνολικά.
Επιδοκιμάζω τη συνέχιση και την προτεραιότητα του INTERREG.
Ωστόσο, προκύπτουν κάποια προβλήματα από την καθυστερημένη υποβολή του σχεδίου γενικών κατευθύνσεων.
Οι περιφέρειες δεν συμπεριλήφθηκαν επαρκώς στην προετοιμασία των γενικών κατευθύνσεων, παρ' όλο που έγιναν πολλές φορές οι σχετικές παραινέσεις στη συζήτηση για τη μεταρρύθμιση των διαρθρωτικών ταμείων.
Δεν υπάρχει άμεση μετάβαση μεταξύ των INTERREG II και ΙΙΙ, πράγμα που συνεπάγεται στην πράξη μια ανασφάλεια κατά τον σχεδιασμό και κενά στη χρηματοδότηση.
Είναι κρίμα, διότι αυτό θέτει σε κίνδυνο εξαιρετικά συνετά προγράμματα.
Κατά την εφαρμογή του INTERREG πρέπει να εξασφαλίζεται ο συντονισμός και ο συγχρονισμός με τα υπόλοιπα εμπλεκόμενα χρηματοδοτικά μέσα.
Αυτό είναι ιδιαίτερα σημαντικό για την αύξηση της αποτελεσματικότητας των διατιθέμενων πιστώσεων.
Προκύπτουν όμως προβλήματα που οφείλονται κυρίως στο ενιαύσιο των πιστώσεων που αφορούν σχέδια, παραδείγματος χάρη του PHARE, σε σύγκριση με τον πολυετή χαρακτήρα των πιστώσεων INTERREG που αφορούν μέτρα.
Στην πράξη, αυτό θα επιφέρει προβλήματα στο μέλλον, και ελπίζω πως, παρ' όλα αυτά, θα καταστεί δυνατή μια συνετή υλοποίηση του INTERREG.
Κύριε Πρόεδρε, αξιότιμοι κυρίες και κύριοι, η κοινοτική πρωτοβουλία LEADER διακρίθηκε ως μέσο που έδωσε ώθηση σε καινοτόμες εξελίξεις και πιλοτικά προγράμματα που εφαρμόζονται εντός του αγροτικού χώρου ή που προέρχονται από αυτόν.
Για τον λόγο αυτό πρέπει να επιδοκιμασθεί ιδιαίτερα η διατήρηση της εν λόγω κοινοτικής πρωτοβουλίας και η νέα έκδοση στο πρόγραμμα LEADER+.
Το νέο πρόγραμμα LEADER+ είναι πλέον εφαρμόσιμο σε ολόκληρο τον αγροτικό χώρο της Ευρωπαϊκής Ένωσης, πράγμα που οδηγεί στην αύξηση των δυνατοτήτων των προς ενίσχυση προγραμμάτων.
Ο συντονισμός μεταξύ του LEADER+ και των άλλων δυνατοτήτων ενίσχυσης της Ευρωπαϊκής Ένωσης είναι σημαντικός, όμως εξίσου σημαντικός είναι και ο συντονισμός με τις άλλες εθνικές ενισχύσεις.
Πρέπει να αποφευχθεί η ενδεχόμενη επικάλυψη των ενισχύσεων, και ταυτόχρονα πρέπει να χρησιμοποιούνται και συνεργειακά αποτελέσματα.
Στο πνεύμα αυτό πρέπει να επιδοκιμασθεί ιδιαίτερα και ο στόχος της ενισχυμένης δικτύωσης μεταξύ των περιοχών προώθησης του LEADER.
Η γεωργία αποτελεί έναν από τους στυλοβάτες του αγροτικού χώρου, και πρέπει να συμμετέχει και στην πρωτοβουλία LEADER, δηλαδή η διαρθρωτική μεταβολή στον τομέα της γεωργίας μπορεί να συνοδεύεται από την πρωτοβουλία LEADER με τη δημιουργία νέων θέσεων εργασίας στον αγροτικό χώρο.
Στο πρόγραμμα LEADER+ πρέπει να ληφθούν υπόψη όλες οι οικονομικές συναρτήσεις του αγροτικού χώρου, και μόνον μέσω κοινών προσπαθειών μπορεί στη συνέχεια να επιτευχθεί το βέλτιστο αποτέλεσμα.
Το LEADER πρέπει τώρα να τεθεί σε εφαρμογή.
Τα επιχειρησιακά προγράμματα πρέπει να εγκριθούν το ταχύτερο δυνατόν από την Επιτροπή, πράγμα που συνεπάγεται την κατάλληλη και αποτελεσματική διαχείριση της διαδικασίας υποβολής αιτήσεων και την ταχύτερη δυνατή διεκπεραίωση της διαδικασίας έγκρισης των αιτήσεων.
Προβλέπεται ένα διάστημα πέντε μηνών, το οποίο θεωρώ πολύ μεγάλο.
Εδώ θα έπρεπε να καταβληθούν προσπάθειες για τη μείωση των χρονικών διαστημάτων.
Διότι, όποιος έχει αναπτύξει και έχει ολοκληρώσει ένα πρόγραμμα, αδημονεί και για την έναρξη της εφαρμογής του.
Παρ' όλη τη χαρά για την αναμόρφωση της εν λόγω κοινοτικής πρωτοβουλίας LEADER+ υπάρχει κάτι ακόμα που με απασχολεί: η Επιτροπή της ΕΕ απαίτησε στην παρουσίασή της τη σύσταση μιας υπηρεσίας παρακολούθησης του προγράμματος LEADER+, χωρίς να επεκταθεί λεπτομερώς στην εφαρμογή της εν λόγω πρότασης.


Αυτό σημαίνει πως διερωτώμαι για τα εξής θέματα: ποιος θα εργασθεί εκεί; Πώς θα επιλεγούν αυτοί οι άνθρωποι; Από πού προέρχονται, κυρίως, τα αντίστοιχα χρηματικά ποσά, και πού θα βρίσκεται ο τόπος εγκατάστασης αυτής της υπηρεσίας παρακολούθησης; Νομίζω όμως πως το πρόγραμμα LEADER+ δεν μπορεί να διαθέσει ούτε δεκάρα για επιπλέον καθήκοντα διοικητικού περιεχομένου, τα οποία ούτως ή άλλως θα έπρεπε, φυσιολογικά, να εκπληρωθούν από την Επιτροπή.
Εκτός αυτού, οι εμπειρίες σε άλλους τομείς όπου εγκαθιδρύθηκαν υπηρεσίες παρακολούθησης δείχνουν ότι αυτές δεν επιφέρουν και ιδιαίτερα μεγάλα οφέλη εκτός από μια αμφιβόλου φύσεως δημιουργία θέσεων εργασίας.
Ως εκ τούτου, καλώ την Επιτροπή να αναλάβει άμεσα η ίδια τα ελεγκτικά της καθήκοντα και να υποστηρίξει τη θετική πορεία των προγραμμάτων LEADER+.
Σε αυτό συγκαταλέγεται βέβαια και η αξιολόγηση και η δημοσίευση, πράγμα που, ως γνωστόν, συνέβαινε ήδη ως τώρα.
Κύριε Πρόεδρε, το μεγαλύτερο τμήμα των συνόρων, που για αιώνες χώριζαν την Ευρώπη, χαράχτηκε τεχνηέντως, χωρίζοντας ενιαίους γεωγραφικούς χώρους και προκαλώντας μεγάλες διαφοροποιήσεις από πλευράς ισόρροπης ανάπτυξης και συνοχής.
Τα εσωτερικά μας σύνορα, ή ό,τι απομένει από αυτά, δεν προκαλούν πλέον πολέμους, εξακολουθούν όμως να προκαλούν οικονομική καθυστέρηση, κοινωνικούς φραγμούς και έλλειψη πολιτισμικής επικοινωνίας ανάμεσα στους λαούς της Ευρώπης.
Στα κοινοτικά θεσμικά όργανα, έχουμε την υποχρέωση να εργαστούμε προκειμένου να υπερβούμε αυτές τις συνοριακές πληγές, που συνιστούν αντίφαση με το πνεύμα της ευρωπαϊκής ενότητας.
Η οικονομική και κοινωνική συνοχή που προτείνουμε παίρνει συγκεκριμένη μορφή μέσω της πρωτοβουλίας INTERREG, με την εδαφική συνοχή και την ολοκλήρωση των παραμεθόριων χώρων και των περιφερειών της ηπείρου μας.
Το INTERREG είναι από τη γέννησή του ο σπόρος μιας αυθεντικής κοινοτικής πολιτικής περί χωροταξίας και μιας πραγματικά πολυκεντρικής αντίληψης αναφορικά με την ευρωπαϊκή επικράτεια.
Το Ευρωπαϊκό Κοινοβούλιο, όντας σύμφωνο με αυτή την πρωτοβουλία, εκφράζει μόνο τη λύπη του για το γεγονός ότι πρέπει να εγκρίνουμε ένα σχετικό ψήφισμα τη στιγμή που δεν γνωρίζουμε ακόμη την αξιολόγηση αναφορικά με το INTERREG II, έχουμε όμως επίγνωση του γεγονότος ότι δεν ενδείκνυται να καθυστερούμε περισσότερο την εφαρμογή αυτής της τρίτης έκδοσης, δεδομένου ότι θα θέταμε σε κίνδυνο την επιτυχία διαφόρων προγραμμάτων και τη συνέχεια προγραμμάτων που είναι στη φάση υλοποίησης, διότι η επιτυχία του INTERREG είναι προφανής και αυτό ακριβώς υποστηρίζουν οι τοπικές, περιφερειακές και εθνικές αρχές που συμμετείχαν σε συγχρηματοδοτούμενα προγράμματα.
Η από κοινού διαδικασία γνώσης, καινοτομίας, η από κοινού υιοθέτηση προγραμμάτων και ορθών πρακτικών, η αλληλοκατανόηση και αμοιβαία ανοχή είναι μερικά από τα διδάγματα που επιτρέπει να αντλήσουν από αυτή την πρωτοβουλία όσοι συμμετέχουν σε αυτή.
Υπάρχει ένας μεγάλος αριθμός από ενδιαφέροντα σχετικά ερωτήματα, το παρατηρητήριο, η αρχή της συγκέντρωσης·Προσωπικά θα ήθελα να σταθώ στους οργανισμούς διαχείρισης.
Είναι ανάγκη να αναζητήσουμε κοινούς, διαπεριφερειακούς και διακρατικούς οργανισμούς διαχείρισης, στους οποίους να συμμετέχουν ενεργά όλες οι τοπικές και περιφερειακές αρχές, όπως ακριβώς οι οικονομικοί και κοινωνικοί φορείς.
Δεν πρέπει να επαναληφθούν φαινόμενα παράλληλων προγραμμάτων ένθεν και ένθεν των συνόρων.
Χρειάζεται να δημιουργήσουμε μια διασυνοριακή κουλτούρα, και για τον σκοπό αυτό είναι ανάγκη να καινοτομήσουμε σε θέματα διοικητικής συνεργασίας, ξεπερνώντας με τη φαντασία τα υφιστάμενα εμπόδια, ξεπερνώντας τις δυσκολίες που συνεπάγονται τα διαφορετικά επίπεδα αρμοδιοτήτων κάθε κράτους μέλους, κάθε περιφέρειας και κάθε δήμου.
Δεν μπορεί να μην ολοκληρώνεται ένα πρόγραμμα λόγω δυσκολιών επικοινωνίας.
Κατά τη διάρκεια των συζητήσεων στην επιτροπή, επισημάναμε επίσης τη δυσκολία συντονισμού του INTERREG με άλλα ετήσια ή διετή χρηματοδοτικά μέσα, όπως το MEDA, το TACIS ή το PHARE.
Με την πρόταση ψηφίσματος το Κοινοβούλιο επέδειξε ιδιαίτερη προσοχή για αυτές τις δυσκολίες, υποβάλλοντας στην Επιτροπή προτάσεις ικανές να δώσουν λύσεις και θέτοντας λογικές προθεσμίες προκειμένου να πραγματοποιηθούν οι αναγκαίες τροποποιήσεις.
Κύριε Πρόεδρε, ο λόγος που επιθυμώ να παρέμβω σε αυτή τη συζήτηση είναι ότι η πρωτοβουλία URBAN, ιδιαίτερα στην Ιρλανδία, είχε μεγάλη επιτυχία, και επιθυμώ πολύ να δω την περαιτέρω συμβολή της Ευρωπαϊκής Ένωσης σε αυτόν τον τομέα.
Είναι λυπηρό το γεγονός ότι πολλές εκατοντάδες, αν όχι χιλιάδες, κοινότητες στην Ευρωπαϊκή Ένωση υποφέρουν από μεγάλη φτώχεια και μειονεκτικότητα.
Ακόμη και σε εξαιρετικά πλούσια κράτη μέλη και πόλεις έχουμε πολλούς ανθρώπους που ζουν σε γκέτο, σε συνθήκες όπου τα μέσα είναι ανεπαρκή, όπου η εκπαίδευση είναι πολύ χαμηλού επιπέδου, οι υλικές υποδομές ανεπαρκείς, και όπου αφθονούν τα ναρκωτικά και άλλα παρόμοια φαινόμενα.
Νομίζω ότι για να καταδείξει η Ευρωπαϊκή Ένωση πως παίζει κάποιο ρόλο στη βοήθεια των πολιτών της ΕΕ, πρέπει να συνδράμει τα κράτη μέλη για να δείξουν ότι η Ένωση εργάζεται γι' αυτούς τους πολίτες και τις οικογένειές τους.
Το πρόγραμμα είχε εξαιρετική επιτυχία στην Ιρλανδία και, όπως γνωρίζω, είχε όντως επιτυχία και σε άλλες χώρες.
Αργησε βέβαια αρκετά στην Ιρλανδία να εισέλθει στο στάδιο της υλοποίησης, ωστόσο άργησε διότι ήταν απαραίτητο να αναπτύξουν οι ίδιοι οι άνθρωποι των τοπικών κοινοτήτων αυτά τα προγράμματα.
Είναι σημαντικό να χρησιμοποιούν την πρωτοβουλία τους και τη δική τους τοπική εμπειρογνωμοσύνη για την ανάπτυξη αυτής της πρωτοβουλίας.
Θα ήταν πολύ εύκολο να αναπτυχθούν γρήγορα και εγκαίρως αυτά τα προγράμματα, εάν φέρναμε εξωτερικούς επαγγελματίες εμπειρογνώμονες, ωστόσο κάτι τέτοιο θα υπονόμευε τον όλο σκοπό του προγράμματος URBAN.
Θα ήθελα να κάνω ακόμη μία παρατήρηση προτού ολοκληρώσω: πρέπει να επιμείνουμε εκεί όπου χορηγούνται τα χρήματα και αναπτύσσεται το πρόγραμμα, ώστε αυτό να γίνεται στο πλαίσιο μιας σοβαρής αναπτυξιακής πολιτικής URBAN.
Δυστυχώς, αυτό δεν συνέβη στην Ιρλανδία.
Επικροτώ την καινοτόμο προσέγγιση του προγράμματος EQUAL και τον στόχο της ένταξης των ομάδων που αποτελούν αντικείμενο διακρίσεων στην αγορά εργασίας.
Οι αναπτυξιακές συμπράξεις είναι μια πολύ έξυπνη ιδέα, μολονότι αυτές είναι πειραματικές.
Έχω εντούτοις δύο μεγάλες ανησυχίες σχετικά με αναπτυξιακές συμπράξεις.
Θα πρέπει να είναι προσιτές στις μικρότερες ομάδες, ούτως ώστε αυτές να μπορούν να καταστρώνουν, να εφαρμόζουν και να παρακολουθούν τα προγράμματα.
Χρειάζεται να έχουμε μεγάλη ευελιξία στα πλαίσια του προγράμματος.
Έχω επίσης εκφράσει στο παρελθόν την ανησυχία για τη χρησιμοποίηση απλής γλώσσας και όχι δυσνόητης ειδικής ορολογίας, έτσι ώστε το πρόγραμμα να είναι προσιτό σε όλους.
Χαίρομαι που βλέπω ότι αυτό έγινε αποδεκτό στην έκθεση, όμως δεν μπορώ να συμφωνήσω με την τροπολογία αριθ. 9, καθώς η εν λόγω τροπολογία στην πραγματικότητα δεν έχει διατυπωθεί σε καθόλου απλή γλώσσα.
Η δεύτερη ανησυχία μου ήταν ότι ορισμένες ομάδες που αποτελούν αντικείμενο διακρίσεων έχουν ειδικά προβλήματα, για παράδειγμα η πρόσβαση των ατόμων με ειδικές ανάγκες στον χώρο εργασίας.
Τα σχέδια πρέπει επίσης να αντιμετωπίζουν συγκεκριμένα αυτό το πρόβλημα.
Αυτές οι ανησυχίες πρέπει να εξετασθούν κατά την κατάρτιση των προγραμμάτων.
Προσωπικά, σκοπεύω ασφαλώς να το πράξω μαζί με οργανώσεις και ομάδες στην εκλογική μου περιφέρεια στα West Midlands.
Έρχομαι τώρα στο επίμαχο ζήτημα των αιτούντων άσυλο και των προσφύγων.
Μολονότι δεν υποστηρίζω να έχουν πρόσβαση στο EQUAL οι πρόσφυγες εκείνοι, στους οποίους δεν χορηγήθηκε το καθεστώς του πρόσφυγα και απειλούνται με επαναπατρισμό, υποστηρίζω εντούτοις τη δυνατότητα πρόσβασης στο πρόγραμμα όλων των άλλων αιτούντων άσυλο και προσφύγων.
Είναι απλά σωστό και δίκαιο αυτοί να μπορούν να έχουν πρόσβαση στο EQUAL με τον ίδιο τρόπο όπως και οι υπόλοιποι άνθρωποι.
Κύριε Πρόεδρε, αγαπητοί συνάδελφοι, με την έκθεση LEADER, η ανάπτυξη της υπαίθρου έχει την τιμητική της.
Κάτι τέτοιο δεν συμβαίνει πολύ συχνά και είναι ευχάριστο, δεδομένου άλλωστε ότι τα προγράμματα LEADER αποτέλεσαν στοιχεία κλειδιά στην πολιτική της Ένωσης για την ανάπτυξη της υπαίθρου.
Πρέπει να υπενθυμίσουμε ότι τα προγράμματα αυτά υπήρξαν όχι μόνο εποικοδομητικά στοιχεία για τη χωροταξία, αλλά επίσης και θεμελιώδη μέσα οικονομικής και κοινωνικής συνοχής στις συχνά ευαίσθητες περιοχές όπως, για παράδειγμα, στις περιοχές που είναι σε φάση της απερήμωσης.
Πρέπει να τονίσουμε ότι, για να καταστούν επιλέξιμοι στο πρόγραμμα LEADER, οι τοπικοί φορείς συναντήθηκαν, συζήτησαν και εκπόνησαν σχέδια.
Ως εκ τούτου, τα προγράμματα αυτά αποτέλεσαν σημαντικούς παράγοντες της συμμετοχικής δημοκρατίας, της λογικής της ευρωπαϊκής υπηκοότητας.
Για τον λόγο αυτό, η ιδέα LEADER + πρέπει να διατηρήσει όλες τις θετικές πτυχές των προηγούμενων προγραμμάτων.

Συνεπώς, τίθεται ένα επιτακτικό ερώτημα: γιατί μετά από δέκα χρόνια επιτυχίας αυτών των προγραμμάτων, να εξακολουθήσουμε να περιορίζουμε το LEADER + σε έναν πειραματικό ρόλο; Μήπως υπάρχουν πολλές άλλες ευρωπαϊκές δράσεις που μπορούν να καυχιούνται ότι έχουν 800 ιδιαίτερα επιτυχημένες εξειδικευμένες καινοτόμες εμπειρίες; Για πόσο καιρό ακόμη θα αφήνει η Επιτροπή το LEADER στο στάδιο του πειραματισμού αντί να το κάνει να περάσει στη γενική αντίληψη του mainstreaming της ανάπτυξης της υπαίθρου;
Επιπλέον, αναρωτιέμαι για τις μειωμένες κατευθύνσεις στο πλαίσιο των οποίων η Επιτροπή θέλει να περιορίσει το LEADER +.
Κύριε Επίτροπε, τη στιγμή που, μετά το Σηάτλ, εμείς, οι Ευρωπαίοι, μαχόμαστε για την πολυλειτουργικότητα στα σχέδια ανάπτυξης της υπαίθρου, γιατί να βρισκόμαστε πάλι εγκλωβισμένοι μέσα σε κάποια περιοριστικά κριτήρια με εξαιρετικά ανεπαρκή μέσα; Σας μιλάει μία οικολόγος: η αρχή της προφύλαξης, η αειφόρος ανάπτυξη, απαιτούν πολύ πιο διαφοροποιημένες και πολύ πιο πολύμορφες προσεγγίσεις.
Προς αυτή την κατεύθυνση, η Επιτροπή μάς προτείνει την περαιτέρω μείωση των δράσεων συνεργασίας των τοπικών ομάδων δράσης μόνο στα υποψήφια προς ένταξη κράτη.
Προτιμότερος θα ήταν, όπως πρότεινε εξάλλου και η Επιτροπή Περιφερειακής Πολιτικής, ένας μεγαλύτερος συντονισμός μεταξύ του LEADER + και των κοινοτικών προγραμμάτων συνεργασίας και εταιρικής σχέσης, όπως το INTERREG, το PHARE, το SAPARD ή το MEDA.
Πράγματι, η αλληλεγγύη προς την Ανατολική Ευρώπη είναι ωφέλιμη, ωστόσο δεν αρκεί.
Δεν πρέπει να εγκαταλείψουμε την παράδοση που έχει ήδη εδραιωθεί από τα προηγούμενα προγράμματα με τις χώρες του Νότου, ιδιαιτέρως με εκείνες που βρίσκονται στα παράλια της Μεσογείου.
Για αυτό τον λόγο, για μια ακόμη φορά, μπορούμε να τονίσουμε ότι αυτό που λείπει στον αγροτικό τομέα και την ανάπτυξη της υπαίθρου, είναι η συναπόφαση, η οποία θα μας επέτρεπε να έχουμε πράγματι τα μέσα για να μπορέσουμε να προωθήσουμε τέτοιου είδους προγράμματα που απαιτούν συνεργασία και ενέχουν πολλούς τομείς.
Κύριε Πρόεδρε, έχω ορισμένες πολύ σύντομες παρατηρήσεις.
Συζητάμε τη νέα προγραμματική περίοδο και τους προσανατολισμούς των 4 κοινοτικών πρωτοβουλιών χωρίς να έχουμε διαθέσιμη μια ουσιαστική και ολοκληρωμένη αξιολόγηση της προηγούμενης περιόδου.
Αυτό είναι έντονα αρνητικό.
Τα προγράμματα και οι στόχοι εμφανίζονται συνήθως υπερβολικά φιλόδοξοι, όμως τα αποτελέσματα δεν είναι πάντα επαρκή, ενώ συχνά η αδιαφάνεια και η πολυπλοκότητα των σχεδίων αφήνουν πολλά περιθώρια κακοδιαχείρισης, ακόμη και απατών.
Οι κοινοτικές πρωτοβουλίες που συζητάμε μπορούν υπό ορισμένες προϋποθέσεις να παίξουν θετικό ρόλο.
Χρειάζεται όμως να μην υποτάσσονται σε στόχους και επιδιώξεις μιας γενικότερης αρνητικής οικονομικής και κοινωνικής πολιτικής, αλλά να αναπτύσσεται ο δικός τους αυτοτελής ρόλος.
Η προσαρμογή, για παράδειγμα, του EQUAL στους στόχους της απασχολησιμότητας και της ελαστικοποίησης των εργασιακών σχέσεων μετατρέπουν την πρωτοβουλία σε μία νέα εκδοχή των τοπικών συμφώνων απασχόλησης.
Η επέκταση της πρωτοβουλίας LEADER σε όλες τις ζώνες της Ένωσης περικλείει τον κίνδυνο ακόμη μεγαλύτερης περιθωριοποίησης των μειονεκτικών περιοχών, επ' ωφελεία των πιο αναπτυγμένων.
Η πρωτοβουλία INTERREG απαιτείται να περιλάβει επιλέξιμες περιοχές με ιδιαίτερη έμφαση σε παραμεθόριες, νησιωτικές, ορεινές και μη ορεινές περιοχές, όπως ο νομός Αρτας στην Ελλάδα, που κακώς εξαιρείται από το Παράρτημα I της ανακοίνωσης της Επιτροπής.
Κύριε Πρόεδρε, η αγροτική ανάπτυξη έχει χαρακτηρισθεί από αυτό το Κοινοβούλιο και την Επιτροπή ως τομέας πολιτικής που προέχει, και θα ήθελα να καλωσορίσω σήμερα εδώ τον αρμόδιο Επίτροπο, τον Επίτροπο κ. Fischler.
Η απάντησή μας στην αγροτική παρακμή έχει καθυστερήσει υπερβολικά, ωστόσο θεωρώ μάλλον ότι κάλλιο αργά παρά ποτέ.
Οι οικογενειακές γεωργικές επιχειρήσεις αναγνωρίζονται τώρα ως κεντρικό σημείο του ευρωπαϊκού γεωργικού προτύπου, και αυτός ο στόχος πρέπει να επιδιωχθεί ασφαλώς στο πλαίσιο του χρονοδιαγράμματος της Ατζέντα 2000.
Κατά την άποψή μου, τα επόμενα πέντε χρόνια θα είναι αποφασιστικά για το μέλλον χιλιάδων οικογενειακών γεωργικών επιχειρήσεων με αβέβαιο μέλλον.
Είναι αρμόζον όλοι εμείς να πράξουμε ό,τι είναι δυνατόν για να διασφαλίσουμε την επιβίωσή τους.
Όπως γνωρίζει ο Επίτροπος, η γεωργία από μόνη της δεν θα επαρκέσει για την εξασφάλιση της βιωσιμότητας των κοινοτήτων της υπαίθρου.
Για τον λόγο αυτό, χρειαζόμαστε τον συντονισμό όλων των τομέων πολιτικής που μπορούν να έχουν θετικές επιπτώσεις στην ανάπτυξη της υπαίθρου.
Από αυτή την άποψη, η πρωτοβουλία LEADER καθιερώθηκε ως μια αποτελεσματική αναπτυξιακή πρωτοβουλία.
Παρέχει τη δυνατότητα στις τοπικές κοινότητες να προσδιορίσουν το αναπτυξιακό δυναμικό τους και να συμμετάσχουν ενεργά στην αντιμετώπιση αυτών των προβλημάτων.
Η εθελοντική συμμετοχή των ανθρώπων στα αναπτυξιακά προγράμματα είναι κάτι που δεν εκτιμάται πάντοτε πλήρως.
Ωστόσο, μέσω του LEADER, δεν υπάρχει αμφιβολία για την αποτελεσματικότητά της ως αναπόσπαστου τμήματος της ευρύτερης κοινοτικής και εθνικής πολιτικής.
Εν κατακλείδι, μολονότι επιδοκιμάζω την έγκριση της Επιτροπής για το LEADER+, ανησυχώ για την χρονική καθυστέρηση μεταξύ της ολοκλήρωσης του LEADER II και της έναρξης του νέου προγράμματος.
Σας παροτρύνω να εξετάσετε σοβαρά αυτό το πρόβλημα.
Μια διακοπή στη συνέχεια του προγράμματος θα έχει σοβαρές επιπτώσεις στο πρόγραμμα και σίγουρα θα έχει ως αποτέλεσμα να αποσυντονιστούν οι προσπάθειες των εργαζομένων σε αυτό, εθελοντών και επαγγελματιών.
Κύριε Πρόεδρε, κύριε Επίτροπε, κυρίες και κύριοι, έχοντας ενημερωθεί σχετικά με την ανακοίνωση της Επιτροπής όσον αφορά την πρωτοβουλία INTERREG III και υπενθυμίζοντας σας ότι, στο πλαίσιο της Επιτροπής Περιφερειακής Πολιτικής, Μεταφορών και Τουρισμού, συμμετείχα στη ψήφιση της έκθεσης του κ. Decourriθre, θα ήθελα αφενός να επιβεβαιώσω ρητά την καταρχήν συμφωνία μας για την πρωτοβουλία, όπως αυτή παρουσιάζεται, καθώς και για την αναγνώριση από την Επιτροπή, ιδιαιτέρως στο πλαίσιο του INTERREG III Β, εκείνων των δραστηριοτήτων που συμβάλλουν στην αποκατάσταση των τοπίων που έχουν υποστεί υποβάθμιση εξαιτίας των τιμών των γεωργικών προϊόντων, τομέας στον οποίο δραστηριοποιείται ήδη σε μεγάλο βαθμό μεγάλος αριθμός ενώσεων της χώρας μου, κυρίως κυνηγετικών.
Θα ήθελα επίσης να εκφράσω την έντονη στήριξή μου στις παρατηρήσεις της Επιτροπής Περιφερειακής Πολιτικής, Μεταφορών και Τουρισμού, κυρίως και πάνω από όλα στις παρατηρήσεις με τις οποίες εκφράζεται απογοήτευση για τη μη ένταξη των υπεραπόκεντρων περιφερειών στο κεφάλαιο Α του προγράμματος, επισημαίνεται ασάφεια ως προς τα κριτήρια επιλογής των όρων εφαρμογής του κεφαλαίου ΙΙΙ Γ και, τέλος, απαιτείται η συμμετοχή των βουλευτών στο παρατηρητήριο για τη διασυνοριακή, διακρατική και διαπεριφερειακή συνεργασία.
Θα ήθελα επίσης να εκφράσω τις έντονες επιφυλάξεις μου όσον αφορά την τάση που αναπτύχθηκε η οποία, στην ανακοίνωση της Επιτροπής στο πλαίσιο του INTERREG ΙΙΙ και του ΙΙΙ Β, συνίσταται στην ένταξη της προστασίας του περιβάλλοντος αποκλειστικά στην ανάπτυξη του προγράμματος Natura 2000, το οποίο κατά τη γνώμη μου συχνά αποτελεί ένα εξαιρετικά ασαφές μέσο προστασίας των οικοσυστημάτων, οι χρήστες των οποίων κινδυνεύουν να αποκλειστούν ή να περιοριστούν εξαιρετικά.
Τέλος, ζητώντας εκ των προτέρων την κατανόηση της Επιτροπής και των αρμοδίων Συμβουλίων Υπουργών, θα ήθελα να τονίσω ότι θα πρέπει να ενημερώνουμε περισσότερο τους ευρωπαίους βουλευτές για τις διαδικασίες που συνδέονται με τη δημιουργία των προγραμμάτων INTERREG καθώς και με ανάλογες πρωτοβουλίες.
Και μάλιστα, θα πρέπει να συμμετέχουν περισσότερο στις διαδικασίες κατάρτισης και υλοποίησης των σχετικών προγραμμάτων, δεδομένου ότι χωρίς τη συμμετοχή τους θα είναι δύσκολο να τοποθετήσουν και να προασπίσουν τον ρόλο τους έναντι των τοπικών και εθνικών αρχών, καθώς και απέναντι στους πολίτες.
Κύριε Πρόεδρε, θα ήθελα καταρχάς να συγχαρώ την εισηγήτρια της έκθεσης για το πρόγραμμα EQUAL, την κυρία Stenzel, για το έργο που πραγματοποίησε προκειμένου να κατανοήσουμε όλοι μας αυτό το δύσκολο ζήτημα.
Το EQUAL αποτελεί ένα πολύ δύσκολο πρόγραμμα, διότι προσπαθεί να συνδυάσει διάφορα παλαιότερα προγράμματα μεταξύ τους προσεγγίζοντάς τα με ένα νέο τρόπο, και αυτό με λιγότερους πόρους απ' ό,τι είχαν στη διάθεσή τους τα προγράμματα αυτά στο παρελθόν.
Πρόκειται για ένα δύσκολο έργο.
Ο αριθμός των ανθρώπων που καλύπτουν αυτά τα προγράμματα δεν μειώθηκε πραγματικά.
Γι' αυτό και είναι δύσκολο να επιτευχθεί ισορροπία, όχι μόνο μεταξύ των διαφόρων χωρών, όχι μόνο μεταξύ των διαφόρων τμημάτων του προγράμματος, αλλά κυρίως μεταξύ των διαφόρων ομάδων που αναφέρονται στο πρόγραμμα. Αυτό είναι ακριβώς και το πρόβλημα που μας απασχόλησε μέχρι σήμερα.
Ακούστηκαν διάφορες παρατηρήσεις ότι η άλφα ομάδα θα πρέπει να ενισχυθεί περισσότερο από τη βήτα.
Προσωπικά με απασχόλησε ιδιαίτερα η θέση των ατόμων με ειδικές ανάγκες και των ηλικιωμένων στα πλαίσια του προγράμματος και θα πρέπει να πω ότι τα άτομα αυτά θα είχαν ίσως ξεχαστεί εντελώς εάν το Ευρωπαϊκό Κοινοβούλιο δεν είχε συζητήσει ενδελεχώς τα προβλήματά τους.
Αναφέρονται και αρκετές άλλες ομάδες που θα πρέπει να ενισχυθούν, αλλά κυρίως πρόκειται εδώ για τα κράτη μέλη τα οποία κάνουν άγρα χρηματοδοτήσεων.
Γνωρίζω για παράδειγμα ένα κράτος μέλος το οποίο θέλει να χρησιμοποιήσει ένα σημαντικό μέρος του όλου προγράμματος για μία και μόνο ομάδα, τους πρόσφυγες.
Θα ήθελα να καλέσω τον Επίτροπο να εξασφαλίσει μία ισορροπία μεταξύ των διαφόρων ομάδων.
Είναι απαράδεκτο να αποφασίζει ένα κράτος μέλος, επικαλούμενο την αρχή της επικουρικότητας, τη διάθεση του συνόλου των πόρων σε μία και μόνο ομάδα.
Πιστεύω ότι θα πρέπει να αντιμετωπιστεί το ζήτημα αυτό αυστηρά, ειδάλλως θα συμβεί αυτό για το οποίο μας προειδοποίησε ο κύριος Meijer, θα δημιουργηθούν δηλαδή κεκτημένα συμφέροντα και ο καθένας θα θεωρεί ότι οι πόροι αυτοί του ανήκουν.
Κάτι τέτοιο θα ήταν μέγα σφάλμα!
Οι πόροι θα πρέπει να διανέμονται κάθε φορά εκ νέου.
Θα πρέπει να ενισχύουν καινοτόμα σχέδια και όχι να εξαφανίζονται στα ταμεία των Υπουργείων Οικονομικών.
Ας μην το λησμονούμε αυτό, κάτι τέτοιο θα ήταν απαράδεκτο.
Πιστεύω ότι τα υπόλοιπα προβλήματα, τα οποία συζητήσαμε στο Κοινοβούλιο στα πλαίσια του ζητήματος αυτού και που οφείλονται σε μεγάλο βαθμό στο γεγονός ότι είναι τόσο δύσκολο να βρούμε μία σωστή ισορροπία, δεν είναι ανυπέρβλητα.
Ελπίζω να δεχθεί η Ευρωπαϊκή Επιτροπή τη συμβιβαστική λύση στην οποία κατέληξε το Κοινοβούλιο και η οποία αποσκοπεί κυρίως στην εξεύρεση ισορροπίας.
Για το λόγο αυτό, καθώς η κατάσταση είναι βέβαια κάπως δύσκολη, το Κοινοβούλιο αποφάσισε να περιμένει για την ώρα σχετικά με το πρόγραμμα EQUAL, και αυτό χάριν ευκολίας και ασφάλειας, ούτως ώστε να σχηματίσει γνώμη στη συνέχεια σχετικά με τον καλύτερο τρόπο με τον οποίο μπορούν να πραγματοποιούνται οι χρηματοδοτήσεις.
Πιστεύω ότι σωστά έπραξε το Κοινοβούλιο.
Η θέση του στην όλη διαδικασία είναι βέβαια κάπως ασαφής.
Ούτε ο Εσωτερικός Κανονισμός είναι σαφής στο σημείο αυτό, και γι' αυτό ακριβώς λέω ότι πράξαμε πάρα πολύ σωστά μη λαμβάνοντας οριστική απόφαση για το ζήτημα.
Κύριε Πρόεδρε, αξιότιμοι συνάδελφοι, είναι γεγονός αναμφισβήτητο ότι η πρωτοβουλία INTERREG ενισχύει την προσπάθεια οικονομικής και κοινωνικής συνοχής στην Ευρωπαϊκή Ένωση.
Θέλω όμως να τονίσω την ιδιαίτερη σημασία που έχει το INTERREG για τη περιοχή των Βαλκανίων, όπου οι πολιτικές εξελίξεις και οι πολεμικές δραστηριότητες τα τελευταία χρόνια, είχαν μεγάλες οικονομικές επιπτώσεις για τις γειτονικές χώρες και ιδιαίτερα για τη χώρα μου, την Ελλάδα, η οποία είναι η μοναδική χώρα μέλος που βρίσκεται στην πολύπαθη χερσόνησο.
Για την Ελλάδα, τις γειτονικές χώρες Ιταλία και Αυστρία αλλά και για όλη την Ευρώπη, η κοινωνική και οικονομική ανασυγκρότηση των Βαλκανίων, που θα δώσει την πολιτική σταθερότητα, είναι θέμα μείζονος σημασίας.
Μέχρι σήμερα, ορισμένες από τις χώρες των Βαλκανίων, έχουν χρηματοδοτηθεί από τα προγράμματα PHARE και OBNOVA, άλλες όχι.
Κατά τη νέα προγραμματική περίοδο, εν όψει της διεύρυνσης και λαμβάνοντας υπόψη ότι έχουν προβλεφθεί χρηματοδοτήσεις από νέα χρηματοδοτικά μέσα και κανονισμούς όπως είναι το ISPA και SAPARD, κρίνεται εντελώς απαραίτητος ο συντονισμός των χρηματοδοτήσεων και των τριών πτυχών του INTERREG με τις άλλες χρηματοδοτήσεις προς τις τρίτες χώρες.
Καλωσορίζουμε, λοιπόν, τις σχετικές αναφορές στο κεφάλαιο 7 του κειμένου της Ευρωπαϊκής Επιτροπής για τη θέσπιση γενικών κατευθύνσεων του INTERREG.
Οι προσπάθειες για τον συντονισμό και επομένως την αποτελεσματικότητα του προγραμματισμού, πρέπει να αφορούν εξίσου όλα τα προγράμματα, και κάνω αυτήν την αναφορά διότι στο πρόγραμμα MEDA, κατά την προηγούμενη περίοδο, υπήρξαν κάποια προβλήματα τα οποία θα πρέπει να ξεπεραστούν, ώστε να έχουμε ίση μεταχείριση προς όλες τις τρίτες χώρες που συμμετέχουν στο πρόγραμμα αυτό.
Θα ήθελα να τελειώσω, κύριε Πρόεδρε, με τη διαπίστωση ότι στον νέο σχεδιασμό των ζωνών διακρατικής συνεργασίας δεν ελήφθη υπόψη η γεωγραφική ιδιαιτερότητα της Μεσογείου, που θα δικαιολογούσε τη δημιουργία μιας ειδικής ζώνης για τις παραθαλάσσιες και νησιωτικές περιοχές.
Ζητούμε λοιπόν από την Επιτροπή να λάβει ιδιαιτέρως υπόψη το θέμα της θαλάσσιας και νησιωτικής συνεργασίας σε επόμενη αναθεώρηση του σχεδιασμού των ζωνών.
Ολοκληρώνω, κύριε Πρόεδρε, επισημαίνοντας την ανάγκη επιμονής της Ευρωπαϊκής Ένωσης σε τέτοιες πρωτοβουλίες που στοχεύουν στην εξάλειψη των ανισοτήτων μεταξύ των περιφερειών μας και στην αρμονική ανάπτυξή τους.
Και, μια και σήμερα είναι του Αγίου Βαλεντίνου, ως παλιός Δήμαρχος περιφερειακής πόλης, προτείνω να δηλώσουμε όλοι τον έρωτά μας προς τις ευρωπαϊκές περιφέρειες, αυτές που έχουν ανάγκη αυτού του έρωτα.
Κύριε Πρόεδρε, θέλω να αναφερθώ στην έκθεση EQUAL και, ιδιαίτερα, στο θέμα της πολιτικής για τους πρόσφυγες.
Την περασμένη εβδομάδα που συζητούσαμε το θέμα του σχηματισμού κυβέρνησης στην Αυστρία η ενεργός συμμετοχή ήταν έντονη.
Σήμερα, συζητάμε ήδη για την πολιτική της αυστριακής κυβέρνησης συνασπισμού απέναντι στους πρόσφυγες, καθώς η κ. Stenzel που εξεπόνησε την έκθεση EQUAL εκπροσωπεί, βέβαια, το αυστριακό κόμμα των Συντηρητικών που βρίσκεται στην κυβέρνηση και την πολιτική του.
Το πιο εντυπωσιακό στοιχείο στην αρχική της έκθεση ήταν το γεγονός ότι ήθελε να περιορίσει τη βοήθεια προς τους πρόσφυγες στη μικρή εκείνη ομάδα των προσφύγων που υπάγονται στη Συνθήκη της Γενεύης, δηλαδή, τους αποκαλούμενους πρόσφυγες των ποσοστώσεων, ή αλλιώς, πρόσφυγες του ΟΗΕ.
Στην πραγματικότητα, μεγαλύτερη ανάγκη από βοήθεια έχουν οι άλλοι πρόσφυγες, δηλαδή εκείνοι που δεν περιλαμβάνονται στις ποσοστώσεις και δεν λαμβάνουν βοήθεια από τον ΟΗΕ.
Η κοινοβουλευτική επιτροπή απέρριψε αυτήν την πρόταση των διακρίσεων και αποφάσισε να ενταχθούν επί ίσοις όροις όλοι οι πρόσφυγες στο πρόγραμμα EQUAL.
Ωστόσο, κάποιοι στην κοινοβουλευτική επιτροπή τάχθηκαν αλληλέγγυοι με τις προτάσεις και τις διατυπώσεις της κ. Stenzel.
Κατά την άποψή μου, αυτό σημαίνει ότι η πολιτική Haider αρχίζει ήδη να βρίσκει ερείσματα σε αυτό το Κοινοβούλιο.
Γι' αυτόν τον λόγο, έχει καθοριστική σημασία να καταστήσει η Ολομέλεια σαφές με τη μέγιστη δυνατή έμφαση ότι στο πρόγραμμα EQUAL θα ενταχθούν όλοι οι πρόσφυγες.
Τέλος, θέλω να δηλώσω ότι, την προηγούμενη εβδομάδα, όταν συζητούσαμε για τον σχηματισμό της κυβέρνησης στην Αυστρία, είχα κάποιους ενδοιασμούς, αλλά δεν έχω κανένα ενδοιασμό όταν πρόκειται να συζητήσουμε και να κατακρίνουμε την πολιτική της Αυστρίας για τους πρόσφυγες.
Ελπίζω ότι η ενεργός συμμετοχή της Ολομέλειας θα είναι εξίσου έντονη και αυτήν τη φορά.
Κύριε Πρόεδρε, κατά τη διάρκεια των προηγούμενων δημοσιονομικών προοπτικών της ΕΕ από το 1994 μέχρι το 1999, όταν είχαν ενεργοποιηθεί 13 διαφορετικές πρωτοβουλίες, το διασυνοριακό πρόγραμμα INTERREG II αποτέλεσε σημαντική πρωτοβουλία.
Το γεγονός ότι ο επόμενος γύρος των διαρθρωτικών ταμείων, από το 2000 μέχρι το 2006, περιλαμβάνει την πρωτοβουλία INTERREG, θεωρώ ότι αποτελεί μια πολύ σαφή ένδειξη για τη σημασία που της προσδίδουν τα κράτη μέλη της ΕΕ σε εθνικό επίπεδο.
Το πρόγραμμα INTERREG I, από το 1989 μέχρι το 1993, και το πρόγραμμα INTERREG II, από το 1994 μέχρι το 1999, αποδείχθηκαν απολύτως επιτυχημένα ως προς την προσέγγιση της κοινωνικής και οικονομικής ανάπτυξης μεταξύ των παραμεθόριων κρατών μελών.
Προερχόμενος από τις παραμεθόριες κομητείες στα βορειοδυτικά της Ιρλανδίας, έχω διαπιστώσει όλα αυτά τα χρόνια τον σημαντικό ρόλο που διαδραμάτισαν το INTERREG I και ΙI, και επιδοκιμάζω με ικανοποίηση το INTERREG IIΙ.
Η Επιτροπή θα χορηγήσει 67 εκατομμύρια λίρες για το πρόγραμμα INTERREG IIΙ, οι οποίες θα διατεθούν για τη συνέχιση της ανάπτυξης των διασυνοριακών οικονομικών σχεδίων μεταξύ της Δημοκρατίας της Ιρλανδίας και της Βορείου Ιρλανδίας.
Η Ευρωπαϊκή Ένωση έχει διαδραματίσει βασικό ρόλο στην ανάπτυξη των παραμεθόριων κομητειών της ιρλανδικής περιφέρειας όλα αυτά τα χρόνια.
Η Ευρωπαϊκή Ένωση είναι ο μεγαλύτερος μεμονωμένος χορηγός, με 80 εκατομμύρια λίρες, του διεθνούς ταμείου για την Ιρλανδία.
Η Ευρωπαϊκή Ένωση συνεισφέρει κατά 75% στο πρόγραμμα για την ειρήνη και τη συμφιλίωση.
Συνολικά, το INTERREG, το διεθνές ταμείο για την Ιρλανδία και το πρόγραμμα για την ειρήνη και τη συμφιλίωση έχουν διαδραματίσει όλα σημαντικό ρόλο στην εξελισσόμενη ειρηνευτική διαδικασία.
Κύριε Πρόεδρε, θα μιλήσω για το INTERREG περιοριζόμενος σε ορισμένες κρίσιμες πτυχές, για να σεβαστώ προφανώς και τα χρονικά όρια της παρέμβασής μου.
Όλοι μας εκφράσαμε θετική αξιολόγηση ως προς την επιβεβαίωση αυτού του προγράμματος και την επέκταση των πεδίων δράσης, όχι μόνο στη διασυνοριακή συνεργασία, αλλά και στη διακρατική και τη διαπεριφερειακή συνεργασία.
Αυτό δεν σημαίνει όμως ότι δεν έχουμε επίγνωση του γεγονότος πως το μεγαλύτερο μέρος των πόρων - 50-80% - θα διατεθεί για τη διασυνοριακή συνεργασία, για το κεφάλαιο Α του προγράμματος INTERREG III· επίσης, την επιλογή που προτιμήθηκε, να βασιστούν σε αυτό το κεφάλαιο τα σημερινά πεδία συνεργασίας, όσον αφορά την επιλογή των επιλέξιμων περιοχών, εμείς συνεχίζουμε να τη θεωρούμε λανθασμένη και αντιφατική.
Ελπίζουμε και ευχόμαστε ότι η Επιτροπή θα θελήσει να επιμείνει στο θέμα αυτό και να αναγνωρίσει επί της ουσίας, και όχι σαν μια τυπική ένδειξη σεβασμού, τη θέση του Κοινοβουλίου.
Η διασυνοριακή συνεργασία συνεχίζει να αφορά σχεδόν αποκλειστικά τα χερσαία σύνορα και, όπου προβλέφθηκαν εξαιρέσεις με αναφορά στα θαλάσσια σύνορα, τα κριτήρια επιλογής αυτών των εξαιρέσεων δεν είναι διαφανή και συχνά επηρεάζονται από αντισταθμίσεις με άλλα μέτωπα των κοινοτικών πολιτικών.
Η διάκριση καταλήγει να είναι εξαιρετικά σοβαρότερη για τις νήσους που έχουν μια περιφερειακή θέση που δεν μπορεί παρά να συνδέεται με σύνορα αποκλειστικά θαλάσσια.
Η κατάσταση αυτή συμβαδίζει με μια διάκριση που συνεχίζει να γίνεται κατά παράβαση του περιεχομένου του άρθρου 158 της Συνθήκης, όσον αφορά τις νησιωτικές περιοχές σε σχέση με τις πολιτικές συνοχής.
Ακόμη σοβαρότερο είναι το γεγονός ότι αυτό γίνεται παρά το νέο στοιχείο που ανέκυψε με την κατεύθυνση που υιοθετήθηκε στο πλαίσιο της διαδικασίας διεύρυνσης προς περιοχές όπως η Μάλτα.
Εξ ου και οι προτάσεις που κάνουμε για την επέκταση των επιλέξιμων περιοχών, τουλάχιστον στα σύνορα NUTS III της Σικελίας, στη σχέση με τη Μάλτα και σε όλες τις περιοχές της Αδριατικής, στη σχέση με τα Βαλκάνια.
Κύριε Πρόεδρε, κύριε Επίτροπε, αγαπητοί συνάδελφοι, με ικανοποίηση διαπιστώνω ότι οι υπεραπόκεντρες περιφέρειες, μεταξύ των οποίων τα γαλλικά υπερπόντια διαμερίσματα, αποτέλεσαν αντικείμενο ιδιαίτερης προσοχής στο πλαίσιο της πρωτοβουλίας INTERREG ΙΙΙ, γεγονός που δημιουργεί νέες προοπτικές σε αυτές τις περιοχές όσον αφορά τη συνεργασία τους με τις χώρες της γεωγραφικής τους ζώνης, ακόμη και αν είναι αλήθεια ότι θα μπορούσαμε να περιμένουμε περισσότερα, κυρίως στο επίπεδο της πρόσβασης στα διάφορα κεφάλαια.
Για μεγάλο χρονικό διάστημα, αναμφίβολα εξαιτίας της διατήρησης του αποικιακού συμφώνου, οι περιφέρειές μας ήταν προσηλωμένες στην ευρωπαϊκή τους μητρόπολη, αγνοώντας ή ακόμη και περιφρονώντας τους πλησιέστερους γείτονές τους.
Σήμερα, αυτή η εποχή έχει πια περάσει.
Οι περιφέρειές μας έχουν συνειδητοποιήσει ότι ανήκουν σε ένα περιβάλλον με το οποίο τους συνδέει όχι μόνο η γεωγραφία, αλλά και ο πολιτισμός και η ιστορία των λαών τους. Εξαιτίας αυτής της συνειδητοποίησης εξέφρασαν την έντονη επιθυμία τους για πιο βαθιά εδραίωση σε αυτό το περιβάλλον.
Ωστόσο, η συνειδητοποίηση αυτή δεν αφορά αποκλειστικά την ταυτότητα.
Τροφοδοτείται από μια ορθή εκτίμηση των πλεονεκτημάτων μας.
Έτσι, για παράδειγμα, η νήσος Ρεϋνιόν, η οποία βρίσκεται πάνω στον εμπορικό άξονα που συνδέει τα κράτη της νότιας Αφρικής με εκείνα της νοτιοανατολικής Ασίας, δεν μπορεί να επιτρέψει στον εαυτό της να μείνει στο περιθώριο των περιφερειακών ενώσεων που πραγματοποιούνται σε αυτή τη ζώνη, με κίνδυνο να χαθεί μια ιστορική ευκαιρία.
Το ίδιο ισχύει και για τις περιφέρειές μας στην Καραϊβική.
Τέλος, έχουμε την πεποίθηση ότι η νεολαία μας θα μπορέσει να διακρίνει μια διέξοδο στην δραματική ανεργία που την φέρνει σε απελπιστική κατάσταση, εάν μπορέσουμε να εξάγουμε προς τις όμορες χώρες την τεχνογνωσία της, η οποία αποκτήθηκε χάρη στη δράση των ευρωπαϊκών διαρθρωτικών ταμείων.
Η χρησιμοποίηση των πιστώσεων του INTERREG μπορεί να καταστήσει τις περιφέρειές μας πραγματικά προγεφυρώματα της Ευρωπαϊκής Ένωσης στις γεωγραφικές τους ζώνες, προσδίδοντάς της έτσι μια πλανητική διάσταση.
Βασίζομαι στην Επιτροπή και ιδιαιτέρως σε εσάς, κύριε Επίτροπε, για να τους διασφαλίσετε τα μέσα μιας αποτελεσματικής παρέμβασης.
Κύριε Πρόεδρε, κύριοι Επίτροποι, επιδοκιμάζω θερμά τις δυνατότητες για αυξημένη διευρωπαϊκή συνεργασία στα πλαίσια του INTERREG, ωστόσο ανησυχώ για το γεγονός ότι η πρόταση προσφέρει λιγότερες ευκαιρίες, επί του προκειμένου, για τις θαλάσσιες περιοχές από ό,τι για τις υπόλοιπες.
Κατανοώ την ανησυχία της ίδιας της Επιτροπής ότι η απόσταση μπορεί να αποβεί επιζήμια για την αποτελεσματική συνεργασία.
Εντούτοις, υπάρχουν πολλές θαλάσσιες περιοχές μεταξύ των οποίων έχουν ήδη δημιουργηθεί δεσμοί.
Διάφορες τοπικές αρχές γύρω από τη Βόρεια Θάλασσα αποτελούν ένα εξαιρετικό παράδειγμα αυτής της περίπτωσης.
Το INTERREG μπορεί ασφαλώς να συμβάλει στην ενίσχυση μιας τέτοιας συνεργασίας.
Κατά συνέπεια, επιζητώ μερικές μικρές προσαρμογές στις γενικές κατευθύνσεις για να υπάρξει κάπως μεγαλύτερη ευελιξία και για να προσαρμόσουμε τους τρόπους με τους οποίους τα συμφέροντα των θαλάσσιων περιοχών θα μπορέσουν να συμπεριληφθούν μεταξύ των κεφαλαίων Α και Β. Αυτές οι προσαρμογές περιλαμβάνουν την αποσαφήνιση των δυνατοτήτων συνεργασίας μεταξύ των θαλάσσιων περιοχών, καθώς και το να καταστεί δυνατή η μεγαλύτερη ανάπτυξη πρακτικών και ορατών σχεδίων, ιδιαιτέρως εκείνων που αφορούν την υποδομή.
Τέτοια μέτρα θα φέρουν τις θαλάσσιες και νησιωτικές περιοχές σε ισότιμη κατάσταση με τις άλλες περιοχές της ΕΕ.
Ελπίζω να εγκριθούν.
Kύριε Πρόεδρε, η Ομάδα μας επιδοκιμάζει την οριζόντια προσέγγιση της πρωτοβουλίας EQUAL, έτσι ώστε π.χ. ένας βρετανός μουσουλμάνος με ειδικές ανάγκες να μην πρέπει πλέον να επιλέξει τρόπον τινά σε ποια κατηγορία διακριτικής μεταχείρισης θα ανήκει ως ομάδα στόχος: μπορεί να χρησιμοποιήσει την εμπειρογνωμοσύνη και την εμπειρία του για την επίλυση προβλημάτων, παρά να ορίζεται ο ίδιος ως πρόβλημα.
Υπάρχει πολλή εμπειρογνωμοσύνη στις σχετικές οργανώσεις, την οποία αξίζει να μοιρασθούμε.
Επιδοκιμάζουμε επίσης την αναγνώριση της ανάγκης για αξιολόγηση και διάδοση των βέλτιστων πρακτικών για τη σύσφιγξη του διεθνικού επιπέδου.
Ανησυχούμε συνεπώς, όπως δήλωσαν και άλλοι, για τον αριθμό των τροπολογιών που επιζητούν να αποκλείσουν ακόμη περισσότερο κάποιους από τους πιο αποκλεισμένους της κοινωνίας, επιδιώκοντας έναν πολύ στενό ορισμό του όρου "πρόσφυγας".
Η Ομάδα μου δεν θα υποστηρίξει αυτές τις τροπολογίες.
Ανησυχούμε επίσης για τον αριθμό των τροπολογιών που, επιδιώκοντας να εισαγάγουν μεγαλύτερη ευελιξία, εγκυμονούν ενδεχομένως τον κίνδυνο να συσκοτίσουν την αρμοδιότητα διαχείρισης της πρωτοβουλίας EQUAL.
Κύριε Πρόεδρε, χαίρομαι που βλέπω το URBAN να προσανατολίζεται σε μια πιο ολοκληρωμένη προσέγγιση και να προσπαθεί να λύσει αλληλένδετα προβλήματα.
Ωστόσο, κύριε Πρόεδρε, υπάρχει ο κίνδυνος της διασποράς: κυνηγώντας πολλούς στόχους να έχουμε μια συνολική αναποτελεσματικότητα.
Κάθε περίπτωση υποβαθμισμένης αστικής περιοχής είναι χωριστή βεβαίως.
Ωστόσο υπάρχει μια συνισταμένη, ένας σκληρός πυρήνας που συνίσταται στην ανεργία, στην παραίτηση ή την υποχώρηση των δημόσιων υπηρεσιών και στην εξαφάνιση των μικρομεσαίων επιχειρήσεων, εμπορικών και άλλων.
Θα ευχόμουν το URBAN να προσπαθήσει να προσανατολιστεί κυρίως στο να δώσει απαντήσεις σε αυτές τις αιτίες της αστικής υποβάθμισης.
Και εδώ βεβαίως χρειάζεται να υπάρξει μια συνεννόηση και ένας συντονισμός της κεντρικής πολιτικής με την αναπτυξιακή, ώστε να αναπροσανατολιστεί και εκείνη και να συνεργαστεί με τους στόχους των όποιων URBAN εφαρμοστούν στις χώρες μας και όχι απλώς να παρουσιάζει αυτά τα προγράμματα σαν άλλοθι της απουσίας της.
Κύριε Πρόεδρε, κύριε Επίτροπε, αγαπητοί συνάδελφοι, θα περιοριστώ στην έκθεση του κ. Francis Decourriθre.
Το πρόγραμμα κοινοτικής πρωτοβουλίας INTERREG αποτελεί εξαιρετικά σημαντικό εργαλείο, όσον αφορά την ανάπτυξη και την χωροταξία του ευρωπαϊκού εδάφους, ιδιαιτέρως από την άποψη μιας αποτελεσματικής αντιμετώπισης της σχέσης μεταξύ του κέντρου της Ευρωπαϊκής Ένωσης και της περιφέρειάς της.
Συνεπώς, εάν δεν θέλουμε να γίνουμε μάρτυρες ενός ευρωπαϊκού εδάφους με δύο ή τρεις ταχύτητες, θα πρέπει το INTERREG να αποτελέσει ένα μέσο το οποίο θα ευνοεί την εδαφική συνοχή της Ένωσης.
Κατά τη γνώμη μου, είναι προφανές ότι οι περιφερειακές και οι τοπικές αρχές, οι αντιπροσωπευτικές οργανώσεις τους, η Επιτροπή των Περιφερειών και βεβαίως το Ευρωπαϊκό Κοινοβούλιο, θα έπρεπε να είχαν συμμετάσχει με τον πλέον σαφή τρόπο, το συντομότερο δυνατό στην εκπόνηση αυτού του προγράμματος.
Ωστόσο, πρέπει να πούμε ότι αυτό δεν έγινε κατά την προετοιμασία από την Επιτροπή της ανακοίνωσής της, η οποία δημοσιεύθηκε στις 13 του περασμένου Οκτωβρίου.
Μολονότι εγκρίνω τις γενικές κατευθύνσεις του INTERREG ΙΙΙ, κατά τη γνώμη μου είναι εξαιρετικά σημαντικό να μεριμνήσουμε για μία καλύτερη διάρθρωση μεταξύ αυτού του προγράμματος - το οποίο χρηματοδοτείται από το Ευρωπαϊκό Ταμείο Περιφερειακής Ανάπτυξης - και των άλλων ταμείων εξωτερικής συνεργασίας και ιδιαιτέρως του Ευρωπαϊκού Ταμείου Ανάπτυξης, το οποίο προορίζεται για τις χώρες ΑΚΕ.
Από αυτή την άποψη, θα ήθελα να ευχαριστήσω την Επιτροπή Περιφερειακής Πολιτικής, Μεταφορών και Τουρισμού που ενέκρινε μια από τις τροπολογίες μου, βάσει της οποίας στον κατάλογο αυτών των ταμείων προστίθεται και το ΕΤΑ.
Οι υπεραπόκεντρες περιοχές, κυρίως τα τέσσερα γαλλικά υπερπόντια διαμερίσματα, πρέπει να μπορούν να συντονίσουν το INTERREG ΙΙΙ και το ΕΤΑ έτσι, ώστε και αυτές με τη σειρά τους να χρηματοδοτήσουν σχέδια συνεργασίας με τους γείτονές τους από τις χώρες ΑΚΕ στις αντίστοιχες γεωγραφικές τους ζώνες.
Επιπλέον, ζητώ από την Επιτροπή να επανεξετάσει τις ισχνές δυνατότητες, οι οποίες προσφέρονται στις υπεραπόκεντρες και νησιωτικές περιφέρειες μέσα από τις γενικές κατευθύνσεις που παρουσιάζονται στην ανακοίνωση.
Οι περιφέρειες αυτές θα πρέπει να μπορούν να επωφεληθούν πλήρως από το INTERREG ΙΙΙ, όπως συμβαίνει με όλες τις άλλες περιοχές της Ένωσης, δεδομένου ότι το πρόγραμμα REGIS που προβλεπόταν για αυτές έχει πλέον εγκαταλειφθεί.
Τέλος, για να ολοκληρώσω, θα ήθελα να εκφράσω την απογοήτευσή μου για τη μικρή οικονομική επιχορήγηση για το κεφάλαιο Γ, το οποίο αφορά τη διαπεριφερειακή συνεργασία της οποίας, ωστόσο, η κοινοτική προστιθέμενη αξία είναι αδιαμφισβήτητη.
Κύριε Πρόεδρε, ξεκινώ από την έκθεση για το EQUAL και την ισότητα μεταξύ των ανδρών και των γυναικών, παρ' όλο που οφείλω να παραδεχτώ ότι κατά καιρούς μού είναι επίπονο να μιλώ για αυτό το θέμα λόγω της συνεχούς επανάληψής του, εν πάση περιπτώσει όταν κανείς έχει την ηλικία μου.
Δυστυχώς όμως είναι αναγκαίο για άλλη μια φορά να επισημανθεί πως ισότητα ακόμη δεν υπάρχει.
Παρ' όλα αυτά, ίσως μια πρόοδος στο συγκεκριμένο ζήτημα να οδηγήσει σε αλλαγές και σε άλλους τομείς.
Διότι, κατ' εμέ, ισότητα δεν σημαίνει και οι δύο σύζυγοι σε ένα γάμο να εργάζονται συνεχώς και να αναθέτουν τα παιδιά στη νταντά, δηλαδή σε κάποια μετανάστρια, η οποία δεν είχε ποτέ την ευκαιρία να βρει κάποια άλλη δουλειά.
Σε τέτοια περίπτωση δεν θα έχουμε προχωρήσει διόλου από την εποχή των βασιλέων που κυβερνούσαν ελέω θεού.
Όχι, ισότητα σημαίνει όλοι μας να συμμετέχουμε εξίσου, τόσο στην εργασιακή όσο και στην οικογενειακή ζωή.
Δυστυχώς, οι εξελίξεις δεν πηγαίνουν προς αυτή την κατεύθυνση, αντιθέτως μάλιστα.
Για αυτόν ακριβώς τον λόγο πιστεύω ότι το σημείο 7 περιέχει ένα θέμα κομβικής σημασίας.
Εκεί αναφέρεται αυτολεξεί: "το κεντρικό ενδιαφέρον του προγράμματος EQUAL συνίσταται στο να αποτελέσει ένα εργαστήριο προαγωγής και διάδοσης νέων μεθόδων για την καταπολέμηση των διακρίσεων στην αγορά της απασχόλησης" .
Ας ελπίσουμε ότι θα στεφθεί με επιτυχία.
Κάτι ακόμα, κύριε Πρόεδρε. Θα ήθελα απλώς να αναφέρω επί της διαδικασίας, πως μια πιθανή απουσία μου όταν απαντήσει η Επιτροπή - όχι επειδή έχω θέσει κάποιες συγκεκριμένες ερωτήσεις, αλλά επειδή θέλω πράγματι να ελπίζω πως η Επιτροπή εισάκουσε τις παρατηρήσεις μου - θα οφείλεται στο γεγονός ότι, παράλληλα με αυτή τη συζήτηση διεξάγεται επίσης συνεδρίαση της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με τη συμμετοχή των γυναικών στη διαδικασία λήψης αποφάσεων.
Κύριε Πρόεδρε, αξιότιμοι κυρίες και κύριοι, όσοι ασχολούνται με τον αγροτικό χώρο γνωρίζουν πως το πρόγραμμα LEADER, τόσο το LEADER I όσο και το LEADER II - και ελπίζω πως στη συνέχεια αυτό θα ισχύσει και για το LEADER+ - συγκαταλέγονται στις επιτυχίες που κατάφερε να σημειώσει η Ευρωπαϊκή Ένωση ως προς τα προγράμματά της.
Ένας από τους λόγους αυτής της μεγάλης επιτυχίας συνίστατο και στο γεγονός ότι η βασική ιδέα των προγραμμάτων LEADER δημιούργησε ένα πολύ υψηλό ποσοστό δραστηριοτήτων στον εκάστοτε πληθυσμό.
Χαίρομαι που διατηρεί την ίδια βασική ιδέα και η βασική προσέγγιση στο LEADER+.
Υπάρχει όμως ένα πρόβλημα με το οποίο πρέπει να ασχοληθούμε από κοινού.
Επειδή το LEADER αποτελεί κάτι σαν εργαστήριο με μια προσέγγιση που ξεκινά από τη βάση, ωρίμασε κατά τα παρελθόντα έτη πλειάδα ιδεών μέσω των LEADER I και ΙΙ οι οποίες βέβαια στη συνέχεια, σε κάποια χρονική στιγμή, σταμάτησαν να είναι εντελώς νέες και επιτυχείς και λόγω της επιτυχίας τους κάποια στιγμή εγκαταλείπονται, φυσικά, από το LEADER εξ αιτίας αυτής της βασικής προσέγγισης.
Για τον λόγο αυτό, στα καλά προγράμματα LEADER πρέπει να μεριμνήσουμε ώστε να μην διακοπεί ξαφνικά αυτό που αποδείχθηκε εξαιρετικό, αλλά οι ιδέες που δοκιμάσθηκαν με επιτυχία πρέπει κάποτε στη συνέχεια να μεταφερθούν στα κανονικά προγράμματα ως εξασφαλισμένο, θετικό συστατικό στοιχείο των ενισχύσεων της υπαίθρου.
Αυτό αποτελεί ως γνωστόν και τη βασική ιδέα: να δοκιμάζουμε κάτι στο LEADER με νέες ιδέες, μαζί με τους συμβαλλόμενους επί τόπου, επί τόπου με τις δημοτικές και κοινοτικές ενώσεις, με πολλές μη κυβερνητικές οργανώσεις, με τις εκκλησίες, με όλους που συνέβαλαν πραγματικά στη δρομολόγηση νέων ιδεών στον αγροτικό χώρο.
Εδώ πρέπει να μεριμνήσουμε ώστε τα καλά πράγματα που πραγματικά διακρίνονται να μεταφερθούν στη συνέχεια με κάποιον τρόπο στην πολιτική του αγροτικού χώρου ως εξασφαλισμένο απόθεμα συνετής εργασίας.
Ζητώ από την Επιτροπή να δώσει προσοχή ώστε να τύχουν πραγματικής αποδοχής οι οργανώσεις και τα τμήματα του πληθυσμού που προσέρχονται, και όχι να προσπαθούμε να σπρώξουμε λίγο στο περιθώριο - έστω και ενδεχομένως για λόγους τοπικής ή περιφερειακής επίσημης πολιτικής - την τάδε ή δείνα οργάνωση που μόλις σχηματίζεται με σκοπό να συνεισφέρει μια νέα ιδέα και που δεν είναι ακόμα τόσο γνωστή.
Να παραμείνετε στις θετικές εμπειρίες που κατέδειξε ως τώρα το LEADER.
Μερικές φορές στην αρχή μοιάζει λίγο με αποφυγή δυσκολιών όταν λέγεται πως το σχεδίασαν με υπερβολικά ιδεαλιστικό τρόπο.
Και στη συνέχεια, κατά τις εργασίες, κατά την υλοποίηση, αποκαλύπτεται κάτι που η επίσημη πολιτική - και εμείς από το επίπεδό μας - δεν μπορούσε καθόλου να φανταστεί πως θα ωρίμαζε ξαφνικά τόσο καλά.
Αυτή ήταν η γοητεία του LEADER, και παρακαλώ πολύ να μην χαθεί!
Kύριε Πρόεδρε, επιδοκιμάζω την πρωτοβουλία EQUAL και την έκθεση, η οποία δίνει έμφαση στην ανάγκη να γίνεται διάκριση ανάμεσα στις δράσεις για την καταπολέμηση των διακρίσεων κατά των γυναικών και στις δράσεις για την καταπολέμηση των διακρίσεων κατά των μειονοτικών ομάδων.
Οι γυναίκες δεν αποτελούν μειονοτική ομάδα, εντούτοις συχνά υφίστανται διπλή διακριτική μεταχείριση, ως μέλη μειονοτικών ομάδων καθώς και εξαιτίας του φύλου τους.
Για τον λόγο αυτό, χρειάζεται συγκεκριμένη δράση για τις γυναίκες, όπως επίσης η ενσωμάτωση της διάστασης της ισότητας των ευκαιριών μεταξύ των δύο φύλων (mainstreaming).
Η έκθεση ασχολείται με αυτό και προτείνει να ενσωματωθεί δράση με στόχο να επιτευχθεί η ισότητα μεταξύ γυναικών και ανδρών σε όλες τις πτυχές της εργασίας. Αναγνωρίζει επίσης τη σημασία της συνεργασίας με τοπικούς και περιφερειακούς φορείς, που είναι εκείνοι που βρίσκονται πιο κοντά στους ανθρώπους ώστε να διασφαλίζεται το mainstreaming σε όλα τα αποτελέσματα των σχεδίων.
Η συμμετοχή εθελοντικών και τοπικών ομάδων θα αποτελέσει επίσης ουσιαστικό στοιχείο της πρωτοβουλίας EQUAL και των σχεδίων.
Οι αναπτυξιακές συμπράξεις στα πλαίσια των θεματικών τομέων, που αναφέρονται στην τροπολογία αριθ. 22, θα επιτρέψουν ακόμη και στις μικρότερες οργανώσεις να διαδραματίσουν κάποιο ρόλο στην πρωτοβουλία EQUAL.
Η Ομάδα μου θα υποστηρίξει την τροπολογία αριθ. 22.
Κύριε Πρόεδρε, κύριοι συνάδελφοι, η έκθεση που συζητά σήμερα η Ολομέλεια είναι αναμφίβολα πολύ σημαντική.
Το δυνατό σημείο της κοινοτικής πρωτοβουλίας INTERREG για την περίοδο προγραμματισμού 2000-2006, πέρα από τους στόχους που επιδιώκει, έγκειται στην προστιθέμενη αξία που αντιπροσωπεύει ενόψει της επικείμενης πλέον διεύρυνσης της Ευρωπαϊκής Ένωσης σε νέες χώρες της Ανατολικής Ευρώπης και της Μεσογείου.
Ενόψει ακριβώς του ορόσημου της διεύρυνσης πρέπει η Ευρωπαϊκή Ένωση, κατά τη γνώμη μου, να αγωνιστεί σθεναρά για να μειώσει τις περιφερειακές ανισότητες και να δώσει τέλος στην απομόνωση των παραμεθόριων περιοχών.
Πράγματι, αυτές οι τελευταίες - πρέπει να το υπενθυμίσουμε - έχουν σημαντικό ρόλο να παίξουν: ρόλο συνδέσμου με τις υποψήφιες χώρες που θα αποτελέσουν μέρος της Ένωσης.
Σε αυτό ακριβώς το πλαίσιο κατέθεσα ορισμένες τροπολογίες που, κατά τη γνώμη μου, είναι εξαιρετικά σημαντικές και που η Επιτροπή Περιφερειακής Πολιτικής, Μεταφορών και Τουρισμού υιοθέτησε.
Στόχος τους είναι η επέκταση των επιλέξιμων για τη διασυνοριακή συνεργασία περιοχών σε όλες τις περιοχές της Αδριατικής, καθώς και σε εκείνες τις επαρχίες της Σικελίας που συνορεύουν με τη Μάλτα - υποψήφια προς ένταξη χώρα - οι οποίες σήμερα, κατά ανεξήγητο τρόπο, δεν συμπεριλαμβάνονται στο κεφάλαιο Α, Παράρτημα 1.
Υπολογίζω στον Επίτροπο Barnier και στον Πρόεδρο της Ευρωπαϊκής Επιτροπής, ότι θα λάβουν δεόντως υπόψη τη θέση του Κοινοβουλίου εν προκειμένω, σύμφωνα με τον κώδικα συμπεριφοράς.
Έχει θεμελιώδη σημασία για ολόκληρη την Ευρώπη η προώθηση της συνεργασίας με τις υποψήφιες χώρες και η στήριξη των παραμεθόριων περιοχών.
Θεωρώ, τέλος, ευκταία την επιδίωξη μεγαλύτερου συντονισμού μεταξύ της πρωτοβουλίας INTERREG και των ήδη υφιστάμενων κοινοτικών προγραμμάτων που έχουν ισχύ εξωτερικής πολιτικής, ως μέσο μεγαλύτερης ολοκλήρωσης και κοινής προγραμματικής μελέτης.
Κύριε Πρόεδρε, κύριοι Επίτροποι, αγαπητοί συνάδελφοι, το LEADER I γνώρισε πραγματική επιτυχία, ιδιαιτέρως χάρη στη μεγάλη ευελιξία της διοικητικής διαχείρισης μεταξύ της Επιτροπής και των τοπικών φορέων.
Κατά τη γνώμη μου είναι λυπηρό το γεγονός ότι η Επιτροπή δεν εκπόνησε τον ίδιο απολογισμό για το LEADER ΙΙ, έναν απολογισμό για την ποιότητα των σχεδίων, την ποσότητα των πιστώσεων που δαπανήθηκαν και, κυρίως, για την απόσυρση ορισμένων τοπικών φορέων ενώπιον των διοικητικών και των οικονομικών βαρών με τα οποία βρέθηκαν αντιμέτωποι.
Παρ' όλα αυτά, εκφράζω την ικανοποίησή μου για το γεγονός ότι στο πλαίσιο του LEADER +, έχουν κινητοποιηθεί νέα μέσα για την παροχή βοήθειας στα αγροτικά εδάφη, προκειμένου να αναπτύξουν τις δυνατότητες τους και να εφαρμόσουν τους στόχους της τοπικής και αειφόρου ανάπτυξης.
Κατά τη γνώμη μου είναι σημαντικό το ότι δίδεται ιδιαίτερη έμφαση στην πειραματική εφαρμογή νέων τρόπων αξιοποίησης της φυσικής και της πολιτιστικής κληρονομιάς και στην ενίσχυση των οικονομικών περιβαλλόντων με στόχο την προώθηση της απασχόλησης.
Προσωπικά, πιστεύω ότι είναι εύστοχη η θεώρηση ότι η ανταλλαγή αυτών των θετικών εμπειριών ανάπτυξης μπορεί να ενταχθεί επίσης στο πλαίσιο της διακρατικής συνεργασίας.
Είναι ενδιαφέρον να σημειώσουμε ότι, όλες οι ζώνες της υπαίθρου θα μπορούν να είναι επιλέξιμες για το LEADER ΙΙ.
Ωστόσο, αν και η δυνατότητα των κρατών μελών να καθορίζουν κάποιες ζώνες στο πλαίσιο αυτής της πρωτοβουλίας παραμένει ανοιχτή, η Επιτροπή θα πρέπει να φροντίσει να διασφαλίσει μια ορισμένη συγκέντρωση πόρων και να δώσει το προβάδισμα στα σχέδια των λιγότερο ευημερουσών ζωνών.
Βέβαια, όσον αφορά τα κριτήρια επιλογής των σχεδίων και των ομάδων τοπικής δράσης, επιβάλλεται διαφάνεια.
Επίσης, θεωρώ ότι θα πρέπει να μεριμνήσουμε ιδιαίτερα, προκειμένου τα οικονομικά κυκλώματα των κρατών ή των τοπικών αρχών να μην καθίστανται πλέον αιτία για καθυστερήσεις πληρωμών, οι οποίες κατάφεραν να οδηγήσουν ορισμένες ομάδες τοπικής δράσης σε οικονομική πτώχευση στο πλαίσιο του LEADER ΙΙ.
Κύριε Πρόεδρε, όντας βουλευτής προερχόμενος από μια υπεραπόκεντρη περιφέρεια οφείλω να επισημάνω ότι σήμερα πρόκειται για ένα πολύ ιδιαίτερο απόγευμα σε ό,τι αφορά την περιφερειακή πολιτική, και αναφέρομαι στη συζήτηση δύο κοινοτικών πρωτοβουλιών, του URBAN και του INTERREG.
Θέλω να υπενθυμίσω ότι οι εν λόγω πρωτοβουλίες στοχεύουν, η πρώτη, το URBAN, στη βελτίωση της ποιότητας ζωής των πολιτών που ζουν στις συνοικίες των διαφόρων ευρωπαϊκών πόλεων, και το INTERREG στη διευκόλυνση της συνοχής και στην αναγνώριση της διαφορετικότητας και των δυνατοτήτων των περιφερειών της Ευρωπαϊκής Ένωσης, ιδιαίτερα κατά τη συμπερίληψη των υπεραπόκεντρων περιφερειών στα κεφάλαια B και Γ.
Εκφράζουμε τη λύπη μας, όπως ακριβώς και ο εισηγητής, για τον αποκλεισμό του κεφαλαίου ΙΙΙΑ.
Θεωρούμε πολύ ορθή στο INTERREG την αναφορά στη δημιουργία ευρωπαϊκού παρατηρητηρίου, αναφορικά με τα αποτελέσματα της συνεργασίας.
Συγχαίρουμε τους εισηγητές, ιδιαίτερα τον κ. Decourriθre, για την ευαισθησία τους σε θέματα περιφερειακής πολιτικής και για την αποδοχή των τροπολογιών μας.
Ελπίζω ο κ. Επίτροπος να δεχθεί την πρόταση που του υποβάλουμε.
Κύριε Πρόεδρε, αναφορικά με τις διάφορες πρωτοβουλίες που αναλύουμε σήμερα το απόγευμα, θέλω να εστιάσω την παρέμβασή μου αυστηρά σε μια σκέψη για μια εξ αυτών, συγκεκριμένα για το πρόγραμμα URBAN.
Είναι γεγονός ότι συζητούμε σήμερα αυτό το πρόγραμμα, διότι το Ευρωπαϊκό Κοινοβούλιο το έβαλε πείσμα ότι αυτή η πρωτοβουλία πρέπει να διατηρηθεί.
Η πρόταση της Επιτροπής ήταν να την καταργήσουμε, μαζί με άλλες πρωτοβουλίες, η πρόταση όμως του Κοινοβουλίου και η ίδια η ευαισθησία της Επιτροπής την κατάλληλη στιγμή συνέτειναν να διατηρηθεί η πρωτοβουλία URBAN.
Πιστεύω ότι πρέπει να εκφράσουμε την ικανοποίησή μας για το γεγονός αυτό.
Όμως, τι επιχειρήματα είχε η Επιτροπή, και συγκεκριμένα η Επίτροπος κ. Monika Wulf-Mathies και ο Γενικός Διευθυντής κ. Eneko Landaburu, προκειμένου να καταργηθεί το πρόγραμμα URBAN; Το επιχείρημά τους είχε να κάνει με τη βαρύτητα του θέματος.
Το αστικό ζήτημα είναι τόσο σημαντικό που δεν μπορούμε να το εγκλωβίσουμε και σχεδόν να το υποβιβάσουμε σε ένα πρόγραμμα που έχει ελάχιστο προϋπολογισμό.
Σήμερα έχουμε το πρόγραμμα, και συνεπώς, πιστεύω ότι πετύχαμε κάτι σημαντικό, αυτή τη διακριτή ταυτότητα της Ευρωπαϊκής Ένωσης που συνιστά το URBAN.
Εγώ όμως θα ήθελα να απευθυνθώ στον Επίτροπο κ. Barnier υποστηρίζοντας την επιχειρηματολογία της Επιτρόπου και του κ. Γενικού Διευθυντού, διότι πιστεύω ότι είχαν πολύ δίκιο.
Η αστική διάσταση πρέπει να ενσωματωθεί σε εξαιρετικά μεγαλύτερο βαθμό σε όλα τα διαρθρωτικά ταμεία.
Το επίπεδο προϋπολογισμού που χρειάζονται οι πόλεις μας - όπου κατοικεί το 80% του ευρωπαϊκού πληθυσμού και οι οποίες συμμετέχουν σε μεγάλο βαθμό στις θετικές και αρνητικές όψεις που έχουμε στην Ευρώπη - πιστεύω ότι επιτάσσει ακριβώς να ληφθεί υπόψη αυτή η ευρωπαϊκή διάσταση και το πρόγραμμα URBAN να μην αποτελεί δικαιολογία για να μην αναλύουμε σε βάθος, για να μην δίνουμε προτεραιότητα και συνεπώς για να μην παραχωρούμε μία ασύγκριτα μεγαλύτερη χρηματοδότηση σε προγράμματα που αφορούν τις πόλεις μέσω όλων των ευρωπαϊκών ταμείων.
Κατά συνέπεια, εκτιμώ ότι είναι περιττό να παραθέσω τον αριθμό των παραγόντων που υπαγορεύουν αυτή την επένδυση στις αστικές περιοχές, παράγοντες που είναι στην ημερήσια διάταξη, θέλω δε να διαβιβάσω στον κ. Επίτροπο ότι ελπίζουμε να δείξει ευαισθησία ως προς αυτό.
Μολονότι επιδοκιμάζουμε τη διατομεακή προσέγγιση που εμπεριέχεται στη νέα πρωτοβουλία EQUAL, είναι αποφασιστικής σημασίας το πρόγραμμα να ασχοληθεί με τις διαφορετικές μορφές διακρίσεων που στρέφονται εναντίον κυρίως των ατόμων με ειδικές ανάγκες: φυσικά εμπόδια στον χώρο εργασίας που παρεμποδίζουν όσους έχουν περιορισμένη κινητικότητα, συστήματα οπτικής πληροφόρησης που αποκλείουν τους τυφλούς εργαζόμενους, εργασιακά συστήματα που αποκλείουν εντελώς ανθρώπους με μαθησιακές δυσκολίες ή με ψυχικά προβλήματα.
Οι οργανώσεις των ατόμων με ειδικές ανάγκες και οι αντιπρόσωποι των ατόμων με ειδικές ανάγκες που δεν είναι άτομα με ειδικές ανάγκες πρέπει να έχουν τη δέουσα συμμετοχή σε κάθε στάδιο της διαδικασίας λήψης αποφάσεων.
Για τον λόγο αυτό, το Ευρωπαϊκό Κοινοβούλιο έχει προτείνει τις παραγράφους 10-15 του ψηφίσματος, ώστε να διασφαλισθεί ότι τα κράτη μέλη δεν θα είναι σε θέση να αγνοήσουν καμία ομάδα στόχο.
Οι άνθρωποι με ειδικές ανάγκες αποκλείονται πάρα πολύ συχνά από τον κατάλογο των ομάδων στόχων.
Επειδή τα άτομα με ειδικές ανάγκες δεν συνιστούν ομοιογενή ομάδα - για παράδειγμα πολλοί άνθρωποι με προβλήματα ακοής θεωρούν τους εαυτούς τους ως γλωσσική μειονότητα, καθώς οι άλλοι δεν σέβονται τη γλώσσα και την κουλτούρα τους - είναι απαραίτητο, όπως δηλώνεται στην παράγραφο 9, ορισμένες συμπράξεις να μπορούν να ορίζονται ως συμπράξεις που αφορούν μια ειδική ομάδα ατόμων με ειδικές ανάγκες ή άλλη ομάδα.
Το EQUAL παραμένει αποφασιστικής σημασίας και για περιφέρειες όπως η δική μου, στα ανατολικά της Αγγλίας, η οποία βρίσκεται εκτός του πλαισίου των κυριότερων πιστώσεων του Στόχου 1. Εμείς έχουμε ένα επιπλέον κίνητρο για να πάρουμε χρηματοδότηση μέσω της κοινοτικής πρωτοβουλίας και εξαιρετικές επιδόσεις ως αποτέλεσμα προηγούμενων σχεδίων.
Τα σχέδια του πρώην ADAPT κυμαίνονται από το σχέδιο CORE, το οποίο ανέπτυξε νέες αλυσίδες προμηθειών για την αυτοκινητοβιομηχανία στο Bedfordshire, μέχρι σχέδια για τη βελτίωση των προδιαγραφών στις μικρές επιχειρήσεις στο Hertfordshire, στο Essex.
Είδαμε το σχέδιο NOW να βοηθά 70 γυναίκες να ξαναρχίσουν να εργάζονται στο Suffolk, πολλές από τις οποίες μπόρεσαν να έρθουν και να μοιρασθούν άμεσα τα αποτελέσματα της εμπειρίας τους με μας, στο Ευρωπαϊκό Κοινοβούλιο στις Βρυξέλλες.
Το EQUAL παραμένει σημαντικό για μας, διότι ακριβώς στις σχετικά πιο ευημερούσες περιφέρειες χάνονται οι θέσεις εργασίας που απαιτούν λιγότερα προσόντα, κάτι που μπορεί να αποτελέσει έναν σημαντικό πρώτο προορισμό όσων υφίστανται διακρίσεις στην αγορά εργασίας.
Τέλος, δυο λόγια για το INTERREG.
Είναι πράγματι εντελώς παράλογο εταιρικές σχέσεις που καθιερώθηκαν το 1994 να επεκτείνονται μέχρι τώρα αποκλείοντας νέους διαπεριφερειακούς δεσμούς.
Κατά τη διάρκεια αυτής της περιόδου τα λιμάνια του Great Yarmouth και Harwich στην ακτή του Essex-Suffolk-Norfolk εγκαινίασαν σημαντικούς νέους μεταφορικούς και οικονομικούς δεσμούς με εταίρους στην Ολλανδία.
Παροτρύνω το Κοινοβούλιο να υποστηρίξει την τροπολογία μας αριθ. 2, η οποία θα διασφαλίσει την ευελιξία ώστε να συμπεριληφθούν νέες περιοχές, ιδιαίτερα στις θαλάσσιες παραμεθόριες περιοχές.
Κύριε Πρόεδρε, Ανώτατη Επιτροπή, αξιότιμοι κυρίες και κύριοι, κύριε Πρόεδρε, θα ήθελα καθαρά ενημερωτικά να αποσαφηνίσω κάτι.
Η κυβέρνηση του ομοσπονδιακού καγκελάριου Schόssel συνεχίζει την πολιτική για τους πρόσφυγες που είχε υιοθετήσει η τέως σοσιαλδημοκρατική κυβέρνηση του ομοσπονδιακού καγκελαρίου Klima.
Η πολιτική για τους πρόσφυγες στην Αυστρία δεν πρόκειται να αλλάξει!
Οι αγροτικές περιοχές καταλαμβάνουν πάνω από το 80% του εδάφους της ΕΕ, και σε αυτές ζει το 25% του πληθυσμού.
Ως αγρότισσα και βουλευτής προσπάθησα πάντα να μην βλέπω χωριστά τη γεωργία, αλλά το σύνολο του αγροτικού χώρου.
Θεωρώ ιδιαίτερα σημαντική την ολοκληρωμένη προσέγγιση της ανάπτυξης της υπαίθρου, επειδή πιστεύω πως μόνο η δικτυωμένη συγκέντρωση όλων των επαγγελματικών ομάδων και όλων των ανθρώπων του αγροτικού χώρου - συνοπτικά η πολυλειτουργικότητα του αγροτικού χώρου - θα προσφέρει σε όλους έναν ενεργό και ελκυστικό ζωτικό χώρο.
Θα ήθελα να χαιρετίσω το νέο πρόγραμμα LEADER+ ιδιαίτερα λόγω του περιεκτικού του χαρακτήρα.
Στο μέλλον θα καταστεί δυνατή η εφαρμογή προγραμμάτων όχι μόνον στις μεμονωμένες περιοχές ενίσχυσης, αλλά σε όλες τις περιφέρειες της ΕΕ.
Η οριζόντια αυτή προσέγγιση είναι σκόπιμη, επειδή επενδύονται με τον τρόπο αυτό και τα προγράμματα για την αγροτική ανάπτυξη.
Μελλοντικά, η χρηματοδότηση δεν θα γίνεται πλέον από τρία ταμεία, αλλά μόνον από το Ευρωπαϊκό Γεωργικό Ταμείο Προσανατολισμού και Εγγυήσεων (ΕΓΤΠΕ).
Για τον λόγο αυτό θα χρειασθεί να βελτιώσουμε την ποιότητα των προγραμμάτων, διότι το ΕΓΤΠΕ πρέπει να είναι ένα αποτελεσματικό χρηματοδοτικό μέσο.
Η μεγαλύτερη ακρίβεια κατά την επιλογή θα οδηγήσει σε μεγαλύτερη αποτελεσματικότητα, διότι δεν θα κατασπαταλάται το χρήμα.
Θα ήθελα να τονίσω ιδιαίτερα ένα ακόμη θέμα που αποτελεί μια προσέγγιση για μια ολοκληρωμένη και συμβατή με το περιβάλλον αναπτυξιακή στρατηγική.
Στον τομέα αυτό υπάρχει ένα μεγάλο δυναμικό μελλοντικής απασχόλησης στον αγροτικό χώρο, το οποίο πρέπει να εκμεταλλευθούμε, εάν θέλουμε να παρουσιάσουμε μια προοπτική στους ανθρώπους της υπαίθρου.
Ως εκ τούτου, η πολιτική για τον αγροτικό χώρο είναι κάτι περισσότερο από μια πολιτική μόνον για τους αγρότες.
Το LEADER+ θα συμπληρώσει ήδη υφιστάμενα προγράμματα, θα αποφύγει επικαλύψεις και τη διπλή χρηματοδότηση, συμβάλλοντας ούτως σε μια κατά το δυνατόν ευρεία ανάπτυξη.
Με τον τρόπο αυτό το LEADER+ μπορεί μαζί με τα προγράμματα του Κανονισμού 1257/99 να υπογραμμίσει ακόμα καλύτερα τον δεύτερο πυλώνα της Κοινής Γεωργικής Πολιτικής και να αναπτύξει το βέλτιστο αποτέλεσμα για το σύνολο του αγροτικού χώρου.
Αξιότιμε κύριε Πρόεδρε, αξιότιμοι συνάδελφοι, δεν είμαι πάντα περήφανος για τις βιαστικές ενέργειες αυτού του Κοινοβουλίου, όμως το πρόγραμμα URBAN αποτελεί ένα από τα καλύτερα παραδείγματα της δράσης μας και δημιουργήθηκε ακριβώς έπειτα από πρωτοβουλία του Κοινοβουλίου.
Η Επιτροπή σκόπευε να αποσύρει το URBAN, όμως αυτή τη φορά επικράτησε το Κοινοβούλιο.
Είναι θετική η συνέχιση του URBAN, διότι σε τοπικό επίπεδο είχαμε καλά αποτελέσματα από αυτό.
Τα προβλήματα των αστικών περιοχών της Ευρώπης βαίνουν προς επιδείνωση, ευτυχώς όμως τώρα έχουμε ομοφωνία με την Επιτροπή.
Το μεγαλύτερο μέρος του πληθυσμού της Ευρώπης κατοικεί στις πόλεις, τα προβλήματα των οποίων αποτελούν τα πιο σημαντικά και πλέον πολυσχιδή ζητήματα της περιφερειακής πολιτικής.
Ο κίνδυνος του κοινωνικού αποκλεισμού είναι μεγάλος.
Σε πολλές πόλεις της Γαλλίας και της Αγγλίας υπάρχουν ήδη φτωχογειτονιές, στις οποίες εγκυμονούν πολλών ειδών αρνητικά φαινόμενα.
Κανείς από εμάς δεν θέλει τις τενεκεδουπόλεις της Νότιας Αμερικής στην Ευρώπη.
Πρέπει να δράσουμε τώρα, πριν να είναι πολύ αργά.
Οι πόλεις έχουν επίσης αποφασιστική σημασία για την οικονομία της Ευρώπης.
Επιστρέφουμε πάντα πίσω στο ίδιο βασικό πρόβλημα της Ευρώπης: η οικονομική ζωή μας δεν ενθαρρύνει αρκετά το άτομο ούτε είναι αρκετά δυναμική.
Η οικονομική ζωή πρέπει να είναι ισχυρή, προκειμένου να μπορούμε να φροντίζουμε τους συνανθρώπους μας και το περιβάλλον μας.
Αυτό δεν είναι πολιτική αλλά απλή λογική της ζωής.
Ως προς τη χρήση των πόρων, είναι τώρα θετικό το γεγονός ότι τα χρήματα επικεντρώνονται σε ένα σημείο, διότι με το να θέτει κανείς στόχους εδώ κι εκεί εξανεμίζει άσκοπα τα πυρομαχικά.
Τώρα θα πρέπει να επικεντρωθούμε στην επίλυση των προβλημάτων των μικρών και μεσαίων διαστάσεων πόλεων, διότι αυτές δεν έχουν αρκετή κρίσιμη μάζα. αΕτσι θα μπορέσουμε να δώσουμε περαιτέρω ώθηση και στις αγροτικές περιοχές που τις περιβάλλουν.
Συνήθως λησμονούμε ότι τα προβλήματα των πόλεων και της υπαίθρου βαδίζουν στην πραγματικότητα πιασμένα χέρι χέρι.
Θεμέλιο όλων αποτελεί η ενθάρρυνση των καινοτομιών και της επιχειρηματικότητας του ατόμου, διότι μια μαζική κίνηση που ξεκινά από τα άτομα ανανεώνει την περιοχή εκ των ένδον.
Η χορήγηση χρηματοδότησης χωρίς την ύπαρξη μιας οικονομίας που να στέκεται στα δικά της πόδια είναι σαν να κουβαλά κανείς νερό στο πηγάδι: για λίγο φτάνει να πιει, όμως την επόμενη μέρα το πηγάδι είναι πάλι άδειο.
Κύριε Πρόεδρε, με την εφαρμογή του INTERREG III η ευρωπαϊκή πολιτική συνεργασίας μπαίνει σε μια νέα φάση.
Στο επίκεντρο της προσοχής μας δεν είναι πια αποκλειστικά τα εσωτερικά σύνορα αλλά και τα εξωτερικά.
Στο πλαίσιο της παγκοσμιοποίησης και του πολιτιστικού ανοίγματος που χαρακτηρίζει τη σημερινή πραγματικότητα, η Ευρωπαϊκή Ένωση έχει ανάγκη από μέσα που να της επιτρέπουν να ενισχύσει τους δεσμούς της και τους διαύλους επικοινωνίας της με τις όμορες περιοχές, και ιδίως εκείνες της Ανατολικής και της Νότιας Ευρώπης.
Τα σύνορα της Ένωσης δεν θα πρέπει πια να αντιπροσωπεύουν ένα εμπόδιο στην ισόρροπη ανάπτυξη, αλλά - αντίθετα - μια ευκαιρία, μια γέφυρα για να γίνει γονιμότερη η συνεργασία.
Μέσω των τροπολογιών που εγκρίθηκαν στην επιτροπή, το Κοινοβούλιο προσπάθησε να συμπληρώσει την πρόταση της Επιτροπής, εισάγοντας νέα στοιχεία στον κατάλογο των επιλέξιμων για ενισχύσεις περιοχών, και ιδίως υπέρ των εξωτερικών και των θαλάσσιων συνόρων της Νότιας Ευρώπης.
Στο σχέδιο γενικών κατευθύνσεών της, η Επιτροπή αναγνωρίζει πράγματι ότι χρειάζεται να δοθεί μεγαλύτερη προσοχή σε αυτά τα σύνορα σε σχέση με το παρελθόν, λαμβάνοντας ιδίως υπόψη τη διαδικασία διεύρυνσης προς ανατολάς και τη διαδικασία μεγαλύτερης ολοκλήρωσης με τις χώρες της Μεσογείου.
Όπως υπενθύμισε και ο Πρόεδρος Prodi όταν παρουσίασε τους στρατηγικούς στόχους 2000-2005, η επανέναρξη της διαδικασίας της Βαρκελώνης αποτελεί προτεραιότητα για την Ένωση και η πρωτοβουλία INTERREG III θα μπορέσει να συμβάλει στην επιδίωξη αυτού του στρατηγικού στόχου.
Εκφράζοντας την ικανοποίησή μας για την εξαίρετη εργασία του εισηγητή, ελπίζουμε μόνο ότι η Επιτροπή θα λάβει δεόντως υπόψη τις προτάσεις του Κοινοβουλίου, σεβόμενη τις αναληφθείσες δεσμεύσεις στο πλαίσιο του κώδικα συμπεριφοράς για την εφαρμογή των διαρθρωτικών πολιτικών, και ότι θα επιβεβαιώσει με τις δέουσες τροποποιήσεις την αναγκαία μετατροπή αυτής της κοινοτικής πρωτοβουλίας από απλό μέσο εσωτερικής ανακατανομής σε ευκαιρία αναθέρμανσης και αξιοποίησης των σχέσεων με τις γειτονικές χώρες.
Κύριε Πρόεδρε, από εφέτος διατίθενται περίπου 200 δις ευρώ για τα διαρθρωτικά ταμεία έως το έτος 2006, όμως μόνον το 5 Ύ % προορίζεται για τις κοινοτικές πρωτοβουλίες, ήτοι την INTERREG, την LEADER, την URBAN και την EQUAL.
Αυτό συνιστά μείωση κατά 3 Ύ % απέναντι στις προγενέστερες κοινοτικές πρωτοβουλίες.
Για την EQUAL δεν προβλέπονται παρά μόνον 2,8 δις ευρώ, όπως αποσαφηνίζεται στην ισορροπημένη έκθεση της συναδέλφου Ursula Stenzel.
Αυτό μας κάνει να απορούμε ακόμα περισσότερο με τον μεγάλο αριθμό τροπολογιών και τον υπερβολικά μακρύ κατάλογο επιθυμιών που αφορούν πιθανά καθήκοντα.
Πώς να τεθούν εδώ προτεραιότητες;
Υπάρχει ομοφωνία όσον αφορά τη βασική αρχή που συνίσταται στην κατάργηση της περιθωριοποίησης, των διακρίσεων και των ανισοτήτων στην αγορά εργασίας.
Οι διεθνικές στρατηγικές θα καταστήσουν δυνατή σε μειονεκτικές ομάδες την πρόσβαση στην απασχόληση.
Δεν δέχομαι τις τροπολογίες που υπολογίζουν γι' άλλη μια φορά στα ΓΤΒ, διότι τα εν λόγω γραφεία τεχνικής βοήθειας υπήρξαν αντικείμενο σφοδρότατων και δικαιολογημένων επικρίσεων επί του έργου της προηγούμενης Επιτροπής.
Η Επιτροπή μας Απασχόλησης και Κοινωνικών Υποθέσεων ήταν, ως γνωστόν, αρμοδία επί της ουσίας κατά την ανάλυση σημαντικών ελλείψεων και παραλειφθεισών αναθεωρήσεων που αφορούσαν το LEONARDO.
Επομένως, η Επιτροπή δεν μπορεί να απαλλαγεί ούτε ως προς το EQUAL από την άμεση ευθύνη και από τον έλεγχο.
Η Επιτροπή δεν μπορεί να εγκρίνει τις προτάσεις των κρατών μελών, παρά μόνον εάν αυτές πληρούν όλες τις προϋποθέσεις: πρώτον, τις εργασίες για την ενσωμάτωση μέσω τομεακών και γεωγραφικών συμπράξεων όπου πρέπει να ληφθούν υπόψη οι κατευθυντήριες γραμμές της πολιτικής απασχόλησης, δεύτερον, τη συστηματική ενσωμάτωση των ενεχομένων παραγόντων, δηλαδή των τοπικών, περιφερειακών και εθνικών αρχών, των κέντρων επαγγελματικής κατάρτισης, των πανεπιστημίων, των ΜΚΟ, των κοινωνικών εταίρων και του ιδιωτικού τομέα με στόχο τη δημιουργία μιας αειφόρου εταιρικής σχέσης, τρίτον, την εξασφάλιση ενός σαφώς καινοτόμου χαρακτήρα των μεθόδων και των προτύπων.
Η Επιτροπή πρέπει λοιπόν να δεσμευθεί όσον αφορά το στρατηγικό πλαίσιο για την προώθηση της ικανότητας προς εργασία και της ποιότητας της εργασίας, την αξιολόγηση των αποτελεσμάτων και την αποτελεσματική διαβίβαση των βέλτιστων πρακτικών.
Τότε μόνον θα επιτευχθεί το επιθυμητό πολλαπλασιαστικό αποτέλεσμα.
Κύριε Πρόεδρε, επιθυμώ να αναφερθώ στις προτάσεις της Επιτροπής, σχετικά με τη θέση του προϋπολογισμού για την προώθηση της ΚΓΠ.
Στις 26 Οκτωβρίου 1999 η Ευρωπαϊκή Επιτροπή ενέκρινε μια πρόταση, προκειμένου να διασφαλίσει ότι θα υπάρχει η νομική βάση για τη θέση του προϋπολογισμού, που αφορά την πληροφόρηση του κοινού σχετικά με την ΚΓΠ.
Η πρόταση αυτή θα διαγράψει την τρέχουσα θέση προϋπολογισμού Β2-5122 και θα δημιουργήσει έναν νέο τίτλο στον προϋπολογισμό, τον Β1-382.
Οι δράσεις που προωθούν την κατανόηση μεταξύ των νέων γεωργών και της ΕΕ, και δημιουργούν ισχυρότερους δεσμούς με τις υποψήφιες χώρες της ΕΕ και τον έξω κόσμο είναι σημαντικές.
Συνεπώς, υποβάλλω αυτές τις τροπολογίες στο Κοινοβούλιο, προκειμένου να υποστηρίξει τη συνεισφορά τέτοιου είδους προγραμμάτων.
Δεδομένης της ανάγκης να ενθαρρύνουμε τους νέους γεωργούς να συνεχίσουν να ασκούν τη γεωργία, είναι εξαιρετικά σημαντικό να είναι καλά ενημερωμένοι για τις εξελίξεις στην Κοινή Γεωργική Πολιτική.
Η πληροφόρηση και η κατάρτιση των νέων γεωργών σε ευρωπαϊκό επίπεδο είναι ζωτικής σημασίας.
Σας ζητώ να παράσχετε την υποστήριξή σας, ώστε αυτό το τμήμα του διαθέσιμου προϋπολογισμού να επικεντρωθεί στην ανάπτυξη της γνώσης μεταξύ των νέων ευρωπαίων γεωργών.
Σε ό,τι αφορά την πληροφόρηση και την κατάρτιση, στο παρελθόν αυτή η θέση του προϋπολογισμού διατέθηκε για την πληροφόρηση, την επικοινωνία και την κατάρτιση.
Ωστόσο, η Επιτροπή προτείνει τώρα να μην συμπεριλαμβάνεται πλέον η κατάρτιση.
Θεωρώ ότι η κατάρτιση πρέπει να συμπεριληφθεί, όταν παρέχει τη σχετική πληροφόρηση για την ΚΓΠ σε ευρωπαϊκό επίπεδο.
Μια τέτοια ευρωπαϊκή κατάρτιση αποτελεί ένα στοιχείο που εξασφαλίζει ότι, οι νέοι γεωργοί έχουν την απαιτούμενη γνώση της ΚΓΠ ώστε να λάβουν σοβαρές επιχειρηματικές αποφάσεις για το μέλλον.
Συνεπώς, προτείνω τρεις τροπολογίες.
Παροτρύνω το Κοινοβούλιο να τις υποστηρίξει.
Κύριε Πρόεδρε, λαμβάνω τον λόγο για να εκφράσω, με την εμπειρία μου σε δημοτική αρχή, την ορθότητα, τολμώ να πω την αναγκαιότητα, να θέσουν τα σχέδια του προγράμματος URBAN έναν τριπλό στόχο: καταρχάς, να ενθαρρύνουν την αποκατάσταση ιστορικών, παλαιών, ενδεχομένως σε κακή κατάσταση υποδομών και συνοικιών.
Δεύτερον, να ενθαρρύνουν και να προωθήσουν την οικονομική δραστηριότητα και την κοινωνική ζωή μέσα σε αυτούς τους ιστορικούς θύλακες, μέσα σε αυτά τα κομμάτια παλιάς πόλης.
Ελάχιστα θα μας χρησίμευαν δρόμοι, τώρα ίσως υπέροχα φωταγωγημένοι, με καινούρια πεζοδρόμια, με λιθόστρωτα, ενδεχομένως ασβεστωμένοι και καλλωπισμένοι, εάν δεν είμαστε ικανοί να τους κάνουμε να σφύζουν από δραστηριότητα, και κατά συνέπεια, απασχόληση.
Διευκρινίζω ότι δεν πρόκειται για χρηματοδότηση ή ενίσχυση των διαφόρων κοινωνικών παραγόντων, αλλά και για την επιδίωξη του προσανατολισμού προς την απασχόληση κατά την επιλογή των επιλέξιμων προγραμμάτων ή, πράγμα που είναι ένα και το αυτό, προγραμμάτων που θα στοχεύουν στο να ενθαρρύνουν τη δημιουργία, την ώθηση και την πρωτοβουλία για την απασχόληση.
Τρίτον - και ίσως θα έπρεπε να το αναφέρω πρώτο - τα προγράμματα πρέπει να στοχεύουν κυρίως στη συνολική αποκατάσταση των ατόμων και των οικογενειών, διότι δεν δημιουργήθηκε ο άνθρωπος για το δικαίωμα, αλλά το δικαίωμα για τον άνθρωπο.
Σε αυτές τις περιοχές των πόλεών μας, συχνά ζουν μονογονικές οικογένειες, άτομα της τρίτης ηλικίας που λαμβάνουν μια σύνταξη και δεν ασκούν κάποια παραγωγική δραστηριότητα και οικογένειες που αντιμετωπίζουν δύσκολες καταστάσεις, ενίοτε διάλυσης ή αποδιάρθρωσης.
Ζουν σε περιοχές που θα πρέπει να επωφεληθούν από αυτά τα προγράμματα.
Εάν το κατορθώσουμε από την οπτική αυτού του τριπλού στόχου, πιστεύω ότι αυτές οι οικογένειες, αυτά τα άτομα, αυτοί οι ευρωπαίοι πολίτες θα δημιουργήσουν περισσότερο στην Ευρώπη, αυτό δε μου φαίνεται πολύ σημαντικό, διότι τελικά οι πόλεις θα γίνονται όλο και περισσότερο οι πρωταγωνίστριες του ευρωπαϊκού βίου.
Κυρία Πρόεδρε, κυρίες και κύριοι βουλευτές, είναι μια εξαιρετική συγκυρία το ότι σε αυτήν την περίοδο συζητούμε στο Ευρωπαϊκό Κοινοβούλιο την πρωτοβουλία EQUAL.
Την τελευταία περίοδο και λόγω των πολιτικών εξελίξεων στην Αυστρία, υπάρχει στην Ευρώπη μια ανερχόμενη, μια αυξανόμενη πολιτική ανησυχία, υπάρχουν πολιτικές δηλώσεις και πολιτικός διάλογος.
Αξίζει να τονίσουμε ότι τόσο το Κοινοβούλιο όσο και η Επιτροπή έχουν να παρουσιάσουν συγκεκριμένες πολιτικές.
Συγκεκριμένες προτάσεις τόσο για νομοθεσία όσο και για προγράμματα δράσης που αφορούν την καταπολέμηση των διακρίσεων, που αφορούν την οικοδόμηση κοινωνιών ελευθέρων και δικαίων.
Έτσι, κάνω μια μικρή αναφορά στο πακέτο κατά των διακρίσεων, παρακαλώντας με την αφορμή αυτή τις αντίστοιχες υπεύθυνες επιτροπές του Κοινοβουλίου να ορίσουν τους εισηγητές, ώστε όσο γίνεται πιο σύντομα να προχωρήσουμε το πακέτο κατά των διακρίσεων.
Και έρχομαι στην πρωτοβουλία EQUAL, η οποία βεβαίως βασίζεται στο άρθρο 13.
Η πρωτοβουλία EQUAL αφορά όλες τις μορφές διακρίσεων με βάση το άρθρο 13, δηλαδή την καταπολέμηση των διακρίσεων που βασίζονται στο φύλο, την φυλή, την ηλικία, τις ειδικές ανάγκες.
Θα ήθελα ιδιαίτερα να συγχαρώ την κ. Stenzel, γιατί η προσπάθειά της να επιτύχει την συμφωνία για την πρωτοβουλία EQUAL είναι εξαιρετικά δύσκολη και πολύπλοκη, τόσο γιατί εμπλέκονται επιτροπές οι οποίες το αντιμετωπίζουν από διαφορετική οπτική γωνία όσο και γιατί είναι ένα εξαιρετικά λεπτό πολιτικό θέμα.
Η πρώτη παρατήρηση, που διατυπώθηκε και από πολλές συναδέλφους, είναι για το αν πρέπει να υπάρχει χωριστή αναφορά στις γυναίκες.
Θα συμφωνήσω ότι στο άρθρο 13 υπάρχει κάτι για το οποίο έχουμε εκφράσει τη διαφωνία μας, αλλά έτσι είναι η Συνθήκη αυτή τη στιγμή, και ανάμεσα στις κατηγορίες των διακρίσεων, παρουσιάζεται σε ίση βάση και η διάκριση με βάση το φύλο.
Έτσι, με βάση τη Συνθήκη όπως είναι σήμερα, η πρωτοβουλία EQUAL διαρθρώνεται με τον τρόπο αυτό.
Θέλω όμως να υπενθυμίσω ότι υπάρχει ειδικός άξονας στη στρατηγική για την απασχόληση που αφορά τις γυναίκες και πως ετοιμάζεται ειδικό πρόγραμμα, το πέμπτο πρόγραμμα για την ισότητα μεταξύ ανδρών και γυναικών.
Έχω κατηγοριοποιήσει σε τέσσερις ομάδες τα θέματα που έθιξαν οι κυρίες και κύριοι συνάδελφοι βουλευτές.
Πρώτον, η διεύρυνση των θεματικών ενοτήτων.
Υπάρχουν τέσσερις θεματικές ενότητες, όπως και στην στρατηγική για την απασχόληση, η απασχολησιμότητα, η επιχειρηματικότητα, η προσαρμοστικότητα και οι ίσες ευκαιρίες, και συμφωνούμε για την διεύρυνση αυτών των θεματικών ενοτήτων σύμφωνα με τις προτάσεις που έχουν κατατεθεί από το Ευρωπαϊκό Κοινοβούλιο.
Στην ανησυχία αν υπάρχει κίνδυνος μια χώρα να σωρεύσει το σύνολο των χρημάτων σε μια από τις κατηγορίες που υφίσταται διακρίσεις, θα πω ότι διατυπώνεται με σαφήνεια στην πρωτοβουλία ότι τα κράτη μέλη θα πρέπει να υποβάλουν μια θεματική κατηγορία για κάθε μια από τις ομάδες που υφίστανται διακρίσεις.
Δεύτερο θέμα είναι η ευελιξία και η απλοποίηση.
Θα συμφωνήσω με την κ. Leinen ότι πράγματι η γλώσσα της πρωτοβουλίας είναι πολύ δύσκολη και πολύ δυσνόητη.
Για αυτό και ήδη οι υπηρεσίες προσπαθούν να αναθεωρήσουν το κείμενο, να κάνουν τη δομή του πιο απλή και την γλώσσα του πιο κατανοητή.
Όσον αφορά το θέμα της ευελιξίας, η πρότασή μας είναι να γίνουν αναπτυξιακές συμπράξεις και συνεργασίες, τόσο σε επίπεδο γεωγραφικό όπου διαφορετικού είδους ομάδες θα συνεργάζονται σε μια συγκεκριμένη γεωγραφική περιοχή για να αντιμετωπίσουν τις διακρίσεις στον χώρο της εργασίας όσο και σε θεματικό επίπεδο όπου π.χ. σε έναν συγκεκριμένο οικονομικό τομέα θα μπορούν να υπάρξουν συνεργασίες.
Εκεί θα υπάρξει μεγάλο περιθώριο ευελιξίας στα κράτη μέλη για να προσαρμόσουν αυτές τις αναπτυξιακές συνεργασίες στις ιδιαιτερότητές τους.
Και φυσικά προϋπόθεση είναι οι συνεργασίες μεταξύ των κρατών μελών και να έχουμε ένα διαδίκτυο το οποίο θα βοηθήσει την μεταφορά εμπειριών.
Τέλος, θα αναφερθώ στην τεχνική βοήθεια.
Η προσπάθειά μας είναι οι κατηγορίες για τις οποίες θα υπάρξουν χρηματοδοτήσεις να είναι τέσσερις.
Πρώτον να χρηματοδοτηθεί η προετοιμασία, δεύτερον η εφαρμογή, τρίτον η διασυνεργασία ώστε να έχουμε την ανταλλαγή εμπειριών και τέταρτον η τεχνική βοήθεια.
Επειδή υπήρξε μεγάλη συμμετοχή και ανησυχία για το πώς θα δοθεί η τεχνική βοήθεια, πρέπει να πούμε ότι θα χρησιμοποιηθούν εξωτερικά γραφεία.
Δεν είναι δυνατόν, όπως ανέφερε και ο συνάδελφος κ. Barnier, να γίνει από τους υπαλλήλους της Επιτροπής όλη αυτή η εργασία που μέχρι τώρα γινόταν από εξωτερικούς συνεργάτες.
Ο στόχος είναι σε εθνικό και σε ευρωπαϊκό επίπεδο να υπάρξουν μεγάλες ομάδες δράσεων οι οποίες θα προκηρυχθούν, να υπάρξει πλήρης περιγραφή του έργου για το οποίο θα ζητηθεί εξωτερική βοήθεια και πλήρης περιγραφή του προϊόντος που θα περιμένουμε από το κάθε τεχνικό γραφείο, ώστε να είναι δυνατή και η παρακολούθηση και η αξιολόγηση αυτής της εργασίας.
Θέλω να υπογραμμίσω ότι είναι εξαιρετικά σημαντικό το να προωθηθεί όσο γίνεται πιο γρήγορα η συγκεκριμένη πρωτοβουλία και για λόγους πολιτικής συγκυρίας, αλλά και γιατί πιστεύουμε ότι είναι σημαντικό η έναρξή της να γίνει όπως την είχαμε προγραμματίσει, δηλαδή τέλος του 2000 να είμαστε απολύτως έτοιμοι.
Ευχαριστώ, κυρία Επίτροπε.
Θα μεταφέρω στους συνεργάτες μου στο Προεδρείο και στις αρμόδιες επιτροπές το ενδιαφέρον σας για άμεσο ορισμό των εισηγητών για τους φακέλους που αναφέρατε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 20.40)
Έγκριση των συνοπτικών πρακτικών των δύο προηγουμένων συνεδριάσεων
. Τα συνοπτικά πρακτικά της συνεδρίασης της Πέμπτης 3 Φεβρουαρίου και της Δευτέρας 14 Φεβρουαρίου σας έχουν διανεμηθεί.
Ουσιαστικά, τα συνοπτικά πρακτικά της 3ης Φεβρουαρίου σας είχαν ήδη διανεμηθεί, αλλά στις Βρυξέλλες. Ίσως γι' αυτό ορισμένοι συνάδελφοι να μην τα είχαν.
Υπάρχουν παρατηρήσεις σχετικά με τα συνοπτικά πρακτικά;
(Εγκρίνονται τα συνοπτικά πρακτικά)
. Ευχαριστώ, κύριε Medina Ortega.
Συμμερίζομαι απολύτως τη δυσαρέσκειά σας.
Θα είχατε την καλοσύνη να μου απευθύνατε γραπτή επιστολή προκειμένου, στηριζόμενη σε αποδείξεις, να προσφύγω στις αρμόδιες αρχές τόσο της Air France όσο και της γαλλικής κυβέρνησης; Πιστεύω πράγματι πως δεν μπορεί πλέον να συνεχιστεί αυτή η κατάσταση, και είναι απόλυτη ανάγκη να διαμαρτυρηθούμε όσο το δυνατόν πιο δυναμικά.
Κυρία Πρόεδρε, είχα και εγώ χθες την ίδια εμπειρία με τον συνάδελφο Medina Ortega.
Πιστεύω πως οι γαλλικές κυβερνητικές αρχές - που έχουν την τιμή να φιλοξενούν στο Στρασβούργο την έδρα του Ευρωπαϊκού Κοινοβουλίου - πρέπει να έχουν συνείδηση της ευθύνης τους, να διασφαλίζουν επαρκείς αεροπορικές συνδέσεις με όλες τις πρωτεύουσες της Ένωσης.
.
Έχετε απόλυτο δίκιο, κύριε Napolitano, και σας ευχαριστώ.
Κυρία Πρόεδρε, εδώ δεν πρόκειται για καθυστερήσεις πτήσεων: θα ήθελα να δικαιολογήσω τη χθεσινή απουσία της συναδέλφου μου της Ομάδας των Πρασίνων, Caroline Lucas, Βρετανής βουλευτού.
Δεν μπορούσε να παραστεί επειδή συνελήφθη κατά τη διάρκεια αντιπυρηνικής διαδήλωσης χθες το πρωί στη Γλασκώβη.
Επισημάνθηκε η ταυτότητά της: φάνηκε σαφέστατα πως επρόκειτο για βουλευτή του Ευρωπαϊκού Κοινοβουλίου, αλλά παρ' όλα αυτά παρέμεινε υπό κράτηση ολόκληρη την ημέρα.
Θεωρώ το γεγονός εντελώς απαράδεκτο και θέλω να σας ζητήσω - σας απεύθυνα εξάλλου σχετικό γραπτό αίτημα από κοινού με τη συνάδελφό μου κ. Hautala - να παρέμβετε στις βρετανικές αρχές ώστε να μην επαναληφθούν στο μέλλον παρόμοια γεγονότα και να ζητηθεί συγνώμη από την κ. Lucas.
. Ευχαριστώ, κύριε Lannoye.
Έλαβα την επιστολή σας και παρενέβην ήδη στη βρετανική αντιπροσωπεία.
Κυρία Πρόεδρε, ενόψει της σημερινής ψηφοφορίας θέλω να παρακαλέσω για κάτι που έθιξα ήδη χθες κατά την προφορική συζήτηση σχετικά με την έκθεση EQUAL.
Παρακαλώ να αναβληθεί η ψηφοφορία που αφορά την κοινοτική πρωτοβουλία EQUAL, επειδή χρειαζόμαστε απλά λίγο περισσότερο χρόνο για να διαπραγματευθούμε ακόμα ένα σημαντικό σημείο.
Είμαι αισιόδοξη, αλλά και πεπεισμένη και ήσυχη, ότι κατά την ψηφοφορία η γνωμοδότηση επί της πρωτοβουλίας EQUAL θα τύχει της ευρύτερης δυνατής αποδοχής.
Το μόνο που χρειαζόμαστε είναι ακόμα λίγο χρόνο για να επεξεργασθούμε μερικές λεπτομέρειες σε σχέση με το ζήτημα του ασύλου, και ως εκ τούτου παρακαλώ η ψηφοφορία να διεξαχθεί αύριο αντί σήμερα.
Κυρία Πρόεδρε, θα συνεχίσω από την παρατήρηση που έκανε ο κ. Lannoye: η κ. Lucas συνελήφθη λίγο έξω από τη Γλασκώβη επειδή διαδήλωσε εναντίον της βάσης Trident στο Faslane.
Συμμερίζομαι ολόψυχα το κίνητρο της εν λόγω διαδήλωσης.
Ωστόσο, δεν δείχνω καμία κατανόηση για την κ. Lucas, που προσπαθεί να κρυφτεί πίσω από την κοινοβουλευτική της ασυλία.
Έχω επίσης συλληφθεί σε διαδήλωση εναντίον του Faslane, αλλά δεν επικαλέστηκα καμία ασυλία.
Δέχθηκα την ποινή που μου επιβλήθηκε, και η κ. Lucas πρέπει να κάνει το ίδιο.
Κυρία Πρόεδρε, θα ήθελα να παρέμβω σχετικά με την αίτηση της κ. Stenzel να αναβληθεί για αύριο η ψηφοφορία επί της κοινοτικής πρωτοβουλίας EQUAL.
Η πρωτοβουλία αυτή έγινε όντως αντικείμενο ιδιαίτερα ζωηρής συζήτησης στην επιτροπή, και, δεδομένου ότι πρόκειται για μια σημαντική πρόταση της Επιτροπής που αναφέρεται στις συμφωνίες στις οποίες καταλήξαμε πέρυσι, πιστεύω πως θα είναι ευπρόσδεκτη.
Συμφωνούμε με την κ. Stenzel ότι η αίτηση αναβολής θα ήταν ευκταία, προκειμένου να επιτευχθεί η μεγαλύτερη δυνατή σύγκλιση μεταξύ των Ομάδων, ώστε το Κοινοβούλιο να εκφράσει με τη μεγαλύτερη δυνατή πλειοψηφία τη θέση του ως προς την πρωτοβουλία αυτή.
. Επιθυμεί κάποιος συνάδελφος να παρέμβει κατά του αιτήματος της κ. Stenzel, το οποίο μόλις υποστήριξε η κ. Ghilardotti;
Εφόσον δεν επιθυμεί κανείς να παρέμβει κατά, θέτω το αίτημα σε ψηφοφορία.
(Το Σώμα παρέχει σύμφωνη γνώμη)
Κυρία Πρόεδρε, βάσει του άρθρου 29, παράγραφος 4, οι πολιτικές ομάδες πρέπει να σας ενημερώνουν για κάθε βουλευτή που προσχωρεί σε νέα πολιτική ομάδα ή αποχωρεί από κάποια πολιτική ομάδα.
Έχετε λάβει κάποια κοινοποίηση για βουλευτές που αποχώρησαν από την Ομάδα του Ευρωπαϊκού Λαϊκού Κόμματος ή το αυστριακό Λαϊκό Κόμμα εξακολουθεί να συμμετέχει στην εν λόγω πολιτική ομάδα;
. Κύριε Corbett, δεν άκουσα τίποτα σχετικό.
Ημερήσια διάταξη
.
Όσον αφορά την ημερήσια διάταξη της Πέμπτης, σας προτείνω, κατόπιν αιτήσεως που υποβλήθηκε χθες στην Ολομέλεια, να παρατείνουμε τη συζήτηση επικαίρων, επειγόντων και σημαντικών θεμάτων κατά μισή ώρα, δηλαδή μέχρι τις 18.00. Η ψηφοφορία θα διεξαχθεί στις 18.00.
(Το Κοινοβούλιο παρέχει σύμφωνη γνώμη)
Στρατηγικοί στόχοι και νομοθετικό πρόγραμμα της Επιτροπής
. Η ημερήσια διάταξη προβλέπει την κοινή συζήτηση σχετικά με τις δηλώσεις της Επιτροπής, όσον αφορά τους στρατηγικούς της στόχους για μια πενταετία και το ετήσιο νομοθετικό της πρόγραμμα για το 2000.
Δίνω αμέσως τον λόγο στον Πρόεδρο Prodi.
. (IT) Κυρία Πρόεδρε, κύριοι βουλευτές, ένα πενταετές πρόγραμμα είναι εξαιρετικά σημαντική δέσμευση και γι' αυτό προτίμησα να διανεμηθεί σε όλους σας ολόκληρο το κείμενο της δήλωσης που είναι διαθέσιμο σε τέσσερεις γλώσσες.
Στο πλαίσιο του χρόνου αγόρευσης που έχω στη διάθεσή μου θα περιοριστώ να υπενθυμίσω μόνο τις γενικές κατευθύνσεις του προγράμματός μου, ενός προγράμματος που σηματοδοτεί την αρχή μιας νέας νομοθετικής περιόδου, την αρχή ενός νέου αιώνα, στη διάρκεια του οποίου είναι θεμιτό και αναγκαίο να βλέπουμε την Ευρώπη από ευρύτερη οπτική γωνία, μια Ευρώπη που ζει ένα παράδοξο αυτή τη στιγμή.
Ας υπενθυμίσουμε ότι στα πενήντα χρόνια της ιστορίας της η Ευρώπη μάς έδωσε ειρήνη, ασφάλεια, ελευθερία, και η ενωμένη Ευρώπη συνέβαλε επίσης για να έχουμε μια εποχή ευημερίας άνευ προηγουμένου.
Αρχίζουμε τώρα να διακρίνουμε την αρχή μιας σταθερής ανάκαμψης, που φαίνεται ότι θα μπορούσε να διαρκέσει πολύ αν οι πολιτικές μας είναι συνετές, μιας ανάκαμψης που αποτελεί λογικό επακόλουθο των προσπαθειών που καταβάλαμε, που δεν μας χαρίστηκε, αλλά είναι συνέπεια της εξυγίανσης των δημόσιων οικονομικών των ευρωπαϊκών χωρών, που κατόρθωσαν να συγκρατήσουν τον πληθωρισμό με μια πολιτική προσεκτικά στοχοθετημένη στον έλεγχο των δαπανών και την αύξηση της παραγωγικότητας, σε μια Ευρώπη που ξεκίνησε μια δυναμική αναδιάρθρωση των βιομηχανιών της, των τραπεζών της, των δημόσιων υπηρεσιών της, παρ' όλο που δεν έχει φτάσει ακόμη στο τέλος της διαδρομής, παρ' όλο που έχει ακόμη να διανύσει μεγάλη απόσταση ως το τέλος αυτής της διαδρομής.
Ωστόσο, παρ' όλα αυτά τα δεδομένα, υπάρχει στην Ευρώπη απογοήτευση, υπάρχει ανησυχία: απογοήτευση και ανησυχία για την ανεργία που δεν μειώνεται αρκετά γρήγορα· για την τεχνολογική καθυστέρηση που φαίνεται να αυξάνεται όλο και περισσότερο και που, κυρίως, αρχίζει να συνοδεύεται από μια έντονη καθυστέρηση και στον επιστημονικό τομέα· για τα ευρωπαϊκά θεσμικά όργανα που φαίνονται μακρινά, που δεν φαίνονται να στέκονται στο ύψος των περιστάσεων, αρχίζοντας από την ίδια την Επιτροπή.
Η κρίση της Επιτροπής αποτέλεσε πράγματι κρίσιμο σημείο στη σχέση μεταξύ της Ευρώπης και των πολιτών της, και η χαμηλή προσέλευση στις ευρωπαϊκές εκλογές ήταν μια ανησυχητική ένδειξη.
Ακόμη βαθύτερο είναι ωστόσο το αίσθημα ανασφάλειας, η αίσθηση της μη προετοιμασίας μπροστά σε έναν νέο κόσμο που προχωρά, έναν κόσμο που αλλάζει ολοκληρωτικά, που με την παγκοσμιοποίηση φτάνει να αλλάζει ακόμη και τα σημεία αναφοράς μας.
Δεν είναι η πρώτη φορά που συμβαίνει αυτό στην ιστορία: ήδη άλλη μια φορά η Ευρώπη βρέθηκε μπροστά σε μια ανάλογη αλλαγή, σε μια έκρηξη των αγορών της, σε μια μεταλλαγή των παραμέτρων αναφοράς, σε μια διαφορετική αντίληψη του κόσμου.
Αναφέρομαι εδώ στο Πεντακόσια, μετά την ανακάλυψη της Αμερικής, όταν όλα άλλαξαν.
Ορισμένες χώρες - όπως η Γαλλία και η Ισπανία - κατόρθωσαν να αντιμετωπίσουν την πρόκληση δίνοντας ζωή στα μεγάλα εθνικά κράτη· άλλες χώρες - όπως η Ιταλία - δεν αντεπεξήλθαν στην πρόκληση αυτή και έχασαν όλα τα πρωτεία που είχαν συσσωρεύσει στο πρώτο μέρος της χιλιετίας: πρωτεία στην επιστήμη, στην τεχνολογία, στην οικονομική πρόοδο, στις αμυντικές δομές και στη στρατιωτική οργάνωση, στον πνευματικό τομέα και στη λογοτεχνία.
Σήμερα η Ευρώπη βρίσκεται μπροστά σε μια ανάλογη πρόκληση, και ξέρουμε ότι η Ιστορία, όπως δεν συγχώρεσε στο παρεθλθόν, έτσι δεν συγχωρεί ούτε στο παρόν.
Ενόψει αυτών των μεγάλων αλλαγών, για να μην αφήσουμε να εξαφανιστούν και σήμερα τα εθνικά κράτη μας μπροστά στην παγκοσμιοποίηση, που επιφέρει νέες διαστάσεις και θέτει πρωτοφανείς προκλήσεις στην ιστορία μας, είναι αναγκαία μια οικονομικά ισχυρή Ευρώπη, γιατί η παγκοσμιοποίηση επιβάλλει την ενότητα, γιατί κάθε μέρα μαθαίνουμε για νέες συμφωνίες σε παγκόσμιο επίπεδο και κάθε μέρα μαθαίνουμε για αλλαγές και σε ευρωπαϊκό επίπεδο.
Αλλά ακόμη πιο αναγκαία είναι μια Ευρώπη που να αισθάνεται ισχυρή σε πολιτικό επίπεδο.
Τα προηγούμενα χρόνια η ενιαία αγορά και το ενιαίο νόμισμα ήταν ο μοχλός της δράσης μας, η κινητήρια δύναμη του ευρωπαϊκού βίου.
Σήμερα τα νέα σύνορα της ευρωπαϊκής ολοκλήρωσης είναι πολιτικά σύνορα: η κοινή εξωτερική πολιτική και πολιτική ασφαλείας, η δικαιοσύνη και η εσωτερική ασφάλεια και - στο βάθος - το κρίσιμο ζήτημα των θεμελιωδών πολιτικών αξιών στις οποίες στηρίζεται η συμβίωσή μας.
Γι' αυτό η Επιτροπή ενέκρινε το στρατηγικό σχέδιο 2000-2005, σχέδιο που διαβιβάστηκε αμέσως στο Ευρωπαϊκό Κοινοβούλιο, που εσείς ήδη γνωρίζετε και που συνεπώς δεν θα περιγράψω με λεπτομέρειες στην παρέμβασή μου.
Ίσως κάποιοι να το θεωρήσουν υπερβολικά συνοπτικό, όμως καμία πολιτική διάρθρωση δεν δημιουργεί λεπτομερή πενταετή σχέδια.
Αυτή είναι η Ευρωπαϊκή Ένωση και όχι η Σοβιετική Ένωση.
Το σχέδιό μας καθορίζει τα κυριότερα σημεία αναφοράς, τις σημαντικές κατευθύνσεις δράσης: πρώτον, την ανάπτυξη νέων μορφών διακυβέρνησης για την Ευρώπη· δεύτερον, την επέκταση και τη διεύρυνση του χώρου ειρήνης, ελευθερίας, ασφάλειας· τρίτον, την έναρξη μιας νέας φάσης ανάπτυξης της οικονομίας· τέταρτον, την προστασία και τη βελτίωση της ποιότητας της ζωής.
Αυτές είναι οι σημαντικές κατευθύνσεις δράσης που χαράξαμε για τα επόμενα πέντε χρόνια.
Όσον αφορά την πρώτη - τις νέες μορφές διακυβέρνησης για την Ευρώπη - ήδη ξέρετε ότι η Επιτροπή έχει δεσμευτεί να παρουσιάσει μια Λευκή Βίβλο και όχι ένα πλήρες νομοθετικό κείμενο, αφού, αντιμέτωπη με τα σοβαρά προβλήματα που αλλάζουν εκ βάθρων τον τρόπο συμβίωσής μας, η Επιτροπή προετοιμάζει κατ' αρχάς το θέμα· στη συνέχεια συζητά το περιεχόμενό του μαζί σας· από τη συζήτηση αυτή γεννιέται εν συνεχεία ένα πολιτικό έγγραφο και, τέλος, ένα νομοθετικό έγγραφο.
Αυτή είναι μια διαφανής και δυναμική διαδικασία που διασφαλίζει τη συμμετοχή όλων των ευρωπαϊκών θεσμικών οργάνων και του ευρωπαϊκού πληθυσμού.
Αυτή η Λευκή Βίβλος είναι μια απάντηση στις προκλήσεις που μας επιβάλλει η διεύρυνση, διεύρυνση που μας υποχρεώνει να επανεξετάσουμε τη λειτουργία όλων των θεσμικών οργάνων μας και τις πολιτικές μας - όλες τις πολιτικές μας - να δούμε ιδίως τι πρέπει να συνεχίσουμε να κάνουμε σε επίπεδο Ένωσης όταν τα κράτη μέλη μας θα είναι είκοσι πέντε ή τριάντα, τι θα είναι καλύτερο να κάνουμε σε επίπεδο μεμονωμένων κρατών, σε επίπεδο περιφερειών και σε επίπεδο τοπικών διοικήσεων.
Δεν είναι όμως μόνο η διεύρυνση που μας ωθεί σε αυτή την επανεξέταση: όπως είπα προ ολίγου, είναι και η ίδια η παγκοσμιοποίηση της οικονομίας και της πολιτικής.
Πρέπει να κυβερνήσουμε την Ευρώπη ούτως ώστε να είμαστε αποτελεσματικότεροι, πιο κοντά στους πολίτες, προωθώντας τη συμμετοχή όλων, αρχίζοντας κατ' αρχάς από το μεγάλο πρόβλημα της γυναικείας συμμετοχής.
Μία από τις μεγάλες διαφορές που διαπιστώθηκε στη σύγκριση μεταξύ Ευρώπης και Ηνωμένων Πολιτειών δεν είναι τόσο η κινητικότητα της εργασίας ή το πρόβλημα των κεφαλαίων επιχειρηματικού κινδύνου όσο η συμμετοχή των γυναικών στον οικονομικό βίο, συμμετοχή που στις Ηνωμένες Πολιτείες λαμβάνει πολύ διαφορετικές διαστάσεις από ό,τι στην Ευρώπη.
Πρόκειται ωστόσο για έναν τομέα στον οποίο η Ευρώπη ήταν πάντα πρωτοπόρος: πρέπει να προβληματιστούμε εις βάθος για το θέμα αυτό, με ανοικτό πνεύμα, και όλα τα θεσμικά όργανα - Επιτροπή, Κοινοβούλιο, Συμβούλιο - θα πρέπει να εξετάσουν τον ρόλο τους και τις πολιτικές τους.
Θα στρωθούμε επομένως αμέσως στη δουλειά γι' αυτή τη Λευκή Βίβλο, αν και για να την ολοκληρώσουμε πρέπει να περιμένουμε τα αποτελέσματα της Διακυβερνητικής Διάσκεψης, και συνεπώς δεν μπορούμε να την παρουσιάσουμε πριν από την άνοιξη του 2001.
Δεν θα είναι μια φιλοσοφική βίβλος, αλλά μια βίβλος συγκεκριμένη, γεμάτη με ακριβείς προτάσεις.
Εμείς - η Επιτροπή - είμαστε οι πρώτοι που αναγνωρίζουμε ότι πρέπει να επανεξετάσουμε εκ βάθρων τις δομές μας και για αυτό θα κάνουμε δύο πράγματα: θα δεσμευτούμε και ήδη δεσμευόμαστε στο έπακρο να πραγματοποιήσουμε την εσωτερική μεταρρύθμιση και θα επανεξετάσουμε εις βάθος τις πολιτικές μας.
Ζήτησα από όλους τους Επιτρόπους - και θα το ζητήσουμε με ακόμη πιο αναλυτικό τρόπο - να καθορίσουν όλες τις δραστηριότητες που μπορούν να εγκαταλειφθούν.
Η Επιτροπή πρέπει να καθορίσει ποιες είναι οι θεμελιώδεις δραστηριότητές της, σε ποιες πρέπει να εστιαστεί, και να εκχωρήσει τις μη ουσιώδεις δραστηριότητες, ούτως ώστε να αποδεσμεύσει νέους πόρους και να αναπτύξει πιο σωστή και συνεργατική σχέση με τις επιμέρους χώρες, με τις περιφέρειες και με τις τοπικές κοινότητες.
Θα αποδεσμεύσουμε λοιπόν νέους πόρους, θα έρθει όμως και η στιγμή - πολύ το φοβάμαι και θέλω να το επιβεβαιώσω και εδώ ενώπιον του Κοινοβολίου - που ακόμη και αυτοί οι νέοι πόροι που εμείς έχουμε ήδη αρχίσει να αποδεσμεύουμε δεν θα επαρκούν για να φέρουμε σε πέρας τα νέα μας καθήκοντα, λ.χ. τη διεύρυνση, τον νέο τομέα της δικαιοσύνης και των εσωτερικών υποθέσεων, τα ζητήματα της υγείας, τα περιβαλλοντικά ζητήματα.
Εκείνη τη μέρα, όταν θα έχουμε χρησιμοποιήσει στο μέγιστο όλους τους πόρους μας, δεν θα διστάσω να παρουσιαστώ ενώπιόν σας για να ζητήσω νέους πόρους. Δηλώνω όμως από τώρα ότι, αν δεν έχουμε τους αναγκαίους πόρους, θα αναγκαστούμε να αρνηθούμε να αναλάβουμε οποιοδήποτε νέο καθήκον γιατί δεν θα υπάρχει συνέπεια μεταξύ των νέων καθηκόντων που θα αναλαμβάνουμε και των πόρων που θα διαθέτουμε.
Όσον αφορά την εσωτερική μεταρρύθμιση, ξέρετε καλά πόσο ζήλο έδειξε η Επιτροπή μου στο θέμα αυτό από την πρώτη μέρα.
Ξέρω πολύ καλά ότι δεν θα μπορέσουμε να εκπληρώσουμε κανέναν πολιτικό στόχο αν η Επιτροπή δεν μεταρρυθμιστεί εις βάθος και ολοκληρωτικά στο εσωτερικό της, αν δεν γίνει αποτελεσματικότερη, αν δεν κάνει ένα άλμα αποτελεσματικότητας σε όλους τους τομείς, αρχίζοντας από τον τομέα όπου στο παρελθόν σημειώθηκαν οι δραματικότερες καθυστερήσεις, ήτοι τον τομέα των εξωτερικών ενισχύσεων.
Το να χορηγούμε ενισχύσεις επειγόντως, τη στιγμή που χρειάζονται, σώζει ανθρώπινες ζωές· το να τις χορηγούμε καθυστερημένα μπορεί να είναι σε πολλές περιπτώσεις χειρότερο από το να μην τις χορηγούμε καθόλου.
Μιλώντας για εξωτερική ενίσχυση έχω κατ' αρχάς κατά νου τα Βαλκάνια, όπου έχουμε ελπιδοφόρα στοιχεία για τη δέσμευση των εκεί υπαλλήλων μας, μια εκπληκτική δέσμευση λαμβανομένων υπόψη των οργανωτικών προβλημάτων που αντιμετωπίζουμε.
Σκέφτομαι επίσης τις προσπάθειες του Bernard Kouchner, το σύμφωνο σταθερότητας, το οποίο υποστηρίζουμε ενεργά, με πλήρη αφοσίωση, αλλά σκέφτομαι και τα νέα γεγονότα, για παράδειγμα στην Κροατία, όπου μέσα σε λίγες εβδομάδες η κατάσταση άλλαξε: αμέσως τα ευρωπαϊκά θεσμικά όργανα άνοιξαν την πόρτα σε έναν διάλογο με αυτή τη χώρα, δέχτηκαν αυτή τη νέα κατάσταση ξέροντας πολύ καλά ότι τα προβλήματα όχι μόνο της Βοσνίας, αλλά κυρίως της Σερβίας, θα επιλυθούν μόνο αν υπάρχει μια πολιορκία δημοκρατίας γύρω από τη Σερβία.
Αυτό είναι το νέο στοιχείο που πρέπει να βοηθήσουμε να επικρατήσει στα Βαλκάνια.
Πρέπει να αυξήσουμε την αποτελεσματικότητά μας στην περιοχή αυτή, πρέπει να ανοίξουμε και πάλι τον Δούναβη στις μεταφορές.
Είναι αντιφατικό να προσφέρουμε βοήθεια στη Ρουμανία και στη Βουλγαρία και να επιτρέπουμε την αχρήστευση του μεγαλύτερου πόρου αυτών των χωρών.
Πρέπει να απορρυπάνουμε τον ποταμό, και στο πλαίσιο αυτό τις επόμενες μέρες ο αρμόδιος για το περιβάλλον Επίτροπος θα παρουσιάσει συγκεκριμένα σχέδια για την παρακολούθηση αυτού του σοβαρού προβλήματος.
Κάναμε πολλά στα Βαλκάνια: τη νέα ευρωπαϊκή υπηρεσία για την ανοικοδόμηση του Κοσσυφοπεδίου, μια επιχειρησιακή ομάδα (task force) για τα Βαλκάνια, έναν νέο κανονισμό για να επιταχυνθούν οι διαδικασίες.
Είναι όμως απόλυτη ανάγκη να κάνουμε πολύ περισσότερα.
Πρέπει να ελευθερώσουμε τις συναλλαγές στην περιοχή και τις συναλλαγές μεταξύ αυτής της περιοχής και της Ευρωπαϊκής Ένωσης· πρέπει να συμβάλουμε στη δημιουργία υποδομών διασύνδεσης που θα δώσουν τέλος στη μακροχρόνια απομόνωση· πρέπει να εντατικοποιήσουμε τις προσπάθειες για να οικοδομήσουμε στις χώρες αυτές μια δημοκρατική και πλουραλιστική κοινωνία με τους θεσμούς, τις δημόσιες δομές, τις αστυνομικές δυνάμεις, την οργάνωση της κοινωνίας των πολιτών, πρέπει όμως κυρίως να ωθήσουμε αυτές τις χώρες να συνεργαστούν σε μια ενιαία περιφερειακή προοπτική, τόσο στην πολιτική όσο και στην οικονομία.
Αν δεν το κάνουμε αυτό η αποστολή μας θα έχει αποτύχει.
Θυμηθείτε ότι το σχέδιο Marshall δεν πέτυχε μόνο και μόνο λόγω του μεγέθους των πόρων του: πέτυχε ακόμη περισσότερο επειδή υποχρέωσε εμάς τους Ευρωπαίους να συνεργαστούμε για μια νέα προοπτική, να δώσουμε νέο ορίζοντα στην πολιτική μας και στην οικονομία μας.
Αυτό πρέπει να κάνουμε και για τα Βαλκάνια.
Η Ευρώπη πρέπει να δοκιμάσει - από τα Βαλκάνια και σε όλον τον υπόλοιπο κόσμο - την ικανότητά της να διευρύνει τον χώρο ασφάλειας, ειρήνης, ελευθερίας, την ικανότητά της να παίζει πρωταγωνιστικό ρόλο στη διεθνή σκηνή.
Είναι φανερό πως για άλλη μια φορά επανερχόμαστε στη διεύρυνση, που πρέπει να πραγματοποιηθεί διευρύνοντας ταυτόχρονα τον χώρο ασφάλειας, ειρήνης, ελευθερίας.
Σε αυτή την κατεύθυνση υποσχεθήκαμε πολλά, πιστεύω όμως ότι θα κατορθώσουμε να τηρήσουμε τις υποσχέσεις μας, παρ' όλο που έχουμε να διανύσουμε μια εξαιρετικά δύσκολη διαδρομή.
Πράγματι, η διεύρυνση, που θα μας συνοδεύσει σε όλη τη διάρκεια της πενταετίας μας και ακόμη παραπέρα - αν αναλογιστούμε τις προσδοκίες των υποφηφίων χωρών - πρέπει να πραγματοποιηθεί βάσει σαφών και αντικειμενικών κριτηρίων, αλλά πρέπει επίσης να συμβάλει στην καθησύχαση της κοινής γνώμης των ενδιαφερόμενων χωρών και, ακόμη περισσότερο, στην καθησύχαση της κοινής γνώμης των δικών μας χωρών.
Θα υπάρχει φιλία, ηρεμία, άνοιγμα, αλλά θα υπάρχει και αυστηρότητα στη διεύρυνση.
Επαναλαμβάνω πως πρέπει να καθησυχάσουμε την κοινή γνώμη των χωρών που θέλουν να ενταχθούν, αλλά πρέπει να καθησυχάσουμε ακόμη περισσότερο την κοινή γνώμη των δικών μας χωρών.
Οι ευθύνες μας δεν σταματούν στη διεύρυνση, δεν σταματούν στα Βαλκάνια.
Υπάρχουν και ορισμένα άλλα σοβαρά προβλήματα: η σχέση με την Ουκρανία, η σχέση με τη Ρωσία, η σχέση με χώρες που βρίσκονται κοντά μας και, κυρίως, το μεγάλο πρόβλημα της σχέσης με τη Νότια Μεσόγειο, που θα αποτελέσει κρίσιμο σημείο της ευρωπαϊκής ιστορίας, της ευρωπαϊκής ασφάλειας και ηρεμίας για τις επόμενες γενιές.
Στο πλαίσιο αυτό φέρουμε ευθύνη απέναντι σε ολόκληρη την Αφρική, την Αφρική στην οποία τον τελευταίο καιρό δώσαμε ελπίδες, στην οποία απευθύναμε προσφορές, αλλά όπου τίποτα το απτό δεν έχει ακόμη γίνει· την Αφρική στην οποία τα τελευταία χρόνια δεν έγινε μετάβαση από τα απολυταρχικά καθεστώτα προς τη δημοκρατία, αλλά το αντίθετο, από τη δημοκρατία στα απολυταρχικά καθεστώτα· την Αφρική που αποτελεί για μας ανησυχητικό στοιχείο σύγκρισης.
Έχουμε εξάλλου και ένα άλλο καθήκον σε διεθνές επίπεδο, καθήκον που ήδη πρότεινε ο αρμόδιος για το εμπόριο Επίτροπος: τη δέσμευση για την επανέναρξη του Γύρου της Χιλιετίας με τη μεγάλη προθυμία που ήδη δείξαμε και ήδη προτείναμε πριν από το Seattle, αλλά που δεν μπόρεσε να γίνει πράξη, να προβληματιστούμε δηλαδή σχετικά με ορισμένα βασικά προβλήματα των φτωχότερων χωρών, όχι μόνο σε επίπεδο διαγραφής του χρέους, αλλά και σε επίπεδο μονομερούς ανοίγματος στο εμπόριο των φτωχότερων χωρών του κόσμου.
Χρειάζεται μια διαφορετική απάντηση, ειδάλλως επεισόδια σαν εκείνα του Seattle θα επαναλαμβάνονται συνέχεια και θα εμποδίζουν την Ευρώπη να παίξει τον θετικό ρόλο της στην ιστορία.
Παντού στον κόσμο η δράση της Ευρώπης πρέπει να κατευθύνεται από τον μεγάλο σεβασμό των αρχών της ελευθερίας, τον σεβασμό των ατομικών δικαιωμάτων και των δικαιωμάτων των μειονοτήτων.
Ας μην ξεχνάμε ότι εμείς, η Ευρωπαϊκή Ένωση, είμαστε μια ένωση μειονοτήτων: όλοι εμείς είμαστε μειονότητα στην Ευρώπη.
Υπάρχουν ανησυχίες και στο εσωτερικό των Δεκαπέντε, ανησυχίες που μπορεί να εκδηλωθούν και πάλι την προσεχή δεκαετία.
Μιλάω για την Αυστρία, όπου η Επιτροπή έμεινε πιστή στον ρόλο της, συνεπής στην προσπάθειά της υπέρ της συνοχής της Ένωσης, αλλά άκαμπτη και θεματοφύλακας των Συνθηκών, έτοιμη να καταδικάσει την παραμικρή παραβίαση των αρχών της δημοκρατίας, του δικαίου και του σεβασμού των μειονοτήτων.
Ορισμένοι με επέκριναν για το συγχαρητήριο μήνυμα που έστειλα στον Καγκελάριο Schόssel.
Και σας λέω: μη θεωρήσετε πως η αναγκαία και πρέπουσα τυπική ευγένεια σημαίνει λιγότερο αποφασιστικό περιεχόμενο.
Ξαναδιαβάστε την επιστολή: η αποκατάσταση των θεμελιωδών αξιών της Ένωσης απορρέει - και όχι τυχαία - από το άρθρο 6 της Συνθήκης, επαναλαμβάνω από το άρθρο 6.
Και σας ρωτώ ακόμη: πιστεύετε ότι και κάποιος άλλος αρχηγός ευρωπαϊκής κυβέρνησης άκουσε ποτέ την Επιτροπή να του υπενθυμίζει αυτές τις αρχές όταν εξελέγη; Αυτό θέλουμε να κάνουμε: να διατηρήσουμε τον ρόλο μας ως υπερεθνική διάρθρωση, να διατηρήσουμε τον ρόλο που μας έχουν δώσει οι Συνθήκες, αλλά επίσης να είμαστε αδιάλλακτοι ως προς τις αρχές και να κρίνουμε με βάση τα γεγονότα.
Τον περασμένο Νοέμβριο η Επιτροπή παρουσίασε μια πρόταση οδηγίας κατά του ρατσισμού.
Ζητώ από το Συμβούλιο να την εγκρίνει το ταχύτερο και ζητώ από το Κοινοβούλιο να μας βοηθήσει σε αυτή τη δράση, που εμβαθύνει ακόμη περισσότερο τις θεμελιώδεις βάσεις της κοινωνικής συνοχής μας.
Και ολοκληρώνω εν τάχει υπενθυμίζοντας τα δύο τελευταία σημεία του προγράμματός μας: την οικονομία και την ποιότητα της ζωής.
Για την οικονομία ήδη μίλησα: ξέρουμε καλά ποια είναι τα βασικά συστατικά για να ωθήσουμε την Ευρώπη στον δρόμο μιας ανάκαμψης ικανής να διαρκέσει πολύ καιρό και να δημιουργήσει εν τέλει θέσεις εργασίας.
Πρέπει ακόμη να συγκρατήσουμε τον πληθωρισμό σε χαμηλά επίπεδα, να διασφαλίσουμε όλο και περισσότερο τον ανταγωνισμό, να προωθήσουμε τη διάδοση των τεχνολογιών των πληροφοριών και όλων των νέων τεχνολογιών· να προωθήσουμε την επιστήμη, τα σύνορα της επιστήμης, να έχουμε τη χαρά να είμαστε στα σύνορα της επιστήμης.
Η προσεχής Σύνοδος Κορυφής της Λισαβόνας που θα ασχοληθεί με τα θέματα αυτά - διάδοση της τεχνολογίας, απασχόληση - θα είναι αποφασιστικής σημασίας.
Χρειάστηκαν τέσσερα χρόνια για να μπορέσει να γίνει μια σύνοδος κορυφής αυτού του είδους.
Επιτέλους την έχουμε: δεν μπορούμε να χάσουμε την ευκαιρία.
Τέλος, η τελευταία δέσμευση αφορά τη βελτίωση της ποιότητας της ζωής.
Ξεκινήσαμε αυτό το κεφάλαιο με τη Λευκή Βίβλο για την επισιτιστική ασφάλεια: τώρα πρέπει να κάνουμε μεγάλα βήματα στον τομέα του περιβάλλοντος.
Η περίπτωση του πλοίου Erika, η δηλητηρίαση του Δούναβη δείχνουν πόσο επείγουσα είναι η ανάγκη δράσης σε ευρωπαϊκή κλίμακα για την προστασία του περιβάλλοντος.
Έφτασε η ώρα να σχεδιάσουμε, και εν συνεχεία να υλοποιήσουμε, μια δομή ευρωπαϊκής πολιτικής προστασίας επείγουσας ανάγκης.
Πάρα πολλές φορές αυτό ζητείται αφού επέλθει η καταστροφή.
Πιστεύω πως χρειάζεται να αρχίσουμε να σκεφτόμαστε τα πράγματα αυτά πριν επέλθουν οι καταστροφές.
Αυτές είναι οι προκλήσεις με τις οποίες βρισκόμαστε αντιμέτωποι: εμείς ως Επιτροπή, αλλά και όλα τα άλλα ευρωπαϊκά θεσμικά όργανα.
Πώς θα αξιολογήσουμε, αξιότιμοι βουλευτές, κυρία Πρόεδρε, τα πέντε χρόνια της δραστηριότητάς μας; Πώς θα αξιολογήσουμε τα αποτελέσματα αυτών των πέντε ετών; Δεν ξέρω, σίγουρα όμως ένα μέτρο μπορεί να είναι η πρόκληση που πρέπει να αντιμετωπίσουμε από κοινού.
Ας πάρουμε μια πολύ απλή παράμετρο: την προσέλευση στις προσεχείς ευρωπαϊκές εκλογές.
Αν είναι υψηλότερη από την προσέλευση στις προηγούμενες εκλογές τότε θα έχουμε κερδίσει την πρόκλησή μας.
Κυρία Πρόεδρε, αξιότιμοι βουλευτές, έχουμε μπροστά μας όλες αυτές τις μεγάλες πολιτικές προκλήσεις, έχουμε όμως ακόμη μπροστά μας, ακριβώς χάρη στην ανάκαμψη που άρχισε, και μεγάλες ευκαιρίες.
Αυτή, αξιότιμοι βουλευτές, μπορεί να είναι η δεκαετία της Ευρώπης.
Εγώ λέω: αυτή πρέπει να είναι η δεκαετία της Ευρώπης.
Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, πρώτα απ' όλα θέλω να εκφράσω τα συγχαρητήριά μου για την παρουσίαση και τη συζήτηση, για πρώτη φορά στην ιστορία, του κυβερνητικού προγράμματος - αυτή η έκφραση αρέσει πολύ στον Πρόεδρο Prodi·και σε εμένα - της Επιτροπής για ολόκληρη την κοινοβουλευτική περίοδο.
Κατ' αρχάς διότι επιτρέπει να εξηγήσουμε στους συμπολίτες μας, άνδρες και γυναίκες, αυτό που θέλουμε να πράξουμε και αυτό που πράττουμε ήδη.
Πρέπει επίσης να εκφράσουμε τη λύπη μας και να επιχειρήσουμε να διορθώσουμε, με το βλέμμα στο μέλλον, την παρούσα κατάσταση: καθυστερήσαμε σχεδόν έντεκα μήνες - ο Πρόεδρος Prodi προτάθηκε στη Σύνοδο Κορυφής του Βερολίνου τον Μάρτιο του περασμένου χρόνου - να αποκτήσουμε ένα νομοθετικό πρόγραμμα.
Το σφάλμα δεν είναι μόνο δικό τους· ξεπερνάμε μια κρίση, πιστεύω όμως ότι, με το βλέμμα στο μέλλον, εκείνο που φαίνεται ενδεδειγμένο είναι να συμπέσει χρονικά η ανάληψη καθηκόντων από την επόμενη Επιτροπή με την παρουσίαση ενός προγράμματος κοινοβουλευτικής περιόδου.
Καινοτομούμε, και μάλιστα εν μέσω περίπλοκων καταστάσεων.
Ο Πρόεδρος Prodi αναφέρθηκε στην αρχή της ομιλίας του σε μια παράδοξη κατάσταση, σε ένα παράδοξο στην Ευρωπαϊκή Ένωση καθώς και στον κόσμο: βρισκόμαστε στην ανατολή μιας νέας κοσμικής χιλιετίας όπου κυριαρχεί ο ιστός του Διαδικτύου και η μαγεία της προόδου της βιοτεχνολογίας και πραγματικά βιώνουμε την καμπή μιας εποχής, εστιάζοντας όμως σε αυτό που είναι η Ευρωπαϊκή Ένωση αυτή τη στιγμή και μιλώντας για κυβέρνηση και διακυβέρνηση (gobierno y gobernaciσn) - που, τουλάχιστον στα ισπανικά, κάπου θυμίζει την παλαιά ονομασία του Υπουργείου Εσωτερικών, ίσως όμως να είναι ενδιαφέρον να μιλάμε επίσης για διακυβέρνηση - αυτό που έχει βασικά σημασία είναι να εφοδιαστεί η Ευρωπαϊκή Ένωση με μια καλή κυβέρνηση, και μια και ο Πρόεδρος Prodi υπερασπίζεται πάντα την γενέτειρά του, την Μπολόνια, θα τον συμβούλευα να πάει για λίγο στη Σιένα και να δει κάτι που καταλαβαίνουμε όλοι, τις τοιχογραφίες του Ambrosio Lorenzetti όταν αναφέρεται στα bon governo (καλή κυβέρνηση) και mal governo (κακή κυβέρνηση).
Εδώ, αυτό που χρειαζόμαστε είναι μια καλή κυβέρνηση, κυρία Πρόεδρε.
Καθώς είμαστε στο στάδιο ανάρρωσης μετά από μια εξαιρετικά πολύπλοκη κρίση, πρέπει να επιχειρήσουμε να προσδώσουμε περιεχόμενο στα θεσμικά μας όργανα και να τα ενισχύσουμε.
Θέλω να επισημάνω στο Σώμα ένα γεγονός που δεν ενθυμούμαστε επαρκώς, ότι δηλαδή η Επιτροπή Prodi τον περασμένο Σεπτέμβριο ψηφίστηκε υποστηριζόμενη από μια μεγάλη πλειοψηφία, που κατά τη γνώμη μας εκφράζει μια προοδευτική και φιλοευρωπαϊκή πλειοψηφία.
Τώρα λοιπόν επισημαίνω ότι σε αυτή την ευρεία συμφωνία υπήρξαν Ομάδες που είπαν ότι η πλειοψηφία του Κοινοβουλίου θα έπρεπε να είναι αντιπολίτευση στην πλειοψηφία του Συμβουλίου.
Ακριβώς αυτό θέτει κατά κάποιο τρόπο προσκόμματα σε κάτι σημαντικό, στην ανάπτυξη της συναπόφασης, στο νομοθετικό πρόγραμμα.
Το επισημαίνω διότι πιστεύω ότι η υποστήριξη προς την Επιτροπή πρέπει να σημαίνει επίσης μια συνέχιση του έργου καθ' όλη τη διάρκεια της κοινοβουλευτικής περιόδου.
Από την άλλη μεριά, βιώνουμε τη γέννηση της πολιτικής Ευρώπης, που είναι μια κοινότητα αξιών με την οποία συμφωνούμε και μια Ευρωπαϊκή Ένωση στην υπηρεσία του πολίτη.
Και αναφορικά με τα γεγονότα αυτών των ημερών θα ήθελα να πω - και το λέω την ημέρα ή στην αρχή της εβδομάδας κατά την οποία αρχίζει η Διακυβερνητική Διάσκεψη - ότι πρέπει να δώσουμε πολύ μεγαλύτερη σημασία και ουσιαστική έμφαση στις εργασίες για τον Χάρτη Θεμελιωδών Δικαιωμάτων που, κατόπιν αυτού που είπαμε με αφορμή την αυστριακή κρίση, πιστεύω ότι πραγματικά πρέπει να αποτελέσει μέρος των Συνθηκών.
Δεν έχω καμιά αμφιβολία και πιστεύω ότι είναι βασικό στοιχείο.
Σχετικά με αυτό, κυρία Πρόεδρε, θα ήθελα επίσης να επισημάνω ότι, πρέπει να έχουμε επίγνωση και να προσέχουμε τα λόγια μας.
Την περασμένη εβδομάδα ο νέος Υπουργός Οικονομικών της αυστριακής κυβέρνησης συνασπισμού χαρακτήρισε το αυστριακό κοινοβούλιο φαρσοκωμωδία.
Όσοι από εμάς αναγκαστήκαμε να βιώσουμε καταστάσεις δικτατορίας γνωρίζουμε ότι μπορεί να υπάρξει δικτατορία με ένα κοινοβούλιο μαριονέτα.
Αυτό που δεν υπάρχει είναι δημοκρατία χωρίς ζωντανό κοινοβούλιο.
Πιστεύω ότι αυτού του είδους τα λόγια είναι εξαιρετικά επικίνδυνα και θέλω να τα καταδικάσω από αυτό το βήμα.
Σε ό,τι αφορά τις τέσσερεις μεγάλες προτεραιότητες στις οποίες αναφέρεται συστηματικά ο Πρόεδρος Prodi, σχετικά με την ανάλυση των προκλήσεων, θα έλεγα ότι είμαστε απόλυτα σύμφωνοι.
Παρά ταύτα, θα ήθελα να επισημάνω στην Επιτροπή ότι για τη Σοσιαλιστική Ομάδα υπάρχει αλλαγή στις προτεραιότητες.
Εμείς αντιλαμβανόμαστε ως πρώτη προτεραιότητα την οικονομική και κοινωνική θεματολογία, που περιλαμβάνει αυτό που επίσης αναφέρεται στις προτεραιότητές της ως ποιότητα ζωής, δηλαδή τα δικαιώματα των πολιτών ως καταναλωτών, καθώς και ως ανθρώπων, σε σχέση με ζητήματα για τα οποία ανέκαθεν προβαίνουμε σε δηλώσεις, στα οποία όμως δεν δίνουμε αρκετή έμφαση, και τα οποία είναι το ευρωπαϊκό κοινωνικό πρότυπο και η προσαρμογή του στις νέες περιστάσεις, τα δικαιώματα των καταναλωτών και ο σεβασμός του περιβάλλοντος καθώς και μια αειφόρος ανάπτυξη.
Όταν μιλάμε για τη δέσμευση περί πλήρους απασχόλησης, πρέπει να ξεκινάμε από το γεγονός ότι στις μέρες μας η πλήρης απασχόληση δεν είναι πλέον όπως στην εποχή του Beveridge, στο τέλος του Δευτέρου Παγκοσμίου Πολέμου, η απασχόληση του πάτερ φαμίλια.
Πρέπει να επιβεβαιώσουμε την ισότητα των φύλων, το περίφημο gender mainstreaming, που είναι ένα από τα λιγότερο αναπτυγμένα θέματα στο πρόγραμμα της Επιτροπής Prodi.
Αυτό συνεπάγεται να δοθεί προτεραιότητα στην ισότητα των φύλων, στην προσαρμογή του κοινωνικού προτύπου και πάνω απ' όλα σε έναν ξεκάθαρο αγώνα κατά του λαϊκισμού σε μια περίσταση όπου η οικονομική και κοινωνική συνοχή μας επαπειλείται, και αυτό είναι κάτι που πρέπει να αποτελέσει πρώτη προτεραιότητα στο έργο της Επιτροπής.
Πρέπει δε να συμπληρωθεί με ξεκάθαρο αγώνα κατά του ρατσισμού και της μισαλλοδοξίας, προκειμένου να επιβεβαιωθεί στην πράξη η εξέλιξη μιας Ένωσης που κατέστη πόλος έλξης για τον υπόλοιπο κόσμο και μια ζώνη εισροής μεταναστών, δεδομένης της ευημερίας της και της φθίνουσας δημογραφίας της.
Και αυτό πιστεύω ότι πρέπει να είναι ο πρώτος στόχος που οφείλουμε να επιδιώξουμε.
Αναφορικά με αυτό θα προσέθετα και άλλο στοιχείο, την οικονομική κυβέρνηση, με ένα ενιαίο νόμισμα - πιστεύω ότι επιβάλλεται - καθώς και ένα θέμα στο οποίο η Επιτροπή πρέπει να σημειώσει πρόοδο.
Θα ήθελα - όπως θα ήθελε βεβαίως και η Ομάδα μου - σε σχέση με τους φιλόδοξους στόχους, και πάνω απ' όλα σε σχέση με κάτι σημαντικό που έπραξε η Επιτροπή υιοθετώντας αυτή τη διεύρυνση στη διαδικασία διαπραγμάτευσης και ολοκλήρωσης, να γίνει πιο σαφές σε ό,τι αφορά την αναθεώρηση της Ατζέντα 2000.
Θεωρεί άραγε η Επιτροπή ότι μέχρι το τέλος δεν πρόκειται να υπάρξει καμία αναθεώρηση; Επίσης θεωρούμε εξαιρετικά καίριας σημασίας και το θέμα της φορολόγησης.
Αναφορικά με τη διακυβέρνηση εν γένει, πιστεύω ότι μπορεί να είναι πολύ ενδιαφέρων ένας θεωρητικός προβληματισμός.
Εφιστώ την προσοχή σε ένα πράγμα: είναι επικίνδυνο να τεθεί εκ νέου εδώ το θέμα της διακυβέρνησης της Ευρωπαϊκής Ένωσης συνολικά.
Θα ήμουν σαφώς οπαδός της επικουρικότητας: εάν είμαστε ικανοί να καθορίσουμε ποιο είναι το δικό μας πεδίο διακυβέρνησης, νομίζω ότι θα ήταν πολύ θετικό.
Πιστεύω εξάλλου ότι και το θέμα της επικουρικότητας χρήζει προβληματισμού, όχι μόνο εκ μέρους της Επιτροπής, αλλά και εκ μέρους των κρατών μελών, των κοινοβουλίων μας και της κοινωνίας των πολιτών.
Τέλος, κυρία Πρόεδρε, θα ήθελα να κάνω μια σύντομη αναφορά στον τελευταίο στόχο, που τον θεωρούμε απολύτως θεμελιώδη: τη σταθεροποίηση της ηπείρου μας και την ενίσχυση του παγκόσμιου ρόλου της Ευρώπης.
Σε αυτό το σημείο θα έλεγα πως συμφωνούμε και υποστηρίζουμε την προτεραιότητα στη Νοτιοανατολική Ευρώπη, τη διεύρυνση και - ήδη το έχω επισημάνει - τη διαδικασία ολοκλήρωσης και την ενίσχυση του ευρωμεσογειακού προγράμματος και της ικανότητάς μας για πρόληψη των συγκρούσεων, καθώς και ένα θέμα για το οποίο γίνεται ελάχιστος λόγος, την πρόκληση Βορρά - Νότου.
Δεν πρέπει να ξεχνάμε την Αφρική, την ήπειρο που είναι λησμονημένη όχι μόνο από τον Θεό, αλλά και από την Ευρώπη, ούτε και τη σημαντική συνεισφορά μας στη συνεργασία για την ανάπτυξη.
Τελειώνω με μια αναφορά στο ζήτημα για το οποίο κάθε φορά είμαστε και πιο υπεύθυνοι, όντας πρώτη παγκόσμια οικονομική και εμπορική δύναμη, για τη φωνή δηλαδή της Ευρωπαϊκής Ένωσης στον κόσμο, που σημαίνει όχι μόνο ενεργό δραστηριότητα αναφορικά με τον Γύρο της Χιλιετίας, αλλά και τη μεταρρύθμιση των Ηνωμένων Εθνών και των διεθνών χρηματοπιστωτικών οργανισμών, για τους οποίους η Ευρώπη φέρει τεράστια ευθύνη.
Και πάνω απ' όλα, και με αυτό ολοκληρώνω, κυρία Πρόεδρε, κυρίες και κύριοι συνάδελφοι, πρέπει να είμαστε ικανοί να τα εκφράζουμε αυτά σε απλή γλώσσα, με σαφήνεια, αλλάζοντας κατά κάποιον τρόπο τον τρόπο που μιλάμε, διότι δεν μπορούμε να ζητάμε από τους Ευρωπαίους, που ζουν σε καιρούς σημαντικών αλλαγών, να συνταχθούν με μας επιδεικνύοντας ενθουσιασμό εάν συνεχίσουμε να διατηρούμε μια γλώσσα αποκλειστικά για μυημένους και που τους στρέφει την πλάτη.
Αυτό είναι το βασικό μέσο προκειμένου να αυξήσουμε και να ενισχύσουμε την εμπιστοσύνη, που ελπίζω εν πάση περιπτώσει να μπορέσει να μετρηθεί στις επόμενες ευρωεκλογές.
Αξιότιμη κυρία Πρόεδρε, αξιότιμε κύριε Πρόεδρε της Επιτροπής, εκτιμώ πολύ αυτή την ειλικρίνεια με την οποία παραδέχεστε ότι η Ευρωπαϊκή αΕνωση πρέπει να αλλάξει εκ βάθρων.
Στο πρόγραμμά σας εξετάζετε σε μεγάλο βαθμό ζητήματα αρχών.
Πιστεύω ότι οι πολίτες θα αρχίσουν να ενδιαφέρονται περισσότερο για την πολιτική εάν κατορθώσουμε να προβάλουμε μεγάλα ζητήματα παράλληλα με τα καθημερινά μικρά θέματα.
Συγχρόνως, πρέπει εντούτοις να ειπωθεί ότι το πρόγραμμά σας θυμίζει δυστυχώς από πολλές απόψεις κομματικό πρόγραμμα.
Υπάρχουν δηλαδή σε αυτό πολλές καλές προθέσεις, ωστόσο λείπουν ως επί το πλείστον οι συγκεκριμένες προτάσεις για τον τρόπο πραγματοποίησής τους. αΟπως και σε οποιοδήποτε κομματικό πρόγραμμα, το εν λόγω πρόγραμμα εμπεριέχει πάρα πολλές εσωτερικές αντιφάσεις.
Θα ήθελα με τη δική μου παρέμβαση να σας βοηθήσω να αναγνωρίσετε αυτές τις εσωτερικές αντιφάσεις.
Κατ' αρχάς σε ό,τι αφορά την οικονομία και την κοινωνική ανάπτυξη.
Πρέπει να είμαστε ικανοί να εξετάσουμε με ποιον τρόπο θα συνδυάσουμε τον στόχο της ανταγωνιστικότητας με τον στόχο της πλήρους απασχόλησης, και αυτό εξάλλου αναφέρεται στο πρόγραμμά σας.
Μήπως θα έπρεπε επιτέλους να θεσπίσουμε ένα κριτήριο σύγκλισης, σύμφωνα με το οποίο - όπως εσείς υπαινίσσεσθε πράγματι σε αυτό το πρόγραμμα - να θέσουμε ως στόχο ότι σε κανένα κράτος μέλος η ανεργία δεν θα πρέπει να είναι υψηλότερη από ό,τι, ας πούμε, στις τρεις χώρες που έχουν σημειώσει στο θέμα αυτό τη μεγαλύτερη επιτυχία; Η οικολογική φορολογική μεταρρύθμιση είναι ένα θέμα στο οποίο η Ομάδα μου θέλει να δώσει ιδιαίτερη βαρύτητα.
Μπορούμε δηλαδή να δημιουργήσουμε απασχόληση και αειφόρο ανάπτυξη μόνον εάν αλλάξουμε τη δομή της φορολογίας, όμως δυστυχώς - όπως όλοι εμείς γνωρίζουμε - αυτός είναι ένας τομέας στον οποίο η Ευρωπαϊκή αΕνωση δεν έχει καμία δικαιοδοσία δράσης.
Σας παρακαλώ να θέσετε αυτό το θέμα στη Διακυβερνητική Διάσκεψη.
Η Ευρωπαϊκή αΕνωση μπορεί να βρεί τη δικαίωσή της μόνον εάν επικεντρώνεται σε καθήκοντα, τα οποία οι μεμονωμένες χώρες δεν μπορούν από μόνες τους να φέρουν εις πέρας.
Από την άποψη αυτή, ασφαλώς το Κοινοβούλιο υπερασπίζεται μαζί σας τη σπουδαιότητα της υπερεθνικής λήψης αποφάσεων.
Μια εσωτερική αντίφαση στο πρόγραμμά σας αφορά την παγκοσμιοποίηση.
Κατά τη γνώμη μου είναι πολύ αξιέπαινο το γεγονός ότι προβάλλετε την έννοια "παγκόσμια διαχείριση" , όπως διαπίστωσαν και οι υπόλοιποι στο Σώμα.
Ας λάβετε όμως και τα διδάγματά σας από τα γεγονότα στο Seattle: πρέπει να συνδυάσουμε αφενός την ελευθερία του παγκόσμιου εμπορίου και αφετέρου όλα εκείνα τα πολύτιμα για τον άνθρωπο ζητήματα τα οποία θέλουμε να προασπίσουμε.
Οφείλετε να ξεκινήσετε διάλογο με την κοινωνία των πολιτών.
Σας παρακαλώ να προβείτε σε εκδημοκρατισμό των διεθνών οργανισμών.
Η Ευρωπαϊκή αΕνωση θα μπορούσε να παίξει αποφασιστικό ρόλο σε μια διαδικασία κατά την οποία θα υποβάλλουμε πραγματικά σε δημοκρατικό έλεγχο τα Ηνωμένα αΕθνη και τον Παγκόσμιο Οργανισμό Εμπορίου.
Μπορούμε να λάβουμε πρωτοβουλίες γι' αυτό μαζί με εσάς.
Τέλος, θεωρώ πάρα πολύ θετικό το γεγονός ότι μιλάτε τόσο συχνά για την κοινωνία των πολιτών, όμως αυτό αποτελεί δυστυχώς μια εσωτερική αντίφαση.
Θα πρέπει και εσείς να καταλήξετε σε συμπεράσματα στη Διακυβερνητική Διάσκεψη.
Πρέπει να αναληφθούν πρωτοβουλίες επί του προκειμένου, έτσι ώστε οι πολίτες να μπορούν πραγματικά να επηρεάζουν άμεσα τη λήψη αποφάσεων.
Αληθεύει πλήρως αυτό που μας είπατε πριν λίγο: οι άνθρωποι επιθυμούν μια δημοκρατία με μεγαλύτερη ενεργό συμμετοχή.
Αυτό είναι κατά τη γνώμη μου η μόνη δυνατότητα, εάν θέλουμε να κάνουμε τους ανθρώπους να εγκρίνουν την Ευρώπη και να ενδιαφερθούν γι' αυτή.
FR) Κυρία Πρόεδρε, η Ομάδα μου ανήκει σε αυτούς που προτιμούσαν να έχουν κάποιο έγγραφο που επιτρέπει μια ανταλλαγή απόψεων σε επίπεδο πολιτικής ομάδας σχετικά με τους στρατηγικούς στόχους της Επιτροπής πριν διεξαχθεί αυτή η συζήτηση αντί να περιοριζόμαστε σε μια απλή αντίδραση εν θερμώ σε μια συζήτηση στην Ολομέλεια.
Επομένως, το πρώτο πλεονέκτημα του κειμένου αυτής της ανακοίνωσης είναι κατά τη γνώμη μας πως υπάρχει.
Εξάλλου, μας ενδιαφέρουν επίσης ορισμένες διαπιστώσεις που εκφράζονται ή προθέσεις που διακηρύσσονται σε αυτό το έγγραφο και που ο κ. Prodi μόλις υπογράμμισε με τη σειρά του, προβαίνοντας μάλιστα σε χρήσιμες διευκρινίσεις σε ορισμένα σημεία.
Είναι αλήθεια πως η σημερινή πορεία της παγκοσμιοποίησης προωθεί "περισσότερο τον αποκλεισμό παρά τη συμμετοχή και ενίσχυσε τις ανισότητες" , και η φιλοδοξία της Ευρωπαϊκής Ένωσης πρέπει να είναι στο εξής να συμβάλει στον καθορισμό "νέων κανόνων παιχνιδιού τόσο στο εσωτερικό της όσο και στις διεθνείς σχέσεις" .
Είναι αλήθεια πως κάποιοι συμπολίτες μας νιώθουν "απογοητευμένοι και αγωνιούν" καθώς δεν βλέπουν να εφαρμόζονται ουσιαστικές και βιώσιμες λύσεις σε προβλήματα βασικά, αν όχι επιβίωσης, όπως η ανεργία και ο κοινωνικός αποκλεισμός, γεγονός που μας υπενθυμίζει αυτό που πρέπει να αποτελεί μία από τις απόλυτες προτεραιότητές μας.
Είναι αλήθεια πως χρειάζεται να επανεξετάσουμε πολλές πτυχές της σημερινής κοινοτικής πολιτικής εάν θέλουμε να επιτύχουμε το σπουδαίο, αλλά δύσκολο εγχείρημα της διεύρυνσης.
Έχουμε επίσης ανάγκη "αληθινές στρατηγικές εταιρικές σχέσεις με τους γείτονές μας της Νότιας και της μεγάλης Ανατολικής Ευρώπης προκειμένου να συμβάλουμε στη σταθερότητα και στην ειρήνη" .
Υπάρχουν επομένως τομείς στους οποίους μπορούμε να ξεκινήσουμε σοβαρές συζητήσεις.
Θα μελετήσουμε με προσοχή τις Λευκές Βίβλους που ανακοινώθηκαν και θα συμμετέχουμε με εποικοδομητικό τρόπο στα πολυάριθμα εργοτάξια που εγκαινιάζονται ή για τα οποία αναλαμβάνονται δεσμεύσεις.
Υπό το πνεύμα αυτό θα διατυπώσω τώρα τρεις κριτικές, που θεωρούμε πως θα πρέπει να εισακουστούν εάν επιθυμούμε πραγματικά, όχι με τα λόγια, αλλά έμπρακτα, να "διαμορφώσουμε τη νέα Ευρώπη" για να επαναλάβουμε τον φιλόδοξο τίτλο του εγγράφου της Επιτροπής και της ομιλίας του κ. Prodi.
Η πρώτη από αυτές τις κριτικές, η αυστηρότερη κατά τη γνώμη μου, αφορά κάποια τάση να εκδηλώνεται αυταρέσκεια, που εκφράζεται με κάπως στομφώδη τρόπο από την Επιτροπή, όσον αφορά την ίδια την Ευρωπαϊκή Ένωση και μια επιφανειακή, σχεδόν αλαζονική, οπτική για τους εταίρους μας.
Το βασικό αυτό μειονέκτημα καταδεικνύεται από τις πρώτες κιόλας γραμμές της ανακοίνωσης της Επιτροπής.
Αναφερόμαστε στην Ευρωπαϊκή Ένωση σαν "ζωντανή απόδειξη όσων μπορεί να αποκομίσει μια ήπειρος από την ειρήνη, τη σταθερότητα, την ελευθερία και την ευημερία και σαν πρότυπο που δείχνει στον κόσμο τον δρόμο που θα πρέπει να ακολουθήσει" και καταλήγουμε "πως οι γείτονές μας έχουν τη δυνατότητα να συμμετέχουν σε αυτή την ευημερία και πως μας δίνεται η ιδεώδης ευκαιρία να τους το επιτρέψουμε" .
Νομίζω πως ένα κάπως λιγότερο κατηγορηματικό και κάπως πιο αυστηρό συμπέρασμα θα ήταν ευπρόσδεκτο.
Επιπλέον, η άποψη σύμφωνα με την οποία το ευρώ θα ευνοούσε μια συναίνεση σχετικά με την περιοριστική μισθολογική πολιτική δεν μου φαίνεται να επιβεβαιώνεται στην πραγματικότητα από τα ανήσυχα μηνύματα που απευθύνει επανειλημμένα η Ευρωπαϊκή Κεντρική Τράπεζα στα συνδικάτα, κρίνοντας τις απαιτήσεις τους υπερβολικές.
Η δεύτερη κριτική μου απορρέει ουσιαστικά από την πρώτη.
Αυτή η εξαιρετικά μεγάλη δυσκολία, να δούμε την αντίφαση με την πραγματικότητα και ενδεχομένως να θέσουμε υπό αμφισβήτηση τις απόψεις μας, περιορίζει σοβαρά τη βούληση, την οποία σωστά επιβεβαίωσε ο κ. Prodi, να δικαιώσουμε τις απαιτήσεις των πολιτών.
Αμφιβάλλω π.χ., τουλάχιστον στις χώρες που γνωρίζω καλά, πως η πρόθεση, που επαναλαμβάνεται τρεις ή τέσσερεις φορές στο έγγραφο της Επιτροπής, "να μεταρρυθμιστούν τα συστήματα κοινωνικής προστασίας, υγειονομικής περίθαλψης και συνταξιοδότησης στην Ευρώπη σε ένα πλαίσιο περιορισμού των δημοσίων δαπανών" , αμφιβάλλω λοιπόν πως η εν λόγω πρόθεση ανταποκρίνεται στις προσδοκίες αυτών των οποίων την εμπιστοσύνη θέλουμε, όπως λέμε, να ξανακερδίσουμε.
Το τρίτο σημείο κριτικής μου προκύπτει από τις δύο παρακάτω παρατηρήσεις: η αδυναμία να εξαγάγουμε συμπεράσματα και τα εμπόδια στην πορεία των απαραίτητων αλλαγών οδηγούν σε ένα εγχείρημα με πολύ περιορισμένη κατά τη γνώμη μου εμβέλεια λόγω των πάρα πολλών αοριστιών, μιας σειράς κάπως διστακτικών ενεργειών και της ίδιας της έλλειψης πνοής.
Τίποτα όμως δεν χάθηκε.
Βρισκόμαστε στην αφετηρία και έχουμε πέντε χρόνια για να επιτύχουμε, αρκεί να υπάρχει η πολιτική βούληση και να εκφράζεται με αρκετό δυναμισμό και σαφήνεια.
Η πολιτική μου ομάδα, από την πλευρά της, είναι πλήρως αποφασισμένη να συμβάλει σε αυτή την προσπάθεια.
Kυρία Πρόεδρε, η μεταρρύθμιση και ο εκδημοκρατισμός των θεσμικών οργάνων της Ευρωπαϊκής Ένωσης έχουν κεφαλαιώδη σημασία για την ιστορική και ηθική πρόκληση της διαδικασίας της διεύρυνσης.
Αυτή ήταν η εναρκτήρια δήλωση του Προέδρου της Επιτροπής κυρίου Prodi, όταν παρουσίασε τους στρατηγικούς στόχους της Ευρωπαϊκής Επιτροπής για τα προσεχή πέντε χρόνια.
Αναμένουμε τη Λευκή Βίβλο για τη διακυβέρνηση της Ευρωπαϊκής Ένωσης, η οποία θα ασχοληθεί με το θέμα της ισορροπίας ανάμεσα στις κυβερνήσεις των κρατών μελών και τα θεσμικά όργανα της Ευρωπαϊκής Ένωσης και το οποίο προβλέπεται να δημοσιευθεί φέτος το καλοκαίρι.
Σχετικά με το συγκεκριμένο αυτό θέμα πιστεύω ότι είναι σημαντικό να εξετάσουμε τη μεταρρύθμιση των εσωτερικών διαδικασιών λήψης αποφάσεων της Επιτροπής.
Η Επιτροπή στις προτάσεις της για την προσεχή Διακυβερνητική Διάσκεψη ανέφερε ότι θα προτιμούσε να δει τα μικρότερα κράτη μέλη να χάνουν το δικαίωμά τους να ορίζουν αυτομάτως μέλος στην Ευρωπαϊκή Επιτροπή.
Πρόκειται για σενάριο σύμφωνα με το οποίο η Ευρωπαϊκή Ένωση απαρτίζεται από περισσότερα από 25 κράτη μέλη.
Δεν θέλω να δω να οικοδομείται μια Ευρωπαϊκή Ένωση δύο ταχυτήτων.
Πιστεύω ότι αυτό αντιβαίνει κατάφωρα στο πνεύμα και τους στόχους της Συνθήκης της Ρώμης και όλων των μεταγενέστερων Συνθηκών.
Πρέπει να υπάρχει ισότητα σε ό,τι αφορά την εθνική εκπροσώπηση στο πλαίσιο της Επιτροπής και στο πλαίσιο όλων των υπόλοιπων ευρωπαϊκών θεσμικών οργάνων.
Θα ήθελα να υπενθυμίσω σε όσους επιδιώκουν να καταργήσουν το δικαίωμα των μικρών κρατών μελών να ορίζουν Επίτροπο, ότι οι Ηνωμένες Πολιτείες της Αμερικής αναγνωρίζουν τις μικρότερες Πολιτείες όπως ακριβώς αναγνωρίζουν και τις μεγαλύτερες Πολιτείες, στο πλαίσιο της Γερουσίας των Ηνωμένων Πολιτειών.
Λίγο πολύ καθεμία από τις 50 Πολιτείες των ΗΠΑ διαθέτει δύο έδρες στη Γερουσία των Ηνωμένων Πολιτειών, ανεξάρτητα από τον πληθυσμό της.
Για οποιεσδήποτε μελλοντικές μεταρρυθμίσεις των Συνθηκών της Ευρωπαϊκής Ένωσης θα χρειαστεί να διεξαχθεί δημοψήφισμα στη χώρα μου.
Όσοι υπερψηφίζουν μια τέτοια μελλοντική Συνθήκη θα δυσκολευθούν πολύ να κερδίσουν την υποστήριξη του ιρλανδικού λαού εάν χάσουμε το δικαίωμά μας να ορίζουμε εκπρόσωπό μας στην Ευρωπαϊκή Επιτροπή.
Αναμφισβήτητα, η μεταρρύθμιση του Ευρωπαϊκού Συμβουλίου αναμένεται να συμπεριληφθεί στην εν λόγω Λευκή Βίβλο για τη διακυβέρνηση της Ευρωπαϊκής Ένωσης, η οποία θα δημοσιευθεί το καλοκαίρι.
Για μια ακόμη φορά υπάρχουν ειδικοί τομείς χάραξης πολιτικής που πρέπει να παραμείνουν στην αρμοδιότητα των κρατών μελών.
Δεν πιστεύω ότι στην Ευρώπη υπάρχει ευρεία υποστήριξη της εισαγωγής της ψηφοφορίας με ειδική πλειοψηφία σε ό,τι αφορά θέματα φορολόγησης, δικαιοσύνης και εσωτερικών υποθέσεων, καθώς και εξωτερικών υποθέσεων σε επίπεδο Ευρωπαϊκής Ένωσης.
Επί του παρόντος, βάσει του άρθρου 99 της Συνθήκης της Ρώμης οι αποφάσεις σε επίπεδο ΕΕ σχετικά με τις φορολογικές μεταρρυθμίσεις πρέπει να λαμβάνονται ομόφωνα.
Πιστεύω ότι η πρόταση αυτή πρέπει να διατηρηθεί, καθώς ένας κοινός ευρωπαϊκός φορολογικός κώδικας θα αποδυνάμωνε μάλλον παρά θα ενίσχυε τον τρόπο λειτουργίας της Ευρωπαϊκής Ένωσης.
Υποστηρίζω τη διεύρυνση της Ευρωπαϊκής Ένωσης.
Υποστηρίζω τις θεσμικές αλλαγές προκειμένου να διασφαλισθεί ότι η διεύρυνση της Ένωσης θα πραγματοποιηθεί με αποτελεσματικό και διαρθρωμένο τρόπο.
Ωστόσο, δεν πρέπει να ξεχνάμε ότι η κοινή γνώμη των 370 εκατομμυρίων κατοίκων της Ευρωπαϊκής Ένωσης αποτελεί ζωτικό παράγοντα για την τροποποίηση των Συνθηκών της ΕΕ.
Οι αλλαγές δεν πρέπει να συντελεστούν πολύ γρήγορα και δεν μπορούν να είναι πολύ εκτεταμένες, διαφορετικά η κοινή γνώμη θα καταστήσει πράγματι δύσκολη την κύρωση οποιασδήποτε μελλοντικής Συνθήκης της Ευρωπαϊκής Ένωσης.
Κυρία Πρόεδρε, θα μιλήσω εξ ονόματος των Ιταλών Ριζοσπαστών βουλευτών.
Κύριε Πρόεδρε της Επιτροπής, είπατε πριν από λίγο ότι καμία πολιτική δομή δεν παράγει πενταετή σχέδια.
Και αυτό είναι γεγονός, αν θυμηθούμε τα σχέδια της Ρωσίας της δεκαετίας του ' 30, όμως εσείς ο ίδιος πριν από μερικούς μήνες, στην αρχή της θητείας σας, ανακοινώσατε στη Διάσκεψη των Προέδρων ότι θα παρουσιάζατε ένα πρόγραμμα κοινοβουλευτικής περιόδου, τις γενικές κατευθύνσεις της ευρωπαϊκής κυβέρνησης της οποίας προεδρεύετε και με τη θητεία της οποίας ασχολούμαστε σήμερα.
Είτε πρόκειται λοιπόν για κυβερνητικό πρόγραμμα είτε για πρόγραμμα τάσεων, η ανάλυση του εγγράφου που μας διανεμήθηκε και της ομιλίας που το συνόδευσε αποδεικνύει κυρίως ότι είναι ένας κατάλογος καλών προθέσεων ή, καλύτερα, ένας κατάλογος ζητημάτων επί τάπητος, χωρίς ωστόσο να δίνει την εντύπωση ότι η Επιτροπή παίρνει σαφή θέση σε κάποιο από αυτά τα θέματα, ότι δηλαδή επιτελεί το καθήκον που έχει επωμιστεί ως Ευρωπαϊκή Επιτροπή.
Στην Ολομέλεια αυτού του Κοινοβουλίου είχαμε στο παρελθόν σημαντικές συζητήσεις για σημαντικές στρατηγικές επιλογές που δρομολογούσε η Επιτροπή, δυνάμει της εξουσίας πρωτοβουλίας που διαθέτει, όχι τόσο υπό μορφή βολιδοσκόπησης όσο ως προτάσεις που στη συνέχεια προχωρούσαν λιγότερο ή περισσότερο, συμβάλλοντας πάντως στην ολοκλήρωση και στην ανάπτυξη της Ευρωπαϊκής Ένωσης.
Στην περίπτωση αυτή, κύριε Πρόεδρε, αυτό που έχουμε σίγουρα είναι ένας δεκάλογος: απαριθμήθηκε μια ολόκληρη σειρά προβλημάτων, επιτρέψτε μου όμως να πω ότι δόθηκε η εντύπωση ότι σε κανένα από αυτά προβλήματα η Επιτροπή δεν τολμά να πει "στον τομέα αυτόν πρέπει να γίνει αυτό" .
Μόνο σε ένα θέμα νομίζω ότι επειμείνατε ιδιαίτερα - υπερβολικά κατά τη γνώμη μου - δηλαδή στο γεγονός ότι το καθήκον που φαίνεται ότι θεωρείτε προτεραιότητα για τις δράσεις σας είναι η κατάργηση των "μη αναγκαίων" δραστηριοτήτων.
Ας είμαστε όμως προσεκτικοί, κύριε Πρόεδρε, γιατί ζήσαμε μια κρίση εμπιστοσύνης της Επιτροπής και βασίσαμε τις ελπίδες μας σε αυτή την Επιτροπή - ή τουλάχιστον το μεγαλύτερο μέρος αυτού του Κοινοβουλίου στήριξε τις ελπίδες του σε αυτή την Επιτροπή - ακριβώς για να συνοδευτεί, πάνω από όλα, η μεταρρύθμιση της Επιτροπής από μια ενίσχυση, μια νέα ταυτότητα, μια νέα συναίσθηση ότι καθοδηγούμαστε και πάλι από ασφαλή χέρια.
Ας θεωρήσουμε ότι η Επιτροπή θέλει να καταργήσει ή προτείνει να καταργήσει, κρίνοντας ότι δεν στέκεται στο ύψος τους, τις εξουσίες λ.χ. εκτέλεσης των κοινών πολιτικών, παρόλο που της παραχωρήθηκαν από τη Συνθήκη.
Τι ζητούμε κατά κάποιο τρόπο από μια κυβέρνηση; Τι ζητούμε από αυτή την ασαφή και ιδιόμορφη, τρόπον τινά, διάρθρωση που είναι η Ευρωπαϊκή Κοινότητα; Είναι καλό να έχουν οι κοινοί πόροι μια υπερεθνική κυβέρνηση και να μη μεταβιβαστούν στα κράτη μέλη ή στα Γραφεία Τεχνικής Βοήθειας, όπως συνέβη στο παρελθόν.
Μου φαίνεται ότι εσείς μας προτείνετε το ίδιο μενού, μας το προτείνετε όμως με χειρότερο τρόπο, περιορίζοντάς το, όπως λέτε, στα καθήκοντα σύλληψης κάποιας Λευκής Βίβλου, όπως μας προτείνατε.
Φοβάμαι όμως - και ας κουνάτε το κεφάλι, Πρόεδρε - πως τούτο θα μεταφραστεί σε αυτό που ορισμένες χώρες σκέφτοναι εδώ και χρόνια, πως δηλαδή η Επιτροπή πρέπει να είναι μια καλή γραμματεία του Συμβουλίου των Υπουργών.
Αν αυτός είναι ο ρόλος που σκοπεύει να αναλάβει η Επιτροπή τα επόμενα πέντε χρόνια, εμείς ως πιστοί φεντεραλιστές είμαστε βέβαιοι ότι αυτός δεν είναι ο σωστός δρόμος που πρέπει να ακολουθήσουμε και βάσει αυτού θα σας καλέσουμε και θα κρίνουμε όσα σκοπεύει να κάνει η Επιτροπή.
Η μεταρρύθμιση είναι σημαντική, το αν αυτή όμως θα οδηγήσει σε μια αποσύνδεση, μια μείωση και μια ελάττωση των υπερεθνικών εξουσιών της Επιτροπής θα εξαρτηθεί από το σύστημα της ευρωπαϊκής ολοκλήρωσης, εκείνο που είχαν σκεφτεί οι ιδρυτές πατέρες για την Ευρωπαϊκή Επιτροπή.
Όσο για τα άλλα θέματα, κύριε Πρόεδρε, ας πάρω για παράδειγμα εκείνο της οικονομικής και κοινωνικής πολιτικής: είναι βέβαιο ότι το ευρωπαϊκό κοινωνικό πρότυπο περνά βαθιά κρίση, είναι βέβαιο ότι το πρόβλημα της ανεργίας, και όχι τυχαία, είναι το υπ' αριθμόν ένα πρόβλημα που καμία από τις πολιτικές μας δεν κατόρθωσε να επιλύσει, σίγουρα όμως δεν πρόκειται να επιλυθεί με την απαρίθμηση των προβλημάτων για τα οποία ήδη μιλήσαμε στο παρελθόν, χωρίς να υπάρχει ένα σαφές όραμα, μια πρόταση, σαν εκείνη χάρη στην οποία υπάρχουν στην Ευρώπη μας οικονομίες που κινούνται με πολύ σταθερούς ρυθμούς και που, όχι τυχαία, είναι οι οικονομίες που μπόρεσαν να μετατρέψουν την ευελιξία της αγοράς εργασίας και της επιχείρησης στον υπ' αριθμόν ένα στόχο.
Αν συνεχίσουμε να κολλάμε στις προτάσεις που απέδωσαν χείριστους καρπούς μέχρι σήμερα, δεν ξέρω πώς θα μπορέσουμε να καταφέρουμε κάτι και τι θα μπορέσει να κάνει η Επιτροπή.
Το ίδιο ισχύει για τη διεύρυνση, αν είναι αυτοσκοπός, αν δεν συνοδεύεται από μια πολύ πιο αποτελεσματική μεταρρύθμιση της Ευρωπαϊκής Ένωσης και των δομών της, από προτάσεις που θα μπορούσε να διατυπώσει η Επιτροπή ακόμη και στη ΔΔ.
Κύριε Πρόεδρε, ένα θετικό πράγμα θέλω να σας πω, ίσως και σε αντίθεση με την άποψη ορισμένων συναδέλφων, όσον αφορά το τηλεγράφημα που στείλατε στην αυστριακή κυβέρνηση.
Η θέση που πήρατε μας έπεισε: καλά κάνατε και δεν απομονώσατε περισσότερο αυτή τη χώρα.
Θα δούμε όμως στην πράξη ποιες θα είναι οι συγκεκριμένες κινήσεις.
Επαναλαμβάνω, κύριε Πρόεδρε: πρόκειται για μια θεώρηση κάπως μυωπική, κατά τη γνώμη μας.
Λείπει ιδίως μια ώθηση στους τομείς που ανέφερα, για παράδειγμα όσον αφορά τα Βαλκάνια.
Είναι δυνατόν να συνεχίζουμε να αφήνουμε τα Βαλκάνια εκτός διεύρυνσης, χωρίς να σκεφτόμαστε ότι η Κροατία, η Πρώην Γιουγκοσλαβική Δημοκρατία της Μακεδονίας και άλλες χώρες έχουν και αυτές δικαίωμα να ανήκουν σε αυτή την κοινή οικογένεια;
Κυρία Πρόεδρε, κύριε Prodi, θα ήθελα να σας συγχαρώ για την πρότασή σας για μια ριζική αποκέντρωση της διαχείρισης της Ένωσης και να σας ρωτήσω γιατί εν τοιαύτη περιπτώσει υποβάλλετε ένα νομοθετικό πρόγραμμα το οποίο συνεπάγεται περισσότερη συγκέντρωση εξουσιών.
Ενθυμούμαι την ομιλία του προκατόχου σας πριν από πέντε χρόνια.
Υποσχέθηκε όπως και εσείς "λιγότερες και καλύτερες εξουσίες" , αλλά ο κ. Santer ολοκλήρωσε τη θητεία του παραδίδοντας "πολύ περισσότερες και πολύ χειρότερες εξουσίες" .
Γι' αυτόν τον λόγο λοιπόν πιστεύω πως ούτε και εσείς θα μπορέσετε να σταθείτε στο ύψος των υποσχέσεών σας.
Μιλάτε για αποκέντρωση, αλλά προωθείτε τη συγκέντρωση εξουσιών. Το νομοθετικό πρόγραμμα αδιαμφισβήτητα αποτελεί μια μακροσκελέστατη απαρίθμηση θεμάτων επί των οποίων οι πολίτες θα απολέσουν τη δυνατότητα να ασκούν επιρροή.
Αυτή την επιρροή ωστόσο θα την υφαρπάξετε από τους πολίτες εσείς, κύριε Prodi, ακόμη και σε θέματα κοινωνικής φύσης. Μιλάτε για περισσότερη διαφάνεια, αλλά υποβάλλετε προτάσεις για την απόκρυψη εγγράφων, που σήμερα είναι προσιτά στο κοινό.
Η Επιτροπή σας είναι οι μόνοι 20 άνθρωποι στην ΕΕ που μπορούν να προτείνουν τη μείωση του όγκου της νομοθεσίας.
Αυτή τη δυνατότητα δεν την έχει κανένας πολιτικός σε τοπικό επίπεδο, αφού η νομοθεσία θεσπίζεται στις Βρυξέλλες.
Γι' αυτόν τον λόγο πρέπει το νομοθετικό πρόγραμμα της Επιτροπής τουλάχιστον να συνοδεύεται από έναν εξίσου μακροσκελή κατάλογο καθηκόντων, τα οποία θα ανατεθούν ξανά στα κράτη μέλη και στη δημοκρατία των πολιτών.
Ειδάλλως, θα αυξάνει στο διηνεκές ο όγκος νόμων στις Βρυξέλλες.
Ψηφίσαμε πάνω από 10.000 νόμους και άλλες τόσες νομοθετικές τροποποιήσεις, ενώ οι υποψήφιες για προσχώρηση χώρες έχουν λάβει από την ΕΕ 26.000 έγγραφα, τα οποία στην περίπτωση της διαπραγμάτευσης με το πολωνικό κοινοβούλιο ανέρχονται σε 140.000 σελίδες.
Ήδη σήμερα είναι εξωφρενικά, αδιανόητα μεγάλος ο όγκος.
Οι Βρυξέλλες πρέπει να παίρνουν λιγότερες αποφάσεις και να επιτρέπουν τη μεγαλύτερη λήψη αποφάσεων από τους πολίτες, τις περιφέρειες και τα κράτη μέλη, ενώ συγχρόνως οι αποφάσεις που θα συνεχίσουν να αποτελούν αρμοδιότητα των Βρυξελλών πρέπει να αφορούν αποκλειστικά θέματα διασυνοριακά, επί των οποίων δεν μπορούν πλέον να νομοθετήσουν αποτελεσματικά τα εθνικά κοινοβούλια.
Επιπροσθέτως, το έργο των Βρυξελλών πρέπει να χαρακτηρίζεται από πολύ καλύτερη ποιότητα και να τελείται με απόλυτη διαφάνεια, ούτως ώστε να δημιουργείται όσο το δυνατόν λιγότερο η αίσθηση στους πολίτες ότι ο Prodi και οι προκάτοχοί του τους έχουν υφαρπάξει την αυτοδιάθεσή τους.
Τέλος, μία μόνο παρατήρηση προς τον κύριο Dell' Alba αναφορικά με το ποιο ήταν το όνειρο των ιδρυτών πατέρων: ρίξτε μια ματιά στα απομνημονεύματα του Jean Monet.
Το όνειρό του ήταν μια μικρή, πρακτική γραμματεία και όχι αυτό του οποίου προεδρεύει σήμερα ο κύριος Prodi.
Κυρία Πρόεδρε, σήμερα το πρωί ο Πρόεδρος της Επιτροπής κ. Prodi καθόρισε φιλόδοξους στόχους για την Ευρωπαϊκή Ένωση για τα επόμενα 5 χρόνια, πραγματικά αξιέπαινους στόχους προκειμένου να γίνει αισθητή η έντονη και αποτελεσματική παρουσία της Ευρώπης στον κόσμο: η επιτυχία της διεύρυνσης, η ανταπόκριση στην πρόκληση της προβολής της e-Europe - δηλαδή της ηλεκτρονικής Ευρώπης - η εισαγωγή καλύτερων αρχών διακυβέρνησης.
Δεχόμαστε ότι πρέπει να δοθεί στους Ευρωπαίους, ιδιαίτερα στη νέα γενιά, ευρεία προοπτική του πού θα βρίσκεται η Ευρώπη τα προσεχή χρόνια.
Όμως, πώς θα το επιτύχουμε όταν οι διαθέσιμοι πόροι είναι περιορισμένοι και η αξιοπιστία των θεσμικών μας οργάνων δεν είναι πολύ υψηλή; Πρέπει να συνταιριάξουμε το όραμα αυτό με την πραγματικότητα.
Εδώ υπάρχουν τρία στοιχεία που θα ήθελα να αναφέρω.
Πρώτον, χρειαζόμαστε μια επιτυχημένη ευρωπαϊκή οικονομία.
Πρέπει να διασφαλίσουμε πως θα συνεχιστεί η μείωση των ποσοστών ανεργίας σε όλη την Ευρώπη, να επιβεβαιώσουμε την τάση ιδιωτικοποίησης και απορρύθμισης, να ενθαρρύνουμε την εισαγωγή της τεχνολογίας των πληροφοριών και της γνώσης του Διαδικτύου, να αποδείξουμε ότι η ηλεκτρονική Ευρώπη αποτελεί καλή πρωτοβουλία.
Πρέπει όμως να αποφύγουμε να επιστρέψουμε πάλι στο παλιό είδος ρύθμισης και στην καταστολή της ιδιωτικής πρωτοβουλίας και των επιχειρήσεων.
Δεν πρέπει να φοβόμαστε την παγκοσμιοποίηση, αλλά πρέπει επίσης να διασφαλίσουμε ότι κατανοούμε τον πολιτικό της αντίκτυπο στην κοινωνία των δικτύων.
Χωρίς επιτυχημένη ευρωπαϊκή οικονομία δεν μπορούμε να αντιμετωπίσουμε τις προκλήσεις που έχουμε ενώπιόν μας, ιδιαίτερα δε την πρόκληση της διεύρυνσης.
Δεύτερον, πρέπει να διασφαλίσουμε ότι νομοθετούμε μόνο όταν είναι απαραίτητο, με βάση την αρχή της επικουρικότητας.
Στόχος της παρούσας Επιτροπής πρέπει να είναι επίσης να πράττουμε λιγότερα, αλλά καλύτερα, κεντρικό σύνθημα της απερχόμενης Επιτροπής.
Θα το εξετάσουμε αυτό πιο στενά όταν θα συζητήσουμε τα ετήσια προγράμματα της προτεινόμενης νομοθεσίας.
Ο κ. Bonde είχε δίκιο πως υπάρχει αυτή η εικόνα του να πράττουμε λιγότερα, αλλά καλύτερα, όμως ξαφνικά βλέπουμε ένα ετήσιο πρόγραμμα 500 προτάσεων και συστάσεων για το 2000, κάτι που φαίνεται να πηγαίνει προς την αντίθετη κατεύθυνση.
Πρέπει να καθορίσουμε προτεραιότητες και να διασφαλίσουμε την αποτελεσματική χρήση των πόρων σε καθένα από τα εν λόγω προγράμματα.
Τέλος, πρέπει να διασφαλίσουμε την κατάλληλη και πραγματική μεταρρύθμιση της Ευρωπαϊκής Επιτροπής.
Πράγματι, η Επιτροπή - θεματοφύλακας των Συνθηκών - προορίζεται να είναι ανεξάρτητο όργανο, αλλά πρέπει επίσης να μπορεί να είναι υπόλογη ενώπιον των Ευρωπαίων πολιτών μέσω του Κοινοβουλίου μας.
Το πρόβλημα της ενημέρωσης, στο οποίο μόλις αναφέρθηκε ο κ. Bonde, αντιμετωπίζεται ως οιωνός, με την Επιτροπή να προσπαθεί να περιορίσει την ενημέρωσή μας, ως πολιτών και ως βουλευτών, μολονότι έχουμε αυτό το δικαίωμα βάσει των Συνθηκών.
Η Επιτροπή στην πραγματικότητα δεν αποτελεί σήμερα ευρωπαϊκή κυβέρνηση.
Η Επιτροπή δεν αντικατοπτρίζει την πλειοψηφία στο συγκεκριμένο αυτό Κοινοβούλιο.
Εμείς στο Κοινοβούλιο πρέπει να διαδραματίσουμε μείζονα ρόλο όσον αφορά τη διαμόρφωση της διακυβέρνησης στην Ευρώπη.
Αυτή η διακυβέρνηση πρέπει επομένως να αποτελεί υπεύθυνη διακυβέρνηση, ούτως ώστε να μπορούμε πραγματικά να εργαστούμε από κοινού και να κατανοήσουμε ότι καθένα από τα θεσμικά όργανα της Ευρωπαϊκής Ένωσης έχει να διαδραματίσει τον δικό του σημαντικό ρόλο.
Ως εκ τούτου, πρέπει να διαθέτουμε αξιοπιστία, συνοχή και εμπιστοσύνη ότι, εάν εργαστούμε μαζί, μπορούμε να αποκαταστήσουμε την εικόνα της Ευρωπαϊκής Ένωσης στους πολίτες μας.
Κυρία Πρόεδρε, κύριε Πρόεδρε της Επιτροπής, συμφωνώ πλήρως με τη λογική των προτάσεων της συναδέλφου μου Heidi Hauttala, όσον αφορά τους στρατηγικούς στόχους της Επιτροπής για την επόμενη πενταετία.
Εγώ από την πλευρά μου θα περιοριστώ σε ένα θέμα που δεν θίξατε και που προβλεπόταν, και συγκεκριμένα στο πρόγραμμα εργασιών της Επιτροπής για το 2000.
Έχω επίγνωση των περιορισμών, εφόσον εργαζόμαστε στο πλαίσιο της υφιστάμενης Συνθήκης και περιοριζόμαστε από τους κανόνες λειτουργίας της - αναφέρομαι ειδικότερα στο σημαντικό θέμα της φορολογίας.
Θα ήθελα όμως ακριβώς να αποφύγω να μιλήσω για φορολογικά θέματα.
Θα ξεκινήσω χαιρετίζοντας ορισμένες προτάσεις που υποβάλλετε για το πρόγραμμα αυτό του 2000.
Αναφέρομαι σε όλες τις προτάσεις σχετικά με την ασφάλεια των τροφίμων, οι οποίες είναι φιλόδοξες και σημαντικές, καθώς και στην ασφάλεια στη θάλασσα, μετά τις δύο πετρελαιοκηλίδες που προκλήθηκαν στα ανοιχτά της Βρετάνης και στην Τουρκία.
Καλό είναι να αντιδράσει γρήγορα η Επιτροπή ως προς αυτό το ζήτημα.
Για άλλα θέματα, αντίθετα, θεωρώ πως μπορούμε να είμαστε πιο φιλόδοξοι, να προχωρήσουμε ταχύτερα.
Θέλω μάλιστα να υποβάλω ορισμένες θετικές προτάσεις, ειδικότερα όσον αφορά τον κοινωνικό τομέα, το περιβάλλον και τη συνέχεια που θα δοθεί μετά το Seattle.
Κατ' αρχάς μια παρατήρηση: είπατε πως πρέπει να συμφιλιώσουμε τον Ευρωπαίο πολίτη με τα θεσμικά όργανα, γεγονός αυτονόητο, και θεωρώ επομένως σημαντικό να αναρωτηθούμε ποιες είναι οι σοβαρότερες ανησυχίες των πολιτών.
Νομίζω π.χ. πως στον κοινωνικό τομέα δεν αρκεί να εξαγγέλλουμε μια ανακοίνωση για ένα πρόγραμμα κοινωνικών μέτρων.
Πρέπει να προχωρήσουμε ταχύτερα.
Πρέπει να μας υποβάλετε στο τέλος του έτους ένα νέο πρόγραμμα κοινωνικών μέτρων.
Τέλος, ένα θέμα που απασχόλησε την επικαιρότητα, και που εξακολουθεί να την απασχολεί πολύ, αφορά το κλείσιμο επιχειρήσεων και τις μαζικές απολύσεις.
Εργαζόμαστε βάσει μιας υφιστάμενης οδηγίας που απέδειξε τα όρια της και θα επιθυμούσαμε - σας υποβάλω την πρόταση - να επανεξετάσουμε αυτό το κείμενο οδηγίας, προκειμένου να την καταστήσουμε αποτελεσματικότερη, όσον αφορά τόσο την προστασία της απασχόλησης όσο και τις ενδεχόμενες κυρώσεις έναντι αυτών που παραβαίνουν την οδηγία.
Στον τομέα του περιβάλλοντος ανακοινώνετε μια πρόταση απόφασης σχετικά με ένα έκτο πρόγραμμα δράσης για το περιβάλλον, κάτι που είναι αξιέπαινο.
Τόλμησα να πω - αλλά ίσως με διαψεύσετε - πως το κείμενο που θα μας προτείνετε δεν θα περιέχει συγκεκριμένους στόχους ούτε χρονοδιάγραμμα υλοποίησης.
Προσωπικά θεωρώ απαραίτητο να έχουμε ποσοτικούς στόχους και ένα πραγματικό χρονοδιάγραμμα υλοποίησης.
Πιστεύω επίσης πως, όσον αφορά την αστική ευθύνη, είναι ευτύχημα που διαθέτουμε επιτέλους μια Λευκή Βίβλο, και αναφέρομαι στην αστική ευθύνη έναντι του περιβάλλοντος, αλλά υπενθυμίζω πως το Κοινοβούλιο ζητά μια νομοθετική πρωτοβουλία εδώ και έξι χρόνια και πως η Λευκή Βίβλος αναγγέλλει φυσικά μια τέτοιου είδους νομοθεσία, αλλά το ερώτημα είναι για πότε.
Και ως προς αυτό το σημείο σας εφιστώ την προσοχή στο γεγονός πως πρέπει να επισπεύσουμε τις εξελίξεις.
Τέλος, μετά το Κυότο θα ήταν εντούτοις λογικό να φτάσουμε σύντομα σε συγκεκριμένες προτάσεις, και τελειώνω με δυο λόγια σχετικά με τον ΠΟΕ.
Πιστεύω πως το ενδεχόμενο να ξεκινήσει ένας νέος γύρος συνολικών διαπραγματεύσεων δεν είναι κατ' ανάγκη άσχημο, αλλά πιστεύω και επαναλαμβάνω πως είναι πραγματικά ανάγκη να προηγηθεί υποβολή εκ μέρους της Επιτροπής προτάσεων, προκειμένου να αλλάξουν οι κανόνες λειτουργίας του ΠΟΕ.
Η Επιτροπή διαδραματίζει κάποιο ρόλο στο εσωτερικό της Ένωσης, αλλά και κάποιον παγκόσμιο ρόλο.
Θεωρώ πως η Ευρωπαϊκή Ένωση πρέπει να βρίσκεται στη βάση μιας επαναξιολόγησης της λειτουργίας του ΠΟΕ, μιας επαναξιολόγησης που πρέπει να μας οδηγήσει στην υποβολή συγκεκριμένων προτάσεων όσον αφορά το καταστατικό λειτουργίας του.
Κυρία Πρόεδρε, μιλήσατε για θεμελιώδεις πολιτικές αξίες και μία από τις θεμελιώδεις πολιτικές αξίες, σημαντικότερη και από τη δημοκρατία, είναι ο σεβασμός των άλλων.
Γι' αυτό πιστεύουμε ότι εσείς καλά κάνατε και στείλατε ένα μήνυμα και ότι αυτοί που το αμφισβήτησαν ίσως επηρεάζονται ακόμη από μια μπολσεβικική ή ναζιστική κουλτούρα, γιατί δημοκρατία σημαίνει ότι κάνουμε διάλογο με τους άλλους και ότι τους δίνουμε να καταλάβουν όταν κάνουν λάθος, αλλά επίσης ότι ακούμε και τα δικά τους επιχειρήματα.
Διεύρυνση - η Εθνική Συμμαχία το επαναλαμβάνει εδώ και δέκα χρόνια στο Ευρωπαϊκό Κοινοβούλιο - δεν μπορεί να σημαίνει αποδυνάμωση, και επομένως δεν μπορεί να σημαίνει αύξηση των κινδύνων.
Οι προσδοκίες των υποψήφιων χωρών είναι τουλάχιστον εξίσου σημαντικές με τις προσδοκίες των δικών μας σημερινών συμπολιτών, οι οποίοι αρχίζουν να απογοητεύονται σοβαρά από τη λειτουργία αυτής της Ευρώπης που δεν μπορεί να επιλύσει τα σοβαρότερα προβλήματα.
Χρειάζεται συνεπώς αυστηρότητα στη διεύρυνση, με σεβασμό εκείνων των συμφώνων τα οποία - όταν είναι ενδεχομένως αναγκαίο - θα έπρεπε να αναδιατυπωθούν σε σχέση με ορισμένα θεμελιώδη προβλήματα: ό,τι συνέβη στη Ρουμανία, μέχρι το Βελιγράδι - την περιβαλλοντική και οικολογική τραγωδία - αλλά κυρίως τη συνεχή εξάπλωση της αδιαφορίας έναντι των μεγάλων προβλημάτων της ασφάλειας.
Ακόμη και σήμερα δεν υπάρχουν βέβαιες απαντήσεις για τον έλεγχο των πυρηνικών σταθμών στις δημοκρατίες της Ανατολικής Ευρώπης.
Συνεπώς, πριν από οποιαδήποτε διεύρυνση πρέπει να εξεύρουμε τους αναγκαίους πόρους, για να υλοποιήσουμε επιτέλους μια ευρωπαϊκή δύναμη ελέγχου που θα είναι υπεύθυνη για τον έλεγχο της ποιότητας και των συνθηκών διαβίωσης, με στόχο να δημιουργηθεί ένας νέος κόσμος όπου δεν θα συμβαίνουν πια τέτοιες τραγωδίες.
Θα ήθελα επίσης να πω δυο λόγια για την Αφρική, κυρία Πρόεδρε.
Ο Τρίτος και ο Τέταρτος Κόσμος έχουν εγκαταλειφθεί στην τύχη τους: θα αρκούσε ένα δολάριο, ενάμισι ευρώ, για να σωθούν πολλά παιδιά.
Η τόσο δημοκρατική και προοδευτική Ευρώπη σιωπά και δεν αντιμετωπίζει αυτά τα τραγικά προβλήματα, ενώ η μισή Αφρική πεθαίνει από AIDS και άλλες ασθένειες.
Μια τελευταία παρατήρηση όσον αφορά το Internet και την παγκοσμιοποίηση.
Η παγκοσμιοποίηση της οικονομίας δεν μπορεί να μετατραπεί σε ομογενοποίηση των προϊόντων και των ποιοτήτων όπως και η παγκοσμιοποίηση της πολιτικής δεν μπορεί να μετατραπεί σε ισοπέδωση των αξιών, των ελπίδων και του ενθουσιασμού.
Οι λαοί που δεν συμμετέχουν και σιγά-σιγά απομακρύνονται κάνουν χώρο σε μια ολιγαρχία που παίρνει την εξουσία και αφήνει τον έλεγχο σε λίγους.
Όσον αφορά το Internet, η Ευρώπη έχει επιτέλους το θάρρος να πει ότι χρειάζονται κανόνες.
Επιτρέψτε μου αυτή τη στιγμή να χειροκροτήσω προσωπικά τους πειρατές του Διαδικτύου, οι οποίοι με τον τρόπο που ενεργούν αναγκάζουν τον κόσμο να προβληματιστεί για το μοναδικό σύστημα που σήμερα δεν έχει κανόνες.
Εμείς είμαστε ο κόσμος των κανόνων: επιβάλλουμε κανόνες ακόμη και στο Internet, δίνοντας έτσι κανόνες και ελπίδες στο μέλλον των συμπολιτών μας.
Κυρία Πρόεδρε, ως φορολογούμενος της περιοχής του Πάδου έχω ήδη γνωρίσει τη μέγκενη των φόρων του Prodi, τότε αρχηγού της κυβέρνησης της Ιταλίας, στην οποία υπόκειται και φορολογικά η περιοχή του Πάδου.
Τον άκουσα τώρα με ανησυχία να αναφέρεται σε νέους πόρους, ιδέα που εύκολα μεταφράζεται στην επιβολή νέων φόρων ενόψει, μεταξύ άλλων, της διεύρυνσης, δηλαδή της εισόδου νέων κρατών στην Ένωση.
Μα γιατί δεν το πληρώνουν οι ίδιοι το εισιτήριο εισόδου τους; Οι ψηφοφόροι μου της περιοχής του Πάδου, οι οποίοι, χάρη στον Prodi, έχουν ήδη πληρώσει τον φόρο που είναι γνωστός στην Ιταλία ως φόρος για την Ευρώπη - που μόνο εν μέρει επιστράφηκε - δεν έχουν απολύτως καμία πρόθεση να πληρώσουν, πάντα χάρη στον Prodi, και άλλους φόρους για κανέναν άλλο.
NL) Κυρία Πρόεδρε, κύριε Πρόεδρε της Ευρωπαϊκής Επιτροπής, Επίτροποι, η Ευρωπαϊκή Επιτροπή πέντε μήνες μετά την ανάληψη των καθηκόντων της μας παρουσίασε ένα έγγραφο που αναφέρεται στην κατεύθυνση προς την οποία θέλει να οδηγήσει την Ευρωπαϊκή Ένωση.
Πρόκειται για ένα έγγραφο φιλόδοξο, αλλά και μεγαλόστομο.
Δεν ακούγονται μήπως εξαιρετικά πομπώδεις φράσεις όπως "ολόκληρος ο κόσμος κοιτά με δέος την Ευρώπη"; Ας μη λησμονούμε εξάλλου ότι η ευρωπαϊκή ήπειρος είναι πολύ μεγαλύτερη από τα δεκαπέντε κράτη μέλη της Ευρωπαϊκής Ένωσης.
Η εξασφάλιση της ειρήνης, της δημοκρατίας και των ανθρωπίνων δικαιωμάτων, και μάλιστα στο σύνολο της Ευρώπης, αποτελεί έναν εξαιρετικά φιλόδοξο στόχο.
Πολύ θα ήθελα να γνωρίζω πώς σκέφτεται η Ευρωπαϊκή Επιτροπή να επιτύχει τον στόχο αυτό.
Το ευρωπαϊκό μοντέλο ολοκλήρωσης ως πηγή έμπνευσης για τη διεθνή κοινότητα σημαίνει μήπως την εξαγωγή του γιγαντισμού και του συγκεντρωτισμού; Η Επιτροπή θεωρεί ότι η εξωτερική πολιτική θα είναι επιτυχημένη εφόσον καθένας γνωρίζει ακριβώς ποιος την κατευθύνει!
Μα ποιος λοιπόν την κατευθύνει; Η Επιτροπή στο σύνολό της, ο Πρόεδρός της ή μήπως το Συμβούλιο;
Η νέα ευρωπαϊκή διοίκηση απαιτεί ισχυρά όργανα, μας λέτε, ενώ συγχρόνως η Ευρωπαϊκή Επιτροπή θέλει να επικεντρωθεί στα βασικά της καθήκοντα.
Με αυτό το τελευταίο συμφωνούμε απολύτως.
Καιρός είναι επιτέλους να περιοριστούν τα όργανα της Ένωσης στα πραγματικά διασυνοριακά προβλήματα, καιρός είναι να σταματήσουν να φορτώνουν την ευρωπαϊκή άμαξα με αρμοδιότητες που αφαιρούν από τις εθνικές αρχές.
Το έγγραφο κάνει αρκετές αναφορές στις κοινοτικές αξίες.
Δυστυχώς δεν αναφέρει πουθενά ωστόσο σε ποιους κανόνες στηρίζονται οι αξίες αυτές.
Διερωτάται κανείς από που πηγάζουν τέτοιες αξίες και κανόνες.
Πιστεύω ακράδαντα ότι η Βίβλος, ο λόγος του Θεού, αποτελεί τη μοναδική καθαρή πηγή καλών κανόνων και πραγματικών αξιών.
Θα πρέπει να αναγνωρίσουμε ότι στην παράδοση της ηπείρου μας η αρχή αυτή αποτελεί ένα σημαντικότατο στοιχείο.
Αξιότιμη κυρία Πρόεδρε, σύμφωνα με την άποψη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών το σημαντικότερο έργο της Επιτροπής και ολόκληρης της αΕνωσης τα επόμενα χρόνια είναι η επιτυχής πραγματοποίηση της διεύρυνσης.
Η Επιτροπή θα πρέπει να διεξαγάγει αποφασιστικές διαπραγματεύσεις με την επιδίωξη η κάθε υποψήφια χώρα να μπορέσει να ενταχθεί στην αΕνωση όσο το δυνατόν συντομότερα.
Από την άλλη πλευρά, πρέπει να φροντίσουμε ώστε να μην αποδυναμώσουμε τα μέχρι τώρα επιτεύγματα της ολοκλήρωσης ούτε τους στόχους που έχουμε θέσει γι' αυτή.
Για να αποφευχθεί αυτό η Ομάδα των Φιλελευθέρων έχει εκφράσει την επιθυμία να μελετήσουμε στη Διακυβερνητική Διάσκεψη διάφορα μοντέλα διαφοροποιημένης ολοκλήρωσης και να δημιουργήσουμε μια αΕνωση ομόκεντρων κύκλων, η οποία θα έχει έναν πυρήνα ομοσπονδιακών κρατών και μια λιγότερο ολοκληρωμένη περιφέρεια.
Είναι προφανές ότι η εσωτερική διαφοροποίηση της αΕνωσης θα αποτελέσει θέμα της ΔΔ, κατά την επεξεργασία του οποίου χρειάζεται αμεροληψία.
Η τεχνική βελτίωση του συστήματος ευελιξίας δεν αρκεί, αλλά θα πρέπει να τεθεί επίσης το θέμα της ανάπτυξης ιδίων θεσμών για τις χώρες της "εμπροσθοφυλακής" , όπως έχει προτείνει μεταξύ άλλων ο κ. Jacques Delors.
Με τον τρόπο αυτό μπορούμε να δημιουργήσουμε ένα σύστημα λήψης αποφάσεων πιο αποτελεσματικό, πιο σαφές, πιο διαφανές και πιο δημοκρατικό από το σημερινό.
Ελπίζω η Επιτροπή να εκπονήσει τη δική της πρόταση σχετικά με τον τρόπο που θα μπορούσε να πραγματοποιηθεί η θεσμική και άλλου είδους διαφοροποίηση της διευρυνόμενης αΕνωσης.
Κυρία Πρόεδρε, κύριε Πρόεδρε της Ευρωπαϊκής Επιτροπής, κυρίες και κύριοι Επίτροποι, με παραπλάνησε η εμπνευσμένη σας ομιλία, κύριε Prodi.
Τα λόγια σας γεννούν προσδοκίες, μπορούν όμως και να οδηγήσουν σε απογοήτευση.
Όπως μόλις είπε και ο κ. Van Velzen, καλά τα λόγια, όμως αυτό που χρειάζεται είναι έργα.
Η διεύρυνση της Ευρωπαϊκής Ένωσης εμπνέεται από τον πόθο μας για ειρήνη, ασφάλεια και σταθερότητα.
Θέλετε να καθησυχάσετε τόσο τους υποψηφίους όσο και την ευρωπαϊκή κοινή γνώμη.
Βλέπουμε, ωστόσο, ιδιοίς όμμασιν ότι σήμερα συμβαίνει ακριβώς το αντίθετο.
Διαπιστώνουμε την αύξηση του φόβου και της ανασφάλειας ακόμα και στις περιοχές όπου η ανεργία δεν είναι υψηλή, αλλά αντίθετα επικρατεί ευμάρεια.
Οφείλουμε να κάνουμε τους πολίτες μας να θεωρούν την Ευρωπαϊκή Ένωση πατρίδα τους, είπε ο κ. Swoboda, και νομίζω ότι έχει δίκιο.
Πρόκειται για έναν χώρο στον οποίο όλοι εμφορούμεθα από τις ίδιες αξίες και όπου ο καθένας έχει συγκεκριμένα καθήκοντα και υποχρεώσεις.
Αυτό οφείλεται προφανώς στους κανόνες που ανέφερε ο κ. Van Dam.
Αυτό ακριβώς είναι η επικουρικότητα. Σαφείς ευθύνες για όλα τα επίπεδα διοίκησης, εταίροι και όχι ανταγωνιστές στην πολιτική.
Επικουρικότητα σημαίνει να ασκείται η εξουσία όσο το δυνατόν εγγύτερα στον πολίτη, εκεί ακριβώς όπου μπορεί να ασκηθεί με όσο το δυνατόν περισσότερη διαφάνεια και μπορεί να ελέγχεται από τους πολίτες.
Γι' αυτό χρειάζονται νέα πολιτικά ήθη, όχι μόνο στα λόγια, αλλά και στην πράξη, ήθη τα οποία να λαμβάνουν υπόψη την πραγματικότητα των κρατών μελών και των περιφερειών.
Υπάρχουν περιφέρειες οι οποίες από πολιτιστική και οικονομική άποψη είναι τόσο σημαντικές όσο ορισμένα κράτη μέλη.
Η νέα Ευρώπη δεν θα πρέπει να επεκτείνεται μόνο σε πλάτος, οφείλει επίσης να βαθαίνει, βιώνοντας στην πράξη τις αξίες για τις οποίες μιλούμε και οικοδομώντας δημοκρατικά μια πραγματική κοινότητα.
Πάνω σε αυτή τη βάση θα κριθεί η Ευρωπαϊκή Επιτροπή.
Κυρία Πρόεδρε, η Επιτροπή μάς παρουσιάζει σήμερα τους στρατηγικούς της στόχους για την περίοδο 2000-2005 υπό μορφή ενός πάρα πολύ γενικής φύσεως εγγράφου, το οποίο εξομαλύνθηκε ως προς όλα τα επίμαχα σημεία προκειμένου να αποφευχθούν οι πολύ μεγάλες συγκρούσεις και με τους μεν και με τους δε.
Κατά συνέπεια, στο πρώτο μέρος που αφορά τις νέες μορφές ευρωπαϊκής διακυβέρνησης δεν θα διαβάσουμε φυσικά πουθενά τις λέξεις φεντεραλισμός και υπερκράτος.
Ωστόσο, αυτές ακριβώς διαφαίνονται όταν γίνεται λόγος για ισχυρά ευρωπαϊκά θεσμικά όργανα, με αποκέντρωση μόνο των τρεχουσών εκτελεστικών δραστηριοτήτων και με προώθηση της συλλογικής τους εικόνας σε ένα συγκεχυμένο σύνολο όπου οι κυβερνήσεις και τα εθνικά κοινοβούλια ανακατεύονται με τις περιφερειακές ή και τοπικές αρχές, καθώς και με την κοινωνία των πολιτών, παράγοντες που χαρακτηρίζονται όλοι, χωρίς καμία ιεράρχηση, ως "συμμετέχοντες στις ευρωπαϊκές υποθέσεις" .
Αυτές οι ασάφειες κρύβουν πολλές παρεξηγήσεις, και κατ' αρχάς όσον αφορά τις αξίες μας.
Ουσιαστικά, δεν αρκεί να επικαλούμαστε τη δημοκρατία για να είμαστε δημοκράτες.
Πρέπει κυρίως, και έμπρακτα, να αποδεχτούμε οι πολίτες να λαμβάνουν ελεύθερα τις αποφάσεις τους στο επίπεδο όπου πληρούνται καλύτερα οι αντικειμενικές προϋποθέσεις μιας δημοκρατικής συζήτησης εκ του σύνεγγυς, έντιμης και διαφανούς, δηλαδή κυρίως σε εθνικό επίπεδο.
Ωστόσο, ολόκληρη η ανακοίνωση της Επιτροπής βασίζεται ακριβώς στο αντίθετο αξίωμα, σύμφωνα με το οποίο θα πρέπει, με το πρόσχημα της καλύτερης προάσπισης των λαών, να περιορίζουμε όλο και περισσότερο το περιθώριο αυτόνομης επιλογής τους μέσω νέων κανονισμών, νέων ενσωματώσεων πολιτικής ή νέων δεσμευτικών νομικών δομών, όπως το σχέδιο του Χάρτη που αποκαλείται, εντελώς εσφαλμένα, των θεμελιωδών δικαιωμάτων.
Υπογραμμίζω το "εντελώς εσφαλμένα" , αφού ουσιαστικά ο εν λόγω χάρτης πρόκειται να περιορίσει αυτά τα δικαιώματα.
Στην Ομάδα Ένωση για την Ευρώπη των Εθνών έχουμε εντελώς διαφορετικές αρχές.
Θέλουμε να προασπίσουμε τις χώρες της Ευρώπης, σεβόμενοι όμως παράλληλα τις επιλογές των λαών.
Δεν πρόκειται καθόλου για τετραγωνισμό του κύκλου.
Πρέπει να ξεφύγουμε όντως από τα ξεπερασμένα φεντεραλιστικά σχήματα, τα σχήματα αυτών των οποίων όλες οι ιδέες, όσον αφορά την ευρωπαϊκή υπόθεση, εκπορεύονται από τα απομνημονεύματα του Jean Monnet.
Αντίθετα, πρέπει να ανοίξουμε τα ευρωπαϊκά θεσμικά όργανα στον σύγχρονο κόσμο, επινοώντας μια δυναμική μεταβλητής γεωμετρίας με σεβασμό των εθνών.
Αυτή είναι η μεγάλη ιδέα για τη νέα διακυβέρνηση που θα θέλαμε να είχαμε βρει στην ανακοίνωσή σας, κύριε Πρόεδρε, αλλά δυστυχώς δεν υπήρχε.
FR) Κυρία Πρόεδρε, κύριε Πρόεδρε της Επιτροπής, διατείνεστε πως διαμορφώνετε μια νέα Ευρώπη, αλλά δυστυχώς σας λείπει μια απαραίτητη προϋπόθεση: η εμπιστοσύνη.
Κανείς δεν μπορεί όντως να κερδίσει την εμπιστοσύνη εκατομμυρίων Ευρωπαίων εάν δεν την αξίζει.
Και πώς να είστε άξιοι εμπιστοσύνης μετά την υπόθεση των τρελών αγελάδων και την παραίτηση της Επιτροπής Santer λόγω δωροδοκίας; Φέρετε την ευθύνη για εκατομμύρια ανέργους και για εκατομμύρια φτωχούς, για την αβεβαιότητα και για τη μιζέρια που επιδεινώνεται εξαιτίας των πολιτικών σας, οι οποίες χαρακτηρίζονται από υπερβολικά μεγάλο αριθμό συναλλαγών και υπέρμετρο φιλελευθερισμό, καθώς και εξαιτίας της αναγκαστικής πορείας προς το ενιαίο νόμισμα.
Θελήσατε και οργανώσατε την κατάργηση των εσωτερικών συνόρων, παραδίδοντας κατ' αυτόν τον τρόπο την Ευρώπη στην έκρηξη της εγκληματικότητας και της ανασφάλειας, καθώς και στην εξάπλωση της ανεξέλεγκτης μετανάστευσης.
Σήμερα προτείνετε να δώσετε όλη την εξουσία για τη λήψη αποφάσεων σε μια χούφτα υπαλλήλους υποβιβάζοντας τα κράτη, τους φορείς τοπικής αυτοδιοίκησης και τις ΜΚΟ, που βρίσκονται εξάλλου στο σύνολό τους στην ίδια μοίρα όσον αφορά την υποταγή τους στις Βρυξέλλες, σε απλά εκτελεστικά όργανα των άνωθεν λαμβανόμενων αποφάσεων.
Ούτε μία φορά δεν αναφέρονται στο δεκατετρασέλιδο έγγραφό σας τα εθνικά κοινοβούλια, μολονότι αποτελούνται από εκπροσώπους εκλεγμένους από τον λαό.
Είναι όμως αλήθεια πως δεν έχουν κανέναν ρόλο στη στρατηγική σας.
Δεν τολμάτε καν να ονομάσετε τα πράγματα με το όνομα τους και καταφεύγετε πίσω από μια ψευτομοντέρνα σημασιολογία αποκαλώντας "διακυβέρνηση" αυτό που δεν είναι τίποτε άλλο από μια ομοσπονδιακή, αυταρχική και συγκεντρωτική κυβέρνηση.
Αφού προσπαθούσατε για πολλά χρόνια να πείσετε μιλώντας για κοινή κυριαρχία, παραδέχεστε σήμερα τον απώτερο σκοπό σας: να ξεπουλήσετε κάθε ευρωπαϊκή κυριαρχία, τόσο εθνική όσο και συλλογική, σε μια παγκόσμια κυβέρνηση στην οποία δεν ελπίζετε καν να καταλάβετε μια θέση υπεροχής.
Τέλος, τολμάτε να καταδικάζετε και να επιβάλετε κυρώσεις, ή επιτρέπετε την καταδίκη και την επιβολή κυρώσεων, για τις ελεύθερες και δημοκρατικές εκλογές που διεξήγαγαν εκατομμύρια Αυστριακοί μόνο και μόνο επειδή δεν σας αρέσει το αποτέλεσμα.
Ταυτόχρονα όμως υποστηρίζετε την κομμουνιστική Κίνα και έχετε εμπορικές συναλλαγές με χώρες που παραβιάζουν απροκάλυπτα τα δικαιώματα του ανθρώπου εδώ και δεκαετίες.
Ακόμα και σήμερα οι Ευρωπαίοι βουλευτές ανεβαίνουν στις επάλξεις εναντίον ενός τηλεγραφήματος που απηύθυνε ο κ. Prodi στον Καγκελάριο Schόssel, το οποίο ωστόσο δεν αποτελεί προφανώς εκδήλωση συμπάθειας, παρά πολιτικό ελιγμό.
Οι παλληκαρισμοί σας δεν εξαπατούν κανέναν γιατί, όπως γνωρίζετε πολύ καλά, είτε το θέλετε είτε όχι έχετε ανάγκη την Αυστρία για να μεταρρυθμίσετε τις Συνθήκες και να εναρμονίσετε τη φορολογία της αποταμίευσης.
Θα χρησιμοποιήσετε την Αυστρία για να στερήσετε από τα κράτη λίγο ακόμα από τις πραγματικές εξουσίες στην οικοδόμηση της Ευρωπαϊκής Ένωσης, επιδεικνύοντας κυνισμό και υποκρισία, αλλά θα χρησιμοποιήσετε την Αυστρία ως πολύ βολικό φόβητρο.
Βεβαίως, εσείς της Επιτροπής δεν είστε οι μόνοι υπεύθυνοι.
Ευθύνη φέρουν επίσης οι κυβερνήσεις που σας στηρίζουν, είτε από αδυναμία είτε λόγω ιδεολογίας.
Οι Βρυξέλλες δεν είμαστε όλοι εμείς, όπως ισχυρίζεστε, αλλά όλοι εσείς.
Πάψτε να ψεύδεσθε, γιατί είναι σαφές πως χλευάζετε τις επιθυμίες των λαών της Ευρώπης.
Οι Ευρωπαίοι δεν είναι ελεύθεροι να επιλέξουν παρά μεταξύ του καλύτερου σας κόσμου και του εξευτελισμού.
Περισσότερο από δέκα χρόνια μετά την κατάρρευση της Σοβιετικής Ένωσης τα σχέδια σας μυρίζουν "goulag" και καθησυχαστική ηθικοκρατία.
Ήμασταν μεταξύ των λίγων που καταφέρονταν εναντίον της κομμουνιστικής δικτατορίας.
Είμαστε και θα παραμείνουμε μεταξυ αυτών που αγωνίζονται εναντίον της ευρωπαϊκής δικτατορίας και καλούμε όλους τους λαούς της Ευρώπης να συμμετέχουν στην αντίσταση εναντίον των τερατωδών σχεδίων σας.
Η σωτηρία των ευρωπαϊκών δημοκρατιών βρίσκεται στα έθνη, στα εθνικά κράτη, και η σωτηρία της Ευρώπης στη συνεργασία μεταξύ των εθνών της Ευρώπης.
(Χειροκροτήματα από ορισμένες πλευρές)
Πρόεδρε Prodi, μας παρουσιάσατε σήμερα ένα πενταετές πρόγραμμα της Επιτροπής με πολλούς στόχους που συμμεριζόμαστε, ένα πρόγραμμα από σενάρια και θέματα, και πρέπει συνεπώς να σταθούμε, πέρα από τις συγκεκριμένες περιπτώσεις, στα μείζονα θέματα.
Νομίζω ότι από τα λόγια σας και από το έγγραφο που μας διαβιβάσατε μπαίνει σε δεύτερη μοίρα ένα θέμα που για σας, κύριε Πρόεδρε, όπως και για μένα, είναι πολύ σημαντικό: η αλληλεγγύη, όχι τόσο σε διεθνές όσο σε εσωτερικό επίπεδο.
Ο Σεβασμιότατος Carlo Maria Martini, Αρχιεπίσκοπος του Μιλάνου, καλεί όλους τους πολιτικούς, και ιδίως εκείνους που, όπως εσείς και εγώ, κύριε Πρόεδρε, ανάγουν την αφοσίωση των Καθολικών στην πολιτική σε πηγή, από άποψη πολιτισμού και αξιών, της ίδιας τους της παρουσίας, να επανεξετάσουν ένα αναπτυξιακό θέμα το οποίο, πέρα από το οικονομικό όφελος, στρέφεται με μεγάλη, πολύ μεγάλη προσοχή στους παρακατιανούς, στους αποκλεισμένους.
Το θέμα αυτό είναι πραγματικά πολύ σημαντικό και μας δείχνει πόσο δύσκολο και περίπλοκο είναι να προσδιοριστούν οι δείκτες της προόδου και πόσο ανεπαρκής είναι η χρήση μόνο της παραμέτρου του κατά κεφαλήν εισοδήματος.
Μας δείχνει επίσης την ανάγκη ενός νέου μοντέλου ανάπτυξης, γερά εδραιωμένου στην κουλτούρα των Καθολικών που δραστηριοποιούνται στον κοινωνικό τομέα, οι οποίοι βλέπουν στην κοινότητα των πολιτών, στις κοινωνικές διαρθρώσεις προς ενθάρρυνση και διευκόλυνση εκ μέρους του κοινού, τα καταλληλότερα μέσα για την ανάπτυξη της αλληλεγγύης.
Αναδεικνύεται με τον τρόπο αυτό το θεμελιώδες στοιχείο για την ανάπτυξη κάθε ανθρώπου: η ελευθερία του, που έρχεται πριν από το οικονομικό όφελος.
Αυτή η κοινωνική ελευθερία, που εκφράζεται με πρωτοβουλίες υπέρ των παρακατιανών, είναι πολύ καλή ανταμοιβή από άποψη δικαιοσύνης και κοινωνικής ισορροπίας.
Οι δημόσιοι οργανισμοί, κύριε Πρόεδρε, δεν πρέπει να σκέφτονται μόνο το οικονομικό κριτήριο.
Πρέπει ακόμη να στοχεύουν στην εξυπηρέτηση των ανθρώπων και στη δέσμευση για την ωρίμανση της ελευθερίας όλων, χωρίς φυσικά να ξεχνάνε ότι όλα αυτά δεν μπορούν και δεν πρέπει να έρχονται σε αντίθεση με την ανάγκη να δημιουργούν επιχειρήσεις, να επενδύουν και να διακινδυνεύουν, και σε ένα οργανωμένο και κατευθυνόμενο σύστημα οι επιχειρηματίες είναι σε θέση να συμβάλουν σημαντικά στην κοινωνική ανάπτυξη και στην αλληλεγγύη.
Την εποχή της παγκοσμιοποίησης, ακόμη κι αν θέλουμε να τη συνοδεύσουμε με ένα πλαίσιο σαφών κανόνων που να προσφέρουν εγγυήσεις στους οικονομικούς φορείς και στους καταναλωτές, η Ευρωπαϊκή Επιτροπή δεν μπορεί να ξεχνά την αλληλεγγύη, δίνοντας έμφαση στην επίτευξή της, χρησιμοποιώντας όλα τα πλούτη του ανθρώπου και συγκρίνοντας τις ανάγκες του ενός με αυτές του συνανθρώπου του.
Εμείς προερχόμαστε από μια ιστορία όπου μας έμαθαν ότι η πολιτική πρέπει να έχει καρδιά.
Ελπίζουμε ότι η Λευκή Βίβλος, οι δράσεις της και αυτές της Επιτροπής θα το δείξουν στην πράξη.
) Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, η διαμόρφωση της νέας Ευρώπης είναι ένας φιλόδοξος στόχος τόσο για την Επιτροπή όσο και για όλους εμάς.
Οι επιδιώξεις μας και το έργο μας θα παρακολουθείται από τους πολίτες των χωρών μας, αλλά και από πολλούς άλλους πέραν της Ευρώπης και της Ένωσής μας.
Ποια θα είναι λοιπόν η εικόνα που θα διαμορφώσει αυτή η κοινή γνώμη που ενδιαφέρεται και ο υπόλοιπος κόσμος γι' αυτό το πενταετές πρόγραμμα; Η απάντησή μου είναι ότι πρόκειται για μια νέα αρχή, μια ατζέντα ξεκάθαρα μεταρρυθμιστική, που επιβεβαιώνει την επιθυμία της Ένωσης του 2000 να μην παραμείνει στο επίπεδο μιας οικονομικής ένωσης, αλλά να είναι μια Ένωση με αξίες που την αντιμετωπίζουμε με σοβαρότητα.
Η Επιτροπή δικαιολογημένα δηλώνει ότι η επιδίωξη της Ένωσης στην εποχή της παγκοσμιοποίησης είναι η ανάπτυξη και η προάσπιση μιας ευημερούσας κοινωνίας που διαπνέεται από αλληλεγγύη, μια δίκαιη και αποτελεσματικότερη Ευρώπη, η οποία βλέπει, από την οπτική της αλληλεγγύης και του πεφωτισμένου ιδίου οφέλους, την ευθύνη που έχει και πέραν της δικής της ηπείρου, διότι αντιλαμβανόμαστε τη φτώχεια και την αποξένωση ως τους χειρότερους εχθρούς της ειρήνης και της ελευθερίας.

Όντας σύμφωνος με όσα ανέφεραν οι συνάδελφοι βουλευτές της Ομάδας μου και επιδοκιμάζοντας τον κυρίαρχο τόνο του εγγράφου σας, θέλω να στρέψω την προσοχή σε δύο ελλείψεις οι οποίες πρέπει να διορθωθούν καθώς συνεχίζουμε το έργο μας.
Η πρώτη αφορά τις γυναίκες, το φύλο ή τα δικαιώματα της γυναίκας.
Αναφερθήκατε στη συμμετοχή των γυναικών στην αύξηση της παραγωγής και της ανάπτυξης.
Αυτό είναι σημαντικό, όμως η ισότητα δεν είναι αναγκαία μόνο για την παραγωγικότητα, αλλά και για τη δημοκρατία στις κοινωνίες μας.
Γι' αυτόν τον λόγο είναι εντυπωσιακό το γεγονός ότι η λέξη ισότητα, φύλο ή γυναίκα, εν γένει, δεν αναφέρεται πουθενά στο πλαίσιο της διαμόρφωσης της νέας Ευρώπης.
Στην ομιλία σας αναφερθήκατε στη γυναίκα, όμως η λέξη αυτή δεν αναφέρεται πουθενά στους στρατηγικούς στόχους.
Οφείλεται άραγε αυτό, κύριε Επίτροπε, στο γεγονός ότι η ενσωμάτωση της αρχής της ισότητας έχει ήδη υλοποιηθεί στην Επιτροπή σε τέτοιον βαθμό ώστε να μη χρειάζεται να γίνεται αναφορά στις γυναίκες; Πώς αλλιώς εξηγείτε αυτή την απουσία των γυναικών; Η ΕΕ δεν πρέπει να μεταβληθεί σε μια Ένωση με αντρικό πρόσωπο.
Η δεύτερη ερώτησή μου αφορά την Αφρική, η οποία επίσης δεν αναφέρεται στο πλαίσιο της διαμόρφωσης της νέας Ευρώπης, ενώ αναφέρονται όλες οι άλλες ήπειροι.
Στην Αφρική βρίσκεται ο μεγαλύτερος αριθμός προσφύγων στον κόσμο, είναι συγκεντρωμένη η μεγαλύτερη φτώχεια στον κόσμο και η επιδημία του AIDS που αφανίζει.
Γνωρίζω ότι ο Επίτροπος κ. Nielson, όπως και άλλοι, κάνουν καλή δουλειά, όμως απαιτείται να εστιαστεί η προσοχή ολόκληρης της Επιτροπής σε αυτή την ήπειρο, και σε σχέση με τους στρατηγικούς της στόχους.
Τέλος, θέλω να καλωσορίσω την ανακοίνωση της Επιτροπής όπως και το γεγονός ότι σε αυτή δηλώνεται για πρώτη φορά ότι η ΕΕ προτίθεται να λάβει μονομερώς μέτρα που θα βοηθήσουν τις αναπτυσσόμενες χώρες να έχουν αυξημένη πρόσβαση στις αγορές μας.
Η ερώτηση μου είναι πότε θα γίνει αυτό.
Κυρία Πρόεδρε, κύριε Πρόεδρε της Επιτροπής, αξιότιμοι συνάδελφοι, βρισκόμαστε μπροστά σε ένα θεμελιώδες έγγραφο για το μέλλον και την τύχη της Ευρώπης.
Από όλες ωστόσο τις πτυχές μάς ενδιαφέρουν άμεσα δύο οι οποίες συνδέονται στενά μεταξύ τους: η ειρήνη και η σταθερότητα εντός και εκτός της Ευρώπης.
Πρόκειται για στόχους που πρέπει να εκπληρωθούν κατά προτεραιότητα.
Συμφωνούμε όλοι εδώ και καιρό με αυτή τη σκέψη, πρέπει όμως επίσης να επιβεβαιώσουμε ξεκάθαρα ότι αυτοί οι στόχοι δεν θα μπορέσουν να εκπληρωθούν χωρίς τη διεύρυνση, έστω κι αν αυτή έχει κάποιο κόστος.
Καλούμαστε σήμερα να διαλέξουμε, για τις επόμενες δεκαετίες, ανάμεσα σε μια Ευρώπη ίσως λιγότερο πλούσια, αλλά φάρο της ειρήνης και του πολιτισμού για ολόκληρο τον πλανήτη, και σε μια Ευρώπη ίσως πιο πλούσια, αλλά χωρίς προοπτική.
Αυτοί οι στόχοι θα είναι ωστόσο εφικτοί μόνο αν από τη Διακυβερνητική Διάσκεψη, που θα ολοκληρωθεί εντός του έτους, προκύψει μια συνταγματική μεταρρύθμιση που θα δώσει επαρκείς και πραγματικές εξουσίες στην Επιτροπή, η οποία δεν θα μπορεί πλέον να αποτελεί απλό εκτελεστικό όργανο των αποφάσεων του Συμβουλίου ή των συναποφάσεων του Κοινοβουλίου, αλλά θα πρέπει να παίζει ρόλο πραγματικής κυβέρνησης της Ευρώπης.
Πρώτος υποστηρικτής αυτής της μεταρρύθμισης θα έπρεπε να είναι το ίδιο το Κοινοβούλιο, αν θέλει πραγματικά να διευρύνει τον ρόλο του ως εκφραστή της βούλησης των Ευρωπαίων και να αποκτήσει την κεντρική θέση που αρμόζει σε μια πραγματικά δημοκρατική και ισχυρά ολοκληρωμένη Ένωση.
Αλλωστε, η ευθύνη για τις αναληφθείσες δεσμεύσεις θα μπορεί να αποδοθεί στην Επιτροπή μόνο στο μέτρο των πραγματικών εξουσιών που θα της δοθούν.
Χωρίς αυτές τις προδιαγεγραμμένες προοπτικές η Ευρώπη κινδυνεύει να απομονωθεί σε μια ιστορία χωρίς μέλλον.
FR) Κυρία Πρόεδρε, κύριε Πρόεδρε της Επιτροπής, μπορούμε να εκφράσουμε την ικανοποίησή μας για τους εν γένει φιλόδοξους στόχους που αναγγέλθηκαν, στόχους που συμβαδίζουν με τις προκλήσεις που θα πρέπει να αντιμετωπίσει η Ευρώπη.
Διαπιστώνω πως θεωρείτε την πτώση του τείχους του Βερολίνου το βασικό στοιχείο του τέλους αυτού του αιώνα.
Σε αυτό το γεγονός πρέπει να βασίζεται η διεύρυνση.
Αντί να χρησιμοποιώ τη λέξη "διεύρυνση" προτιμώ να μιλώ για επανένωση, γιατί θεωρώ πως έχει μια πολύ πιο ισχυρή πολιτική σημασία.
Επαναλαμβάνετε την ιδέα να επικεντρώσετε εκ νέου τις δραστηριότητές σας γύρω από τα πιο σημαντικά καθήκοντα, κάτι που συγκαταλέγεται μεταξύ των στόχων της μεταρρύθμισής σας.
Πρόκειται στην ουσία για την εφαρμογή της αρχής της επικουρικότητας.
Μια σαφής εφαρμογή αυτής της αρχής δεν μπορεί παρά να ενισχύσει τις δράσεις που αναλαμβάνονται και να δώσει στους πολίτες μια σαφή εικόνα κάθε επιπέδου αρμοδιοτήτων.
Ωστόσο, κύριε Prodi, οι πράξεις απέχουν πολύ από τα λόγια!
Θα χρειαστεί επομένως να παλέψετε ενάντια στην τάση που χαρακτηρίζει εν γένει κάθε θεσμικό όργανο να επιδιώκει την περαιτέρω ενίσχυση των εξουσιών του.
Θα κρίνω λοιπόν βάσει των πράξεων.
Εν αναμονή, εγκρίνω και ενθαρρύνω αυτή τη βούληση που εκφράζεται σαφώς στην ανακοίνωσή σας.
Ωστόσο, δύο σημεία είναι βασικά: η απλοποίηση και η εφαρμογή του κοινοτικού δικαίου.
Το 1998 το Δικαστήριο των Ευρωπαϊκών Κοινοτήτων επιλήφθηκε 123 υποθέσεων μη εφαρμογής ή μη μεταφοράς στην εθνική νομοθεσία, ενώ 25% των οδηγιών σχετικά με περιβαλλοντικά θέματα δεν εφαρμόζονται ή δεν μεταφέρονται στην εθνική νομοθεσία.
Τα γεγονότα των τελευταίων ημερών μας δείχνουν πόσο απαραίτητο είναι κάτι τέτοιο.
Το κοινοτικό δίκαιο δεν πρέπει να παραμένει ανεφάρμοστο γιατί είναι υπερβολικά περίπλοκο ή σχολαστικό.
Η Ένωση δεν πρέπει να υποπέσει σε αυτό το σφάλμα, και ως προς αυτό το σημείο λυπάμαι που η ανακοίνωσή σας δεν επεισέρχεται σε περισσότερες λεπτομέρειες.
Αντιμετωπίζετε με ρεαλισμό το γεγονός πως το κράτος πρόνοιας δεν μπορεί πλέον να παράσχει τις σωστές λύσεις στα προβλήματα που συναντάμε, μεταξύ άλλων και στο πρόβλημα της ανεργίας.
Λυπάμαι εντούτοις που δεν προτάθηκε μια σαφής εναλλακτική λύση.
Θα έπρεπε να έχει δοθεί έμφαση στην απόρριψη κάθε πολιτικής παροχής βοήθειας και, αντίθετα, στην ανάδειξη της πρωτοβουλίας και της υπευθυνότητας.
Δεν επιμένετε στη γήρανση του πληθυσμού μας, φαινόμενο που θα επηρεάσει ριζικά τη δομή της κοινωνίας μας όχι μόνο από οικονομική άποψη, αλλά και σε επίπεδο δημόσιας υγείας.
Πρόκειται στην ουσία για μια σιωπηρή επανάσταση, και από αυτή την άποψη περίμενα περισσότερα από την ανακοίνωσή σας.
Τέλος, επικεντρώνετε με εμμονή το μέλλον μας στην ευρωπαϊκή έρευνα.
Ωστόσο, δεν μας υποδεικνύετε τα μέσα που επιθυμείτε να χρησιμοποιήσετε.
Οι ηθικές αρχές βρίσκονται επίσης στο επίκεντρο αυτής της έρευνας, αλλά η ανακοίνωσή σας δεν αναφέρει τίποτα σχετικό.
Κυρία Πρόεδρε, επιθυμείτε να ενημερώνετε καλύτερα τον πολίτη. Αρχίστε ενισχύοντας τους δεσμούς με το Κοινοβούλιο, εφόσον εμείς είμαστε οι εκπρόσωποι αυτών των πολιτών.
Κυρία Πρόεδρε, αξιότιμοι βουλευτές, δεν μπορώ παρά να συμφωνήσω με τις γενικές κατευθύνσεις του πενταετούς προγράμματος και του προγράμματος για το 2000, που με τόσο ενθουσιασμό παρουσίασε ο Πρόεδρος Prodi σήμερα το πρωί.
Στα δύο έγγραφα δίδεται μεγάλη έμφαση στην ανάγκη να καθοριστούν νέες μορφές ευρωπαϊκής διακυβέρνησης και να καταρτιστεί για τον σκοπό αυτό ένα νέο πρόγραμμα της Επιτροπής, καθορίζοντας αμεσότερες προτεραιότητες για την επιδίωξη του στόχου της πλήρους απασχόλησης, μέσω αποτελεσματικότερου συντονισμού των οικονομικών και των κοινωνικών πολιτικών των κρατών και κυρίως - επιτρέψτε μου να υπογραμμίσω - των εθνών που εντάχθηκαν στη νομισματική ένωση και που πρέπει να μπορέσουν να αποτελέσουν το πρώτο παράδειγμα ενισχυμένης συνεργασίας.
Στο πλαίσιο αυτό θα περιοριστώ να υπογραμμίσω, μεταξύ άλλων, τη σπουδαιότητα τριών πρωταρχικών επιλογών που θα πρέπει να εμπνεύσουν, και κατά τη διαμόρφωση των προγραμμάτων δράσης των κυβερνήσεων της Ένωσης, όχι μόνο το πρόγραμμα της Επιτροπής, αλλά και τη λειτουργία της Ευρωπαϊκής Ένωσης τους επόμενους μήνες.
Η πρώτη αφορά την προώθηση και τη συμμετοχή στον καθορισμό κοινών σχεδίων για τη δημιουργία ολοκληρωμένου δικτύου υπηρεσιών στους τομείς των μεταφορών και της ενέργειας, με τη στήριξη της Ευρωπαϊκής Τράπεζας Επενδύσεων.
Η δεύτερη αφορά την έγκριση, ως δεσμευτικών παραμέτρων στη διαμόρφωση των προγραμμάτων δράσης σε θέματα απασχόλησης, των επενδύσεων που πρέπει να πραγματοποιηθούν σε κάθε χώρα και μέσω των κοινοτικών σχεδίων στους θεμελιώδεις τομείς της έρευνας, της καινοτομίας και της εκπαίδευσης του ανθρώπινου δυναμικού.
Πιστεύω πως αυτές οι παράμετροι - και ιδίως οι παράμετροι ποιοτικής φύσης, που προκύπτουν από τις επενδύσεις στη συνεχή κατάρτιση, στην επαγγελματική επιμόρφωση, στην προσαρμοστικότητα, στην επιμόρφωση των πιο ηλικιωμένων εργαζομένων - είναι αρκετά πιο σημαντικές και δεσμευτικές λόγω των διαρκών μεσοπρόθεσμων αποτελεσμάτων τους από ό,τι είναι η απλή διατύπωση πάντα συζητήσιμων ετήσιων ποσοτικών στόχων στον τομέα της δημιουργίας νέων θέσεων απασχόλησης ή της μείωσης της απασχόλησης.
Αν μάλιστα, μεταξύ άλλων, όπως υπογραμμίζει και το πρόγραμμα της πορτογαλικής Προεδρίας, η Επιτροπή μπορούσε να προωθήσει ένα νέο στάδιο στον κοινωνικό διάλογο, που θα εστιαζόταν σε μια συμφωνημένη στρατηγική κοινωνικοποίησης και διάδοσης των γνώσεων, δηλαδή μια στρατηγική απασχολησιμότητας και καθορισμού των κανόνων της, αυτό θα επέτρεπε να πραγματοποιηθεί ένα θετικό βήμα για τη συμμετοχή των εργαζομένων στην ενημερωμένη και συναινετική διαχείριση των διαδικασιών αναδιάρθρωσης και επαναπασχόλησης.
Τρίτον, δεν πιστεύω ότι για την Ευρωπαϊκή Ένωση η μείωση του αριθμού των εργαζομένων λόγω της γήρανσης του πληθυσμού είναι κάτι το αναπόφευκτα μοιραίο, όχι μόνο λόγω της ύπαρξης περιθωρίων για την αύξηση της απασχόλησης των γυναικών και λόγω της μετανάστευσης, αλλά και επειδή πρέπει να αντιστραφεί αποφασιστικά η διάχυτη τάση των πρόωρων συνταξιοδοτήσεων και των πρόωρων αποχωρήσεων από την αγορά εργασίας, προσανατολίζοντας τη συντονισμένη μεταρρύθμιση των συστημάτων κοινωνικής προστασίας, όχι βέβαια προς τη σημαντική μείωση των μελλοντικών συνταξιοδοτικών παροχών, αλλά προς την ενεργό εκμετάλλευση της αύξησης του προσδώκιμου ζωής, προς την παράταση της επαγγελματικής ζωής.
Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, εμφανίζεστε, κύριε Prodi, ως θερμός οπαδός της μεταρρύθμισης και πολύ φιλόδοξος.
Καλοδεχούμενος και εσείς και η φιλοδοξία σας, η οποία θα χρειαστεί ενόψει του τεράστιου έργου που περιμένει.
Προκειμένου όμως να γίνουν όλες αυτές οι μεταρρυθμίσεις, προκειμένου να σημειωθεί μάλιστα πρόοδος στο κοινοβουλευτικό πρόγραμμα του 2001, χρειάζεται μεγάλη σιγουριά όχι μόνο για τις δυνάμεις αυτές καθαυτές του μεταρρυθμιστή, αλλά και για τις απόψεις των υπολοίπων.
Λέτε πως δεν θα διστάσετε να προσέλθετε σε αυτό το Κοινοβούλιο και να ζητήσετε περισσότερους πόρους για την Επιτροπή. Η Επιτροπή όμως πρέπει να έχει βαθιά επίγνωση των στενών δημοσιονομικών περιθωρίων μας.
Διαθέτουμε το 1,27% του κοινοτικού ΑΕΠ: ούτε ένα ευρώ παραπάνω, ούτε ένα ευρώ λιγότερο.
Δεν θα είμαστε εμείς αυτοί που θα αρνηθούν τους νέους πόρους, θα πρέπει μάλλον να απευθυνθείτε στο Συμβούλιο.
Αυτές οι δημοσιονομικές προοπτικές είναι υπολογισμένες στο χιλιοστό.
Για τη χρηματοδότηση του σχεδίου σας για τα Βαλκάνια θα πρέπει να διαπραγματευθείτε μια σημαντική αναθεώρηση της κατηγορίας 4, και θα θυμάστε τις τεράστιες δυσκολίες που αντιμετωπίσαμε για να εγκρίνουμε τον προϋπολογισμό του 2000.
Σας υπενθυμίζω ότι σε αυτή την πολιτική ομάδα, του Ευρωπαϊκού Λαϊκού Κόμματος και των Ευρωπαίων Δημοκρατών, δεν αρέσει να χρηματοδοτεί νέες πολιτικές πρωτοβουλίες θυσιάζοντας τις ήδη υφιστάμενες.
Οι πολιτικές προτεραιότητες πρέπει να επισημαίνονται από το Κοινοβούλιο και τους ευρωβουλευτές.
Μην πιστέψετε ούτε στιγμή ότι η μεταρρύθμιση του προϋπολογισμού που μας προτείνετε θα αποκρύψει τους περιορισμούς του κοινοτικού χρηματοδοτικού συστήματος.
Καλό είναι να καταβάλουμε όλοι, σε πνεύμα συναίνεσης, μια προσπάθεια δημοσιονομικού εξορθολογισμού, αλλά να ξέρετε καλά ότι η ανεπάρκεια πόρων, η απουσία χρηματοδοτικής αυτονομίας και η κακή εκτέλεση του προϋπολογισμού εξακολουθούν να αποτελούν τα επείγοντα θέματα τα οποία πρέπει να επιλυθούν.
Συνεπώς, θέτουμε το ερώτημα εάν έχει η Επιτροπή την πολιτική βούληση να τα επιλύσει.
Κυρία Πρόεδρε, κύριε Πρόεδρε της Επιτροπής, αγαπητοί Επίτροποι, αγαπητοί συνάδελφοι, το έγγραφο σχετικά με τους στρατηγικούς στόχους παρουσιάζει κατά την άποψή μου δύο σαφείς αδυναμίες.
Η εκπόνηση μιας νέας οικονομικής και κοινωνικής ατζέντας δεν βοηθά σε τίποτα όταν δεν έχει εξαντλήσει κανείς τις δυνατότητες της παλιάς.
Αναφέρομαι στην πολιτική για τις μεταφορές και στην περιφερειακή πολιτική.
Και για τους δύο τομείς έχετε στο πλευρό σας, στο πρόσωπο των συναδέλφων, της κ. Palacio και του κ. Barnier, δύο εξαίρετους Επιτρόπους και παρ' όλ' αυτά δεν αποδίδετε τη δέουσα σημασία στους εν λόγω τομείς στο έγγραφο για τη στρατηγική σας.
Γιατί το λέω αυτό; Εξετάζοντας την πολιτική για τις μεταφορές θα διαπιστώσετε ότι είναι πολύ σημαντικό να διαμορφωθεί η εν λόγω πολιτική από οικονομική και περιβαλλοντική άποψη με τρόπο λογικό, και μάλιστα πριν από την ένταξη νέων χωρών.
Εάν άκουγε τα λεγόμενά μου ο Πρόεδρος της Επιτροπής θα ήμουν ευγνώμων, αλλά δεν είναι βέβαια αναγκαίο.
Θα σας δώσω τρία παραδείγματα: Πρώτον, χρειαζόμαστε μια λογική ελευθέρωση στον τομέα των σιδηροδρόμων, διότι θέλουμε να μεταθέσουμε τη μεταφορά των εμπορευμάτων από τις οδικές στις σιδηροδρομικές μεταφορές, πράγμα εύλογο τόσο από οικονομική όσο και από περιβαλλοντική άποψη.
Χωρίς ελευθέρωση δεν θα μπορέσουμε να προχωρήσουμε σε μια λογική πολιτική για τις μεταφορές.
Τούτο αφορά εξίσου τον τομέα της ευρωπαϊκής εναέριας ασφάλειας.
Οι πολίτες δεν κατανοούν καθόλου το γεγονός ότι προβαίνουμε σε ελευθέρωση στις εναέριες μεταφορές, αλλά στον ουρανό διατηρούμε τους 15 διαφορετικούς τομείς οι οποίοι ελέγχονται σε εθνικό επίπεδο και αφενός συνεπάγονται οικονομικές απώλειες για τις γραμμές της αεροπλοΐας, ενώ αφετέρου ρυπαίνουν το περιβάλλον.
Κύριε Επίτροπε, η περιφερειακή πολιτική αναφέρεται ελάχιστα στο έγγραφό σας.
Η κοινωνική και οικονομική συνοχή της Ευρωπαϊκής Ένωσης αποτελεί κεντρικό καθήκον αυτής της κοινότητας.
Εάν δεν το εκπληρώσουμε οι πολίτες των λιγότερο ευνοημένων περιοχών θα φοβούνται τη διεύρυνση.
Πρέπει να τους καταστήσουμε σαφές ότι θα εκμεταλλευθούμε την περίοδο των επόμενων πέντε ετών για να φέρουμε τις μειονεκτούσες περιοχές πιο κοντά στις πλούσιες, προωθώντας και χρηματοδοτώντας τις σε λογικά πλαίσια.
Τότε και οι πολίτες των λιγότερο ευνοημένων περιοχών θα είναι διατεθειμένοι να συμφωνήσουν και να συμβάλουν στην ευρωπαϊκή διεύρυνση.
Κύριε Πρόεδρε της Επιτροπής, εάν δεν καταφέρουμε να δημιουργήσουμε και να εφαρμόσουμε αλληλεγγύη μεταξύ πλούσιων και φτωχών περιοχών, η Ένωση αυτή θα γίνει φτωχότερη και δεν θα τύχει της συναίνεσης του πληθυσμού.
Κυρία Πρόεδρε, κύριε Πρόεδρε της Επιτροπής, κυρίες και κύριοι Επίτροποι, κυρίες και κύριοι συνάδελφοι, η διατύπωση νέων προγραμμάτων δεν πρέπει να μας κάνει να ξεχνάμε τα παλαιότερα προγράμματα που βρίσκονται στο στάδιο της εφαρμογής.
Από αυτήν την άποψη, είναι χρήσιμο το ότι το πρόγραμμα εργασίας της Επιτροπής επανέρχεται στα θέματα της Ατζέντα 2000, την κοινή αγροτική πολιτική, που περιλαμβάνει και την αλιεία, και δεύτερον τη δραστηριότητα των διαρθρωτικών ταμείων.
Ελπίζω αυτή η αναφορά, κύριε Πρόεδρε της Επιτροπής, να σημαίνει ότι η αναδιοργάνωση της Επιτροπής που γίνεται αυτή τη στιγμή δεν θα βλάψει τον μηχανισμό ελέγχου και εφαρμογής που υπάρχει για την Ατζέντα 2000.
Τα θέματα της Ατζέντα 2000 είναι θέματα, βεβαίως, που αναφέρονται στον τρίτο και τον τέταρτο στρατηγικό στόχο σας, την οικονομική και κοινωνική Ατζέντα και την ανώτερη ποιότητα ζωής.
Εκείνο που δεν διαφαίνεται από τα κείμενά σας είναι σε ποιο βαθμό οι μεγάλοι, οι υψηλόφρονες στόχοι βρίσκονται σε αντιστοιχία με τα μέσα που σκοπεύει η Επιτροπή να κινητοποιήσει.
Και δεν εννοώ κατ' ανάγκην τα οικονομικά μέσα.
Για την εφαρμογή της Ατζέντα 2000 στον αγροτικό τομέα δεν χρειάζονται κατ' ανάγκην περισσότερα οικονομικά μέσα, τελικά.
Πρέπει να γίνουν και οικονομίες.
Πρόκειται όμως για τα αναλυτικά μέσα: για την επένδυση πνευματικού κεφαλαίου εις τα θέματα αυτά.
Διότι είναι απαραίτητο να επιτευχθούν δύο στόχοι: να διασφαλισθεί το ευρωπαϊκό πρότυπο της πολυλειτουργικότητας στη γεωργία και αυτό να γίνει κατά τρόπο που να διευκολύνει την απελευθέρωση του παγκοσμίου εμπορίου αγροτικών προϊόντων, κυρίως προς όφελος των αναπτυσσομένων χωρών.
Ο συνδυασμός των δύο στόχων δεν είναι εύκολος.
Δεν είναι προφανής.
Υπάρχουν, ενδεχόμενα, αντινομίες μεταξύ των δύο στόχων και δεν υπάρχει τίποτε που να δείχνει ότι η Επιτροπή έχει επισημάνει αυτές τις αντινομίες και πώς θα τις αντιμετωπίσει.
Όσον αφορά την άλλη πλευρά της Ατζέντα, κύριε Πρόεδρε της Επιτροπής, την πλευρά της συνοχής και της περιφερειακής ανάπτυξης, εκεί ασφαλώς έχουμε μεγάλα επιτεύγματα να παρουσιάσουμε, αλλά έχουμε ακόμη καθυστερημένες περιοχές, και ιδίως νησιωτικές περιοχές, προς τις οποίες θα έπρεπε να στρέψει κανείς την προσοχή του περισσότερο.
Και όσον αφορά την αλιεία, δεν υπάρχει τίποτε εις το πρόγραμμά σας που να μας λέει ότι η ληστρική εκμετάλλευση των αλιευμάτων, που έχει φθάσει να εξαφανίσει ολόκληρες κατηγορίες ψαριών, πρόκειται να έχει οποιοδήποτε αποτέλεσμα στο μέλλον.
Χρειάζεται ίσως περισσότερη προσοχή και περισσότερο esprit de finesse σ' αυτά τα θέματα.
Κυρία Πρόεδρε, θα ήθελα να ξεκινήσω επαναλαμβάνοντας με έμφαση την προειδοποίηση που διατύπωσαν πολλοί συνάδελφοί μου εδώ κατά την εξέταση του εν λόγω πενταετούς προγράμματος.
Κατά τον καθορισμό πολύ φιλόδοξων μακροπρόθεσμων στόχων δεν πρέπει να παραμελήσουμε το παρόν.
Αυτή είναι μια παρατήρηση που διατύπωσε έντονα ο αρχηγός της Ομάδας μου, ο κ Poettering, κατά τον εναρκτήριο λόγο του.
Η Ένωση δεν πρέπει να αναλάβει μια ολόκληρη σειρά νέων καθηκόντων χωρίς να διαθέτει το βασικό θεμέλιο για μια επιτυχημένη ευρωπαϊκή οικονομία.
Το θεμέλιο αυτό είναι σαφώς η ενιαία αγορά.
Πόσο ισχυρή είναι αυτή τη στιγμή η υπάρχουσα ενιαία αγορά; Θα ήθελα να υπενθυμίσω στον κ.Prodi και στους συναδέλφους του που είναι ακόμη εδώ τα πορίσματα της έρευνας που διεξήγαγε η ίδια η Επιτροπή μεταξύ 3000 ευρωπαϊκών επιχειρήσεων.
Σχεδόν το 40% των επιχειρήσεων στην έρευνα αυτή εξακολουθούν να αναφέρουν πρόσθετες δαπάνες, προκειμένου να καταστήσουν τα προϊόντα ή τις υπηρεσίες συμβατές με τις εθνικές προδιαγραφές.
Πρόκειται για την έρευνα της ίδιας της Επιτροπής.
Πρόκειται για τα κλασικά συμπτώματα της συνεχούς κωλυσιεργίας των εθνικών κυβερνήσεων - γραφειοκρατικές διαδικασίες που παρακωλύουν την είσοδο στην αγορά
Το πρόγραμμα της Επιτροπής φανερώνει μια ενοχλητική αυταρέσκεια σχετικά με την ολοκλήρωση της εσωτερικής αγοράς.
Πρέπει να συνεχίσουμε την πίεση σε όλους τους τομείς αίροντας τους περαιτέρω φραγμούς, εντείνοντας την πίεση στα κράτη μέλη που δεν καταφέρνουν να εφαρμόσουν τα μέτρα της ενιαίας αγοράς και, φυσικά, επεκτείνοντάς τη σε νέους κρίσιμους τομείς, όπως είναι ο τομέας των χρηματοοικονομικών υπηρεσιών.
Το πρόγραμμα εργασιών της διεύρυνσης θα ολοκληρωθεί επιτυχώς μόνο εάν στηριχθεί στα γερά θεμέλια της ενιαίας αγοράς.
Μια διευρυμένη Ευρώπη πρέπει να οικοδομηθεί στηριζόμενη στις υπάρχουσες δυνάμεις της Ένωσης.
Η επέκταση της ενιαίας αγοράς προς τη διευρυμένη Ένωση θα αποτελέσει κολοσσιαίο επίτευγμα.
Θα ολοκληρώσω την ομιλία μου λέγοντας, εξ ονόματος όλων των συναδέλφων μου της συντηρητικής παράταξης - σημειωτέον ότι αποτελούμε τη δεύτερη μεγαλύτερη εθνική αντιπροσωπεία στο παρόν Κοινοβούλιο - ότι δεσμευόμαστε να παράσχουμε πλήρη υποστήριξη στην Επιτροπή και τον κ.Prodi για την επίτευξη αυτού του ιστορικού έργου.
FR) Κυρία Πρόεδρε, κύριε Πρόεδρε, αγαπητοί συνάδελφοι, όταν εγκρίναμε τον διορισμό σας, σάς είχαμε δώσει ραντεβού σήμερα.
Τα δύσκολα αρχίζουν σήμερα, αφού σήμερα θα αποφανθούμε επί του προγράμματος σας.
Επιτρέψτε μου να επικεντρώσω την παρέμβασή μου σε αυτό που ονομάσατε κατά την ομιλία σας ενώπιον του Κοινοβουλίου "νέα διακυβέρνηση" . Το χρησιμοποιείτε ως μέσο συμφιλίωσης με τους συμπολίτες μας.
Πίσω όμως από τον όρο "νέα διακυβέρνηση" μου φαίνεται πως υπάρχει απλούστατα το θέμα της λειτουργίας των θεσμικών οργάνων, το θέμα της λειτουργίας των δημόσιων αρχών μας, εάν συμφωνούμε πως πρέπει η Ένωση να θεωρείται δημόσια αρχή.
Τίθεται βεβαίως το θέμα της διάρθρωσης μεταξύ των θεσμικών οργάνων της Ένωσης, των αρμοδιοτήτων των κρατών μελών και των τοπικών και περιφερειακών αρχών.
Αραγε όμως με αυτόν αλήθεια τον τρόπο θα συμφιλιώσουμε τους πολίτες με την ευρωπαϊκή οικοδόμηση; Έτσι αλήθεια θα απαντήσουμε στις βασικές ερωτήσεις που δεν είναι τόσο "ποιος κάνει τι" παρά "τι κάνουμε όλοι μαζί" ; Γιατί αυτό ακριβώς προκαλεί τη σύγχυση στους συμπολίτες μας.
Στην παρέμβασή σας αναφέρεστε στις προκλήσεις που έχουμε να αντιμετωπίσουμε, της παγκοσμιοποίησης, της διεύρυνσης, και εγώ θα προσθέσω του μέλλοντος του κοινωνικού μας προτύπου.

Γι' αυτόν ακριβώς τον λόγο επιμένουμε τόσο στην Ομάδα μου σε αυτό το σχέδιο κατάρτισης του Χάρτη, γιατί δηλαδή θεωρούμε πως η συμπερίληψη της σύνταξης αυτού του Χάρτη των Θεμελιωδών Δικαιωμάτων στο πρόγραμμα εργασιών μας επιβάλλεται ακριβώς από το γεγονός πως βρισκόμαστε σε ένα σημείο όπου συναντάμε την ιστορία μας και η Ένωσή μας έχει ανάγκη επαναπροσδιορισμού των αξιών, γύρω από τις οποίες οικοδομείται τόσο στο εσωτερικό των σημερινών της συνόρων όσο και ενόψει των προσεχών διευρύνσεων, τις οποίες επιθυμούμε βέβαια, αλλά όχι υπό οποιεσδήποτε συνθήκες.
Οι συμπολίτες μας περιμένουν από εμάς περισσότερη Ευρώπη, αλλά όχι οποιαδήποτε Ευρώπη.
Περιμένουν από εμάς όχι να προσαρμοστούμε στην παγκοσμιοποίηση, αλλά, βάσει του κοινωνικού μας προτύπου, να είμαστε σε θέση να οργανώσουμε τη παγκοσμιοποίηση.
Από αυτή την άποψη, πρέπει να σας πω πως, όταν αναλαμβάνετε δεσμεύσεις υπέρ μιας πολιτικής Ένωσης - και υποστηρίζουμε αυτή την πολιτική Ένωση - αυτό δεν μπορεί να γίνει χωρίς η εν λόγω Ένωση να θεμελιώνεται στο κοινωνικό μας πρότυπο, σε αυτό που συνιστά την ιδιαιτερότητά μας και την ικανότητά μας να ρυθμίζουμε καλύτερα τις υποθέσεις αυτού του κόσμου.
Κυρία Πρόεδρε, κύριε Πρόεδρε της Επιτροπής, κυρία Επίτροπε, κύριοι Επίτροποι, αξιότιμοι συνάδελφοι, επιτρέψτε μου να αρχίσω παραθέτοντας ένα απόσπασμα: "Η Επιτροπή θα συνεχίσει τις προεργασίες για την εκπόνηση ενός Ευρωπαϊκού Χάρτη Θεμελιωδών Δικαιωμάτων και θα υποβάλει προτάσεις για την εκτέλεση ενός φιλόδοξου προγράμματος.
Ειδικότερα, η Επιτροπή θα προτείνει τον σχεδιασμό μιας γνήσιας ευρωπαϊκής πολιτικής για τη χορήγηση ασύλου και τη μετανάστευση και υποστηρίζει ότι πρέπει να ενισχυθεί η αμοιβαία δικαστική συνδρομή και συνεργασία και να αναπτυχθεί μια αποτελεσματική προσέγγιση για την καταπολέμηση κάθε μορφής εγκληματικότητας."
Αυτό είναι το συνολικό πρόγραμμα για την επόμενη πενταετία όσον αφορά την εσωτερική ασφάλεια, τις ελευθερίες, τα δικαιώματα των πολιτών και τη δικαστική συνεργασία.
Το παρόν έγγραφο είναι τόσο σύντομο που ισοδυναμεί με φάρσα.
Φάρσα για τον απλό λόγο ότι γνωρίζουμε και εκτιμούμε την εργασία του Επιτρόπου Vitorino. Αυτό που μας έχει υποβληθεί σε έγγραφη μορφή βρίσκεται σε κατάφωρη αντίθεση με αυτά που υπάρχουν στην πραγματικότητα.
Ένα τέτοιο έγγραφο δεν αποτελεί επουδενί βάση για έναν πίνακα επιδόσεων.
Μπορεί να επαινέθηκε και να γιορτάσθηκε ως μεγάλο επίτευγμα, επιμένω ωστόσο πως χρειαζόμαστε μια βάση για έναν πίνακα επιδόσεων.
Εμείς ως Κοινοβούλιο επιθυμούμε να ασχοληθούμε σοβαρά με τη μελλοντική εξέλιξη σε αυτόν τον τομέα της πολιτικής, αλλά στη βάση ενός προγράμματος.
Αυτό που αναμένουμε είναι ελάχιστες προδιαγραφές στις διαδικασίες χορήγησης ασύλου, ώστε να βοηθηθούν γρήγορα οι πρόσφυγες, αλλά ταυτόχρονα να υπάρξει σαφήνεια για εκείνους που δεν εμπίπτουν στην κατηγορία αυτή.
Επιθυμούμε τη θεσμοθέτηση μέσων για την αποφυγή καταχρήσεων.
Επιθυμούμε την ανάπτυξη μιας πολιτικής για τη μετανάστευση που θα λαμβάνει, φυσικά, υπόψη της και τη δυνατότητα των κρατών μελών να ενσωματώσουν τους μετανάστες και χρειαζόμαστε επίσης τη διεύρυνση των επιχειρησιακών καθηκόντων της EUROPOL προκειμένου να ληφθούν πολύ συγκεκριμένα μέτρα για την καταπολέμηση του οργανωμένου εγκλήματος.
Ασχολούμαστε πολύ σοβαρά και πολύ εντατικά με τα καθήκοντα αυτά και έχουμε κάθε δικαίωμα να περιμένουμε το ίδιο και από την Επιτροπή, ακόμα κι όταν πρόκειται μόνο για την υποβολή εγγράφων!
Κυρία Πρόεδρε, κύριε Πρόεδρε της Επιτροπής, κύριοι Επίτροποι, αγαπητοί συνάδελφοι, παίρνω τον λόγο για να μιλήσω για το θέμα του Παγκοσμίου Οργανισμού Εμπορίου, ένα πεδίο όπου υπάρχει ταύτιση απόψεων ανάμεσα στα έγγραφα της Επιτροπής και τις θέσεις της Σοσιαλιστικής Ομάδας, κάτι που δεν συμβαίνει αναφορικά με άλλα ζητήματα, όπως έχει ήδη επισημανθεί.
Υπάρχει ταύτιση απόψεων διότι εμείς τασσόμαστε μεν υπέρ των ελεύθερων εμπορικών συναλλαγών σε παγκόσμια κλίμακα, αλλά υποστηρίζουμε τις ελεύθερες συναλλαγές, έχοντας σαν κύριο μέλημα ότι αυτές θα διεξάγονται βάσει κοινών κανόνων, βάσει κοινώς αποδεκτών κανόνων που θα ρυθμίζουν το παγκόσμιο εμπόριο προσβλέποντας στην επίτευξη ενός συγκεκριμένου στόχου: τη διασφάλιση ότι το εμπόριο αυτό θα τεθεί στην υπηρεσία της ανάπτυξης, και προπαντός μιας αρμονικής ανάπτυξης, όπου οι αξίες της ιθαγένειας δεν θα αποτελούν αποκλειστικό προνόμιο των πιο ανταγωνιστικών περιοχών του πλανήτη, των περιοχών που παρουσιάζουν μεγαλύτερο δυναμισμό.
Από την άλλη μεριά, τι παρατηρούμε σε επίπεδο αρχών με βάση την παραπάνω διαπίστωση; Παρατηρούμε μεν ότι στο πλαίσιο του Παγκοσμίου Οργανισμού Εμπορίου η επιτευχθείσα ρύθμιση και οι θεσπισθέντες κανόνες έχουν επιφέρει αύξηση του όγκου των εμπορικών συναλλαγών, άρα και αύξηση του πλούτου, αλλά διαπιστώνουμε επίσης, εξετάζοντας τους δείκτες κατανομής του συγκεκριμένου πλούτου, ότι δυστυχώς συνεχίζει να διευρύνεται το χάσμα που χωρίζει τις πλουσιότερες χώρες και περιοχές του κόσμου από τις φτωχότερες και λιγότερο ανεπτυγμένες χώρες του πλανήτη.
Οπότε προκύπτει το θεμιτό και επιτακτικό ερώτημα σε τι χρησιμεύουν οι ισχύοντες κοινοί κανόνες, οι κοινώς αποδεκτοί κανόνες που ισχύουν σήμερα.
Σε τι χρησιμεύουν οι σημερινές διαπραγματεύσεις, με τον τρόπο που διεξάγονται, και η τρέχουσα λειτουργία του Παγκοσμίου Οργανισμού Εμπορίου, εάν οδηγούν μεν σε αύξηση του όγκου των εμπορικών συναλλαγών, αλλά από την άλλη γεννούν δυσλειτουργίες, και προπαντός διευρύνουν το υπαρκτό χάσμα ανάμεσα στις πλουσιότερες και τις φτωχότερες χώρες;
Γι' αυτόν ακριβώς τον λόγο είχαμε συμφωνήσει με τη στρατηγική που εξήγγειλε εδώ η Επιτροπή ενόψει των διαπραγματεύσεων του Seattle και των συνεπακόλουθων διαδικασιών.
Πρώτα και κύρια τασσόμαστε υπέρ της συγκεκριμένης στρατηγικής αντίληψης, αλλά υπό τον όρο ότι θα επιδειχθεί τόλμη και θάρρος.
Από τη μια θα πρέπει να απαιτήσουμε την ενσωμάτωση των κοινωνικών δικαιωμάτων, των περιβαλλοντικών δικαιωμάτων και της προστασίας των καταναλωτών στο πλαίσιο της διαδικασίας άμεσων διαπραγματεύσεων.
Από την άλλη όμως, και πάνω απ' όλα, οφείλουμε να έχουμε μακροπρόθεσμα μια φιλόδοξη και τολμηρή στοχοθεσία προς την κατεύθυνση της μεταρρύθμισης του ΠΟΕ, αλλά επίσης της ΔΟΕ, των Ηνωμένων Εθνών, και κυρίως των χρηματοπιστωτικών ιδρυμάτων, συγκεκριμένα του ΔΝΤ και της Παγκόσμιας Τράπεζας.
Οφείλουμε να επιδείξουμε την τόλμη να μην αντιλαμβανόμαστε την παγκοσμιοποίηση σαν μια τμηματική διεργασία, αλλά να έχουμε το θάρρος να τη βλέπουμε από συνολικότερη σκοπιά, ούτως ώστε τον πλούτο να μην τον απολαμβάνουν μόνον οι πιο ανεπτυγμένες χώρες και περιοχές του κόσμου, αλλά πράγματι να επιτευχθεί μια αρμονική εξέλιξη και ανάπτυξη σε όλες τις περιοχές του πλανήτη.
(PPE-DE). (ES) Κυρία Πρόεδρε, θέλω και εγώ να επικροτήσω την πρωτοβουλία της Επιτροπής να μας παρουσιάσει μια έκθεση σχετικά με τους στρατηγικούς της στόχους για τα επόμενα πέντε χρόνια, αν και ευελπιστώ πως προτίθεται να διορθώσει, σε μελλοντικά έγγραφα, τις υπερβολικές γενικότητες και αοριστίες του κειμένου που εξετάζουμε σήμερα.
Τούτου λεχθέντος, κυρία Πρόεδρε, προτίθεμαι εκ νέου να βγάλω φωνή βοώντος εν τη ερήμω για την απουσία αλιευτικής πολιτικής.
Προκαλεί πραγματικά έκπληξη το γεγονός, ότι η Επιτροπή δεν θέτει ως στρατηγικό στόχο για τα επόμενα χρόνια τη διαδικασία αναθεώρησης μιας από τις κοινές πολιτικές της, ενόψει της μεταρρύθμισης που πρέπει να πραγματοποιηθεί το έτος 2002.
Αυτή η διαδικασία αναθεώρησης είναι αναμφίβολα το πλέον σημαντικό γεγονός από όσα θα έχουν αντίκτυπο στον τομέα αλιείας για πολλά χρόνια.
Κατά τα φαινόμενα όμως αυτό δεν ισχύει για την Επιτροπή, που έχει αναλάβει να παρουσιάσει στο Συμβούλιο και στο Κοινοβούλιο πριν από το τέλος του 2001 την έκθεση για τη λειτουργία της κοινής αλιευτικής πολιτικής κατά την τελευταία δεκαετία, βάσει της οποίας το Συμβούλιο θα πρέπει να λάβει τις ενδεδειγμένες αποφάσεις τροποποίησης.
Πράγματι, η διαδικασία αναθεώρησης ήδη έχει αρχίσει για πολλούς φορείς και θεσμικά όργανα, όπως π.χ. για το Ευρωπαϊκό Κοινοβούλιο, που ήδη το 1998 συνέταξε και ενέκρινε μια έκθεση, στην οποία επισημαίνονταν όλα τα προβλήματα και οι ελλείψεις που αντιμετωπίζει αυτή τη στιγμή η κοινή αλιευτική πολιτική.
Ζητήσαμε πολλάκις ένα στοιχειώδες χρονοδιάγραμμα γι' αυτή την αναθεώρηση και δεν λάβαμε απάντηση.
Και λιγότερο από δυο χρόνια δεν είναι και μεγάλο διάστημα, τη στιγμή μάλιστα που οφείλουμε να θυμόμαστε πως η κοινή αλιευτική πολιτική αντιμετωπίζει μιαν ανώμαλη κατάσταση σε ό,τι αφορά τους κανόνες της εσωτερικής αγοράς και οι εν λόγω ανωμαλίες θα πρέπει να επιλυθούν στο πλαίσιο αυτής της διαδικασίας μεταρρύθμισης.
Κατά συνέπεια, κυρία Πρόεδρε, κύριε Πρόεδρε της Επιτροπής, ζητώ αυτό το θέμα, ζωτικής σημασίας για έναν πολύ σημαντικό τομέα της Ευρωπαϊκής Ένωσης, να ληφθεί υπόψη σε αυτή τη στρατηγική και σε αυτούς τους στρατηγικούς στόχους για την επόμενη πενταετία.
Κυρία Πρόεδρε, θα ήθελα να εκφράσω επίσης τα συγχαρητήριά μου για το πρόγραμμα του Επιτρόπου κ.Prodi.
Επιδοκιμάζω ιδιαιτέρως το γεγονός ότι αναγνώρισε αυτόν τον "ενάρετο κύκλο" της βιώσιμης ανάπτυξης. Η κοινωνία των πληροφοριών στην επεκτεινόμενη ευρωπαϊκή αγορά, μαζί με ένα ενιαίο νόμισμα που λειτουργεί πλήρως και το οποίο θα μας δώσει τη δυνατότητα να προωθήσουμε πραγματικά την ευημερία, τις καινοτόμους επιχειρήσεις, το επιχειρηματικό πνεύμα και, ναι - το πιο σημαντικό από όλα - να προωθήσουμε βιώσιμες θέσεις απασχόλησης εξαιρετικά μεγάλης αξίας για όλους τους Ευρωπαίους πολίτες.
Θέλω να διατυπώσω μια παρατήρηση, και όχι κριτική, σχετικά με τη δήλωση του Επιτρόπου κ. Prodi σήμερα το πρωί: η εν λόγω δήλωση φάνηκε λίγο αδύναμη όσον αφορά το πραγματικό περιεχόμενο της οικονομικής πολιτικής.
Δεν πρέπει να θεωρούμε τίποτε δεδομένο ως προς τον τρόπο με τον οποίο μπορούμε να πετύχουμε την αναδιάρθρωση της ευρωπαϊκής οικονομίας.
Γιατί τελικά, τι σημαίνει κοινωνική δικαιοσύνη εάν δεν υπάρχει πλήρης απασχόληση; Η πλήρης απασχόληση είναι ο καλύτερος τρόπος να υπάρξει κοινωνική δικαιοσύνη για τους πολίτες μας.
Αυτή είναι η βασική προτεραιότητα στην οποία πρέπει να εστιάσουμε την προσοχή μας.
Θα ήθελα να επιδοκιμάσω μια ή δυο πρωτοβουλίες που έχουν ήδη αναληφθεί από την Επιτροπή και οι οποίες θα μας βοηθήσουν, και ειδικά τη δέσμευση του Επιτρόπου Liikanen, ότι θα υπάρξει καινοτόμος οικονομία που θα προωθείται από τη γνώση.
Ναι, η ηλεκτρονική Ευρώπη θα είναι το μέλλον μας, διότι θα μας βοηθήσει να δημιουργήσουμε νέα οικονομική ευημερία και νέες θέσεις απασχόλησης.
Χαιρετίζω τις πρωτοβουλίες της Επιτροπής, τόσο τις σημερινές όσο και τις πρωτοβουλίες του παρελθόντος, να παράσχει υποστήριξη στις μικρομεσαίες επιχειρήσεις μας και θα ήθελα να συγχαρώ την πορτογαλική Προεδρία για την πρωτοβουλία της να αποκτήσουμε καταστατικό χάρτη για τις μικροεπιχειρήσεις.
Αυτό είναι σημαντικό και μπορεί να αναπτυχθεί κατά τη διάρκεια του Συμβουλίου της Λισαβόνας.
Επιδοκιμάζω επίσης την ιδέα του Επιτρόπου Busquin να δημιουργηθεί κοινός ερευνητικός χώρος για ολόκληρη την Ευρωπαϊκή Ένωση.
Για μια ακόμη φορά αυτός είναι ένας τρόπος με τον οποίον μπορούμε να συμβάλουμε στη δημιουργία καλύτερων ευκαιριών για θέσεις απασχόλησης και για ευημερία.
Είπατε στην περίληψή σας, Επίτροπε Prodi, ότι η ελευθέρωση, η ανταγωνιστικότητα, η διατήρηση του πληθωρισμού σε χαμηλά επίπεδα, η καινοτομία, η επιστήμη και η τεχνολογία έχουν κεφαλαιώδη σημασία για τη μελλοντική επιτυχία της ευρωπαϊκής οικονομίας και για τη δημιουργία θέσεων απασχόλησης.
Συμφωνώ απολύτως μαζί σας ως προς αυτό, αλλά δεν μπορούμε να θεωρούμε τίποτε δεδομένο.
Υπάρχουν ακόμη πολλά που πρέπει να κάνουμε, και το Συμβούλιο της Λισαβόνας θα είναι ένα από αυτά.
Έτσι, με τις παρατηρήσεις αυτές θα ήθελα να σας συγχαρώ για το πρόγραμμα και να ευχηθώ κάθε επιτυχία.
Κυρία Πρόεδρε, κύριε Πρόεδρε της Επιτροπής, θα εστιάσω την παρέμβασή μου σε δύο σημεία που δεν αναφέρονται στο πρόγραμμά σας.
Έχω την αίσθηση ότι το παρόν έγγραφο για τη στρατηγική της Επιτροπής την επόμενη πενταετία διαβάζεται σαν μια επιστημονική εργασία σχετικά με την Ευρωπαϊκή Ένωση ή σαν μια δήλωση αρχών.
Δυστυχώς δεν δίνει την εντύπωση μιας πραγματικής πολιτικής στρατηγικής της Επιτροπής.
Ως εκπρόσωπος της Ομάδας μου σε θέματα πολιτικής για τον πολιτισμό και την εκπαίδευση θα μπορούσα να φανταστώ μεγαλύτερη πληρότητα ως προς τα περιεχόμενα, ειδικά μάλιστα από έναν Ιταλό Πρόεδρο της Επιτροπής.
Με το παρόν έγγραφο η Επιτροπή δεν δίνει ψυχή στην Ευρώπη!
Στο έγγραφο αυτό ο πολιτισμός και η εκπαίδευση απλά δεν υπάρχουν. Είναι ωστόσο αναγκαία η δημιουργία ενός πραγματικού ευρωπαϊκού χώρου για την εκπαίδευση και τον πολιτισμό.
Θα μιλήσω επιγραμματικά.
Αναφέρομαι στην ένταξη των πολιτικών της πολιτιστικής βιομηχανίας σε αυτόν τον ενιαίο χώρο εκπαίδευσης και πολιτισμού. Οι πολιτικές αυτές δημιουργούν θέσεις εργασίας.
Αναφέρομαι στην ενσωμάτωση της ισότητας των πολιτιστικών ευκαιριών σε όλους τους τομείς της πολιτικής, καθώς και στην ενίσχυση και βελτίωση του ευρωπαϊκού προσανατολισμού των περιεχομένων της εκπαίδευσης και της κατάρτισης καθώς και στη σύνδεση των πολιτικών για την εκπαίδευση και την κατάρτιση στην Ευρώπη, και υπογραμμίζω τη δια βίου μάθηση.
Κύριε Πρόεδρε της Επιτροπής, παραλείψατε και τον οπτικοακουστικό χώρο της Ευρώπης, και τούτο στις αρχές του νέου αιώνα!
Πέραν τούτου διαπιστώνω ότι δεν αναφέρονται ούτε η πολιτική πληροφόρησης ούτε η επικοινωνία που θα πρέπει να λαμβάνουν υπόψη τις ανάγκες των πολιτών.
Κατά συνέπεια, θεωρώ ότι υπάρχουν αρκετές ελλείψεις στο παρόν πρόγραμμα.
Η πραγματικά ευρωπαϊκή υπηκοότητα εξαρτάται από τη δημιουργία και την ορατότητα ενός πραγματικά ενιαίου χώρου εκπαίδευσης και πολιτισμού.
Οι δηλώσεις αρχών δεν επαρκούν.
Χρειαζόμαστε περιεχόμενα, τα οποία θα υλοποιούνται συνεχώς από την Επιτροπή με πολιτικές δράσεις, όπως περιέγραψα προηγουμένως.
Κυρία Πρόεδρε, κύριε Prodi, εάν θα είχατε να αντιμετωπίσετε άμεσες εκλογές, τι είδους απολογισμό θα κάνατε για την πολιτική σας, για το πρόγραμμα εργασίας σας, ποια θα ήταν τα κριτήριά σας; Είχατε την καλή και γοητευτική ιδέα ότι το αποτέλεσμα και τα κριτήρια για την πολιτική σας και για το πενταετές σας πρόγραμμα θα γίνουν αισθητά στο εκλογικό αποτέλεσμα ή αντίστοιχα στη συμμετοχή των ψηφοφόρων κατά τις επόμενες ευρωεκλογές.
Αν σκεφτώ ότι πρέπει να εξηγήσω το πρόγραμμα εργασίας σας στους ψηφοφόρους μου, τους οποίους βλέπω κάθε εβδομάδα - όχι στις υψηλές βαθμίδες του σχεδιασμού και της άσκησης σημαντικής πολιτικής, αλλά στον δρόμο - τότε ρωτάω τι θα μπορούσα να τους πω.
Κύριε Prodi, τι να τους πω που να έχει το χαρακτήρα του καινούργιου; Το πρόγραμμα εργασίας σας δεν περιέχει τίποτα καινούργιο.
Για μια πενταετία χρειαστήκατε 12 σελίδες.
Για το πρόγραμμα εργασίας ενός έτους χρειαστήκατε 18 σελίδες.
Πρέπει αυτό να μου δίνει ελπίδες για το έτος 2000; Όχι, δεν με κάνει αισιόδοξη.
Στο πρόγραμμα εργασίας για το 2000 λέτε κάτι πολύ έξυπνο.
Λέτε ότι η υπόθεση του περιβάλλοντος θα πρέπει να ενσωματωθεί σε όλους τους τομείς της πολιτικής.
Το κάνατε αυτό, κύριε Prodi; Διαβάσατε το πρόγραμμα εργασίας σας για το τρέχον έτος; Δεν το κάνατε.
Δεν ενσωματώσατε την περιβαλλοντική πολιτική στην αναφορά σας στη διεύρυνση, μολονότι θα αποτελέσει ένα από τα κύρια προβλήματα στο ζήτημα της διεύρυνσης.
Δεν την ενσωματώσατε ούτε στην οικονομική πολιτική ούτε στην πολιτική για τον ανταγωνισμό ούτε στην πολιτική για την εσωτερική αγορά.
Δεν την ενσωματώσατε πουθενά.
Συνδέσατε μεταξύ τους μεμονωμένα αποσπάσματα ενός σκηνικού, αλλά δεν δημιουργήσατε μια συνολική ενότητα.
Είπατε προηγουμένως στην ομιλία σας ότι περιβαλλοντικές καταστροφές όπως εκείνη στον Δούναβη πρέπει να αποτελέσουν έναυσμα για ένα πρόγραμμα που θα αφορά τις καταστροφές αυτές. Εν προκειμένω σας λέω όχι, κύριε Prodi!
Πρέπει επιτέλους να αρχίσουμε να εφαρμόζουμε τη νομοθεσία και να μεριμνούμε για τον έλεγχό της. Γράφετε στο πενταετές σας πρόγραμμα ότι οι πολίτες της Ευρωπαϊκής Ένωσης αναμένουν δικαιολογημένα βελτιωμένες προδιαγραφές στα τρόφιμα καθώς και βελτιωμένη σχετική νομοθεσία.
Κύριε Prodi, δεν ξέρετε για τι πράγμα μιλάτε!
Η νομοθεσία της Ευρωπαϊκής Ένωσης για τα τρόφιμα είναι η πιο φιλόδοξη νομοθεσία της υφηλίου.
Αυτό που λείπει είναι η μεταφορά της σε εθνικό επίπεδο και ο έλεγχος.
Πάρτε επιτέλους σοβαρά τα καθήκοντά σας και πιάστε τα κράτη μέλη από το αφτί και αναγκάστε τα να εκτελέσουν τα καθήκοντά τους και να εκπληρώσουν τις υποχρεώσεις τους.
Δεν πρέπει να ασχολείστε μόνο με τα χόμπι σας, αλλά να εκτελείτε την καθημερινή κανονική σας εργασία.
Αυτό περιμένουμε από σας την επόμενη πενταετία.
Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, μου δυσκολεύετε πολύ τη ζωή, κύριε Prodi, ως Προέδρου της Επιτροπής Αλιείας αυτού του Κοινοβουλίου.
Είμαι αναγκασμένος να καταγγείλω σήμερα δημόσια την απουσία της αλιείας από το πρόγραμμα που μας παρουσιάσατε.
Τα επόμενα πέντε χρόνια της Επιτροπής Prodi - μας ανακοινώνετε πανηγυρικά στο πρώτο από τα συμπεράσματά σας - θα σημάνουν μεγάλες αλλαγές.
Ελπίζω αυτές οι αλλαγές που μας ανακοινώνετε να μη συνιστούν ακόμα μεγαλύτερη περιθωριοποίηση της αλιείας, κρίνοντας από την κραυγαλέα και απόλυτη αποσιώπηση με την οποία απαντάτε στο πρόγραμμά σας.
Ούτε μια γραμμή, ούτε μια λέξη που να αναφέρεται στην αλιεία ή την Κοινή Αλιευτική Πολιτική.
Δεν σας ζητώ λεπτομέρειες ή συγκεκριμένες αναφορές, πιστεύω όμως ότι μια αναφορά βεβαίως και θα ήταν απαραίτητη.
Ως κοινή πολιτική - επιμένω, κοινή - με τέτοιες οικονομικές, κοινωνικές και περιφερειακές επιπτώσεις - με αντίχτυπο κατά συνέπεια για την οικονομική και κοινωνική συνοχή της Ευρώπης - την αφήνετε στα αζήτητα; Ακόμα πιο σοβαρό, εφόσον ισχύει - όπως αναφέρθηκε εδώ - αν λάβουμε υπόψη ότι η Επιτροπή, κύριε Prodi, πρέπει να φέρει σε πέρας ούτε λίγο ούτε πολύ την αναθεώρηση ή τη μεταρρύθμιση της σημερινής κοινής αλιευτικής πολιτικής, που σύμφωνα με νομική επιταγή πρέπει να πραγματοποιηθεί μέσα στο 2002.
Δεν θα πράξει άραγε τίποτα η Επιτροπή - τουλάχιστον δεν μας ανακοινώνει τίποτα - ούτε καν μέσα στο 2000 σχετικά με αυτή τη μεταρρύθμιση; Ποιο μήνυμα μπορούμε να δώσουμε στους αλιείς της Ευρώπης, στις οικογένειές τους και στις αλιευτικές βιομηχανίες, τόσο της καθαυτό αλιείας όσο και της μεταποίησης και εμπορίας, καθώς και στις παρελκόμενες και βοηθητικές βιομηχανίες που εξαρτώνται από την αλιεία σε τόσα και τόσα ευρωπαϊκά λιμάνια σε τόσες και τόσες ευρωπαϊκές περιοχές, και μάλιστα στην πλειοψηφίας τους στην περιφέρεια, που αξιώνουν δικαιωματικά ιδιαίτερη προσοχή σε σχέση με αυτό το πρόβλημα;
Για τα προσεχή χρόνια προβαίνετε σε ρητή αναφορά για την Κοινή Γεωργική Πολιτική, δεν το πράττετε όμως σε σχέση με την Κοινή Αλιευτική Πολιτική αναφορικά με τη διπλή προσαρμογή που πρέπει να κάνετε στην εσωτερική αγορά προκειμένου να μην υπάρξουν εξαιρέσεις - κάτι που ειπώθηκε και εδώ - καθώς και στο παγκόσμιο πλαίσιο, εντός της ίδιας της παγκοσμιοποίησης.
Το Ευρωπαϊκό Κοινοβούλιο εκφράστηκε ήδη αναφορικά με το πρώτο και θα το πράξει επίσης για το δεύτερο.
Σας ζητώ λοιπόν, κύριε Prodi, να κάνετε ρητή αναφορά στη σημερινή σας απάντηση.
Η κοινοβουλευτική μας ομάδα θα υποβάλει σχετική τροπολογία και θα ήθελα να υπάρξει από μέρους σας κάποια θετική ανταπόκριση.
Κύριε Πρόεδρε της Επιτροπής, πρόκειται για μια ιστορική στιγμή για το Κοινοβούλιο, καθώς συζητούμε ένα πενταετές πρόγραμμα μετά από την κρίση που συγκλόνισε την Επιτροπή.
Εκ μέρους της Σοσιαλιστικής Ομάδας θα ήθελα να αναφερθώ στο ζήτημα της εσωτερικής μεταρρύθμισης.
Υποστηρίζουμε απολύτως το πρόγραμμα που μας υποβάλατε στο έγγραφο διαβούλευσης και που περιλαμβάνεται επίσης στο πρόγραμμα του Αντιπροέδρου Kinnock εκ μέρους της Ευρωπαϊκής Επιτροπής.
Θεωρούμε εξαιρετικά σημαντικό να αντιμετωπίσουμε ζητήματα όπως οι έλεγχοι στα οικονομικά της Ένωσης, η πολιτική προσωπικού, η αντιμετώπιση της γραφειοκρατίας και η αποτελεσματική διοίκηση προς όφελος του πολίτη.
Γνωρίζουμε συγχρόνως ότι πρόκειται για ένα εξαιρετικά ευρύ πρόγραμμα, το οποίο θα πρέπει κατά την εφαρμογή του τα επόμενα χρόνια να πείθει διαρκώς τους πολίτες βάσει συγκεκριμένων αποτελεσμάτων.
Όπως ακριβώς στην Ολλανδία οι γυναίκες θεώρησαν μια δεδομένη στιγμή ότι μπορούν να προσφύγουν στην ευρωπαϊκή νομοθεσία για να αντιμετωπίσουν τις διακρίσεις που υφίσταντο στην κοινωνική ασφάλιση, το ίδιο μπορούν να κάνουν σήμερα πολλές άλλες ομάδες πολιτών.
Απαιτούν αποτελέσματα.
Λέξεις όπως δημοκρατία, διαφάνεια και σαφήνεια μένουν κενό γράμμα εφόσον δεν υπάρχουν αποτελέσματα. Οι πολίτες απαιτούν αποτελέσματα βάσει των οποίων και θα κρίνουν την Ευρωπαϊκή Επιτροπή.
Αυτό ακριβώς είπε ο συνάδελφος Swoboda σήμερα αναφερόμενος στον φόβο του εκσυγχρονισμού, στην παγκοσμιοποίηση, στην ανασφάλεια που αισθάνεται ο πολίτης.
Αυτά μπορούν να αποφευχθούν μέσω του ευρωπαϊκού κοινωνικού προτύπου και εφόσον επιτευχθούν συγκεκριμένα αποτελέσματα σε καθέναν από τους επιμέρους τομείς.
Γι' αυτό και η ανεπιφύλακτη υποστήριξή μου στην εσωτερική μεταρρύθμιση συμβαδίζει με την απαίτηση για συγκεκριμένα αποτελέσματα στο κοινωνικό επίπεδο, αποτελέσματα που να αντιλαμβάνεται απτά ο πολίτης τόσο στην Ευρώπη όσο και εκτός αυτής.
Διότι υπάρχουν πολίτες, ο ένας στους πέντε στον πλανήτη, που εξακολουθούν να μην έχουν πρόσβαση στις στοιχειώδεις κοινωνικές παροχές όπως η εκπαίδευση και η υγειονομική περίθαλψη.
Σε αυτούς ακριβώς τους πολίτες θα πρέπει να δείξουμε αλληλεγγύη.
Κυρία Πρόεδρε, κύριε Πρόεδρε της Επιτροπής, κύριοι βουλευτές, διάβασα ξανά και ξανά το έγγραφο της Επιτροπής που αναφέρεται στους στρατηγικούς στόχους κατά την περίοδο της θητείας της.
Χαίρομαι για το γεγονός ότι το έγγραφο αυτό συζητείται στο Κοινοβούλιο, καταγράφω τις αναληφθείσες δεσμεύσεις, αλλά επίσης σημειώνω τις παραλείψεις.
Η Επιτροπή μόνο παρεμπιπτόντως αναφέρεται στην οικονομική και κοινωνική συνοχή, στην αλληλεγγύη μεταξύ των κρατών μελών και στην περιφερειακή πολιτική της Ευρωπαϊκής Ένωσης.
Και αυτό, ακόμη και στο σημείο όπου θίγει το ζήτημα της διεύρυνσης.
Μήπως έχουμε πλέον επιτύχει τον στόχο της άμβλυνσης των ανισομετριών μεταξύ επιπέδων ανάπτυξης και συνεπακόλουθα της προώθησης της πραγματικής σύγκλισης; Προφανώς όχι!
Παρά ταύτα, αναφέρεται στο έγγραφο - και πολύ ορθώς - ότι η Ευρώπη οφείλει να αξιοποιήσει τον ρόλο του εταίρου που επιδεικνύει αλληλεγγύη προς τις αναπτυσσόμενες χώρες και στο πλαίσιο αυτό να εντείνει τις δραστηριότητες που αποσκοπούν στην καταπολέμηση της φτώχειας.
Αναφορικά με τον έξω κόσμο, υπογραμμίζεται ορθώς αυτό που κακώς παραλείπεται όσον αφορά το εσωτερικό.
Θεωρώ σοβαρό το γεγονός ότι η Επιτροπή δεν αντιμετωπίζει σωστά το ζήτημα της συνοχής.
Θέτει σε δεύτερη μοίρα μία από τις αρχές που διατρανώνονται στις Συνθήκες - την αρχή της οικονομικής και κοινωνικής συνοχής - η οποία πρέπει να διαπνέει το σύνολο των πολιτικών και όλα τα μέτρα που προωθούν τα ευρωπαϊκά θεσμικά όργανα, φαίνεται να αγνοεί πως σε μια σειρά ευρωπαϊκών περιφερειών σημειώνονται ακόμη μεγάλες καθυστερήσεις, ξεχνά ότι η διεύρυνση προϋποθέτει την εισαγωγή προσαρμογών στην περιφερειακή πολιτική.
Χωρίς πραγματική σύγκλιση θα κινδυνεύσει η ίδια η συνοχή της Ευρωπαϊκής Ένωσης.
Ας λάβουμε υπόψη μας την έκτη περιοδική έκθεση για την κατάσταση των περιφερειών της Ευρωπαϊκής Ένωσης, που συντάσσεται με ευθύνη της Επιτροπής.
Στο εν λόγω έγγραφο επιβεβαιώνεται ότι, σε σχέση με ένα μέσο επίπεδο ανάπτυξης στο οποίο δίδεται ο βαθμός 100, οι δέκα περιφέρειες που χαρακτηρίζονται ως "ισχυρότερες" βρίσκονται κατά μέσο όρο στο 158, ενώ οι δέκα που χαρακτηρίζονται ως "ασθενέστερες" δεν φθάνουν παρά στο 50.
Ο καθένας ας βγάλει τα συμπεράσματά του.
50: αυτό ακριβώς είναι το επίπεδο ανάπτυξης της περιφέρειας όπου κατοικώ, των Αζορών, μία εκ των περιφερειών που οι Συνθήκες προσδιορίζουν ως άκρως απομακρυσμένες.
Αναμένω την έκθεση της Επιτροπής σχετικά με τις άκρως απομακρυσμένες περιφέρειες, που το Συμβούλιο όρισε ότι έπρεπε να εκπονηθεί μέχρι τον Δεκέμβριο του 1999.
Τελειώνω εκφράζοντας και πάλι την πεποίθησή μου: δίχως οικονομική και κοινωνική συνοχή δεν θα επιτύχουμε κανενός είδους συνοχή, αλλά μόνον αποσύνθεση.

FR) Κυρία Πρόεδρε, κύριε Πρόεδρε, χρειαζόμαστε, η ευρωπαϊκή κοινή γνώμη χρειάζεται μια ισχυρή Επιτροπή γιατί, σύμφωνα με την επιθυμία των Συνθηκών, αλλά και με την βούληση των λαών, η Επιτροπή είναι η κινητήριος δύναμη της ευρωπαϊκής οικοδόμησης, αυτού του βράχου του Σισσύφου που πρέπει μαζί να ξανανεβάζουμε προς την κορυφή μετά από κάθε διεύρυνση.
Επομένως, ισχυρή ναι μεν Επιτροπή, αλλά η οποία στηρίζεται σε ένα Κοινοβούλιο, και το Κοινοβούλιο είναι συνεπώς σύμμαχός σας, αλλά ένας σύμμαχος κάπως απαιτητικός, του οποίου τα μηνύματα πρέπει να ακούτε προσεκτικά, και θα ήθελα να σας απευθύνω ένα δυο με την ευκαιρία αυτής της σύντομης παρέμβασης.
Πρώτον, κύριε Πρόεδρε, νομίζω πως, εάν οι δύο προκάτοχοί σας επεδίωξαν κατά βάση να αναπτύξουν μια εσωτερική αγορά και να καθιερώσουν ένα ενιαίο νόμισμα, εναπόκειται κυρίως σε εσάς να προωθήσετε όλες αυτές τις δημοκρατικές αξίες που βρίσκονται στο επίκεντρο της ευρωπαϊκής οικοδόμησης.
Πράγματι, δεν θα πρέπει να αφεθείτε να περισπάστε από τα καθήκοντά σας ασχολούμενος μόνο με το θέμα της διεύρυνσης, όσο σημαντικό κι αν είναι.
Θα πρέπει να προχωρήσετε περισσότερο, προς τη συμφιλίωση του πολίτη με την Ευρώπη, και κυρίως αυτών των πολιτών που έχουν πέσει θύματα των οικονομικών, κοινωνικών και κατά πάσα πιθανότητα, μελλοντικά, τεχνολογικών διαφορών.
Η προώθηση της επιστημονικής ανάπτυξης και των νέων τεχνολογιών, καθώς και η πρόσβαση όλων σε αυτές τις τεχνολογίες δεν θα εξασφαλιστούν από την αγορά και από τον ανταγωνισμό.
Ομοίως, η αγορά και ο ανταγωνισμός δεν θα εξασφαλίσουν σε κοινωνικό επίπεδο την εγγύτητα και την αποτελεσματικότητα των σημαντικών υπηρεσιών προς το κοινωνικό σύνολο, της υγείας, της εκπαίδευσης, των μεταφορών, των επικοινωνιών, της ύδρευσης και τόσων ακόμα.
Στο πλαίσιο του προγράμματος δράσης και των στόχων σας εκφράζεστε πολύ συγκρατημένα, σχεδόν μάλιστα αποσιωπάτε την απαραίτητη ανάκαμψη των δημόσιων επενδύσεων, όπως ακριβώς και την εδραίωση και τη χρηματοδότηση των σημαντικών δημόσιων υπηρεσιών και υπηρεσιών γενικού ενδιαφέροντος.
Πρόκειται για θέματα απόλυτης προτεραιότητας, κύριε Πρόεδρε, εάν θέλετε να συμφιλιώσετε την Ευρώπη με τους πολίτες και να επιτύχετε οι τελευταίοι να επιλέξουν την Ευρώπη αντί τον Jφrg Haider.
Κυρία Πρόεδρε, η Επιτροπή είχε δίκιο που θεώρησε την ασφάλεια των τροφίμων ως μια από τις βασικές της προτεραιότητες.
Ο πρόσφατος πανικός που προκλήθηκε από τις διοξίνες στο Βέλγιο και πριν από αυτό η κρίση της ΣΕΒ στη Βρετανία, καθώς και οι συνεχείς διενέξεις, σχετικά με την ασφάλεια των γενετικά τροποποιημένων τροφίμων, συνέβαλαν όλα μαζί στο να κλονιστεί η εμπιστοσύνη του καταναλωτή στην ασφάλεια των τροφίμων που καταναλώνει.
Εάν η Επιτροπή μπορεί όντως να αποκαταστήσει την εμπιστοσύνη στην αλυσίδα παραγωγής τροφίμων, θα αποκαταστήσει ταυτόχρονα και την εμπιστοσύνη στα ίδια τα θεσμικά όργανα της Ευρωπαϊκής Ένωσης και θα καταδείξει την ικανότητά τους να προστατεύουν τα δικαιώματα των πολιτών της ΕΕ.
Ως εκ τούτου, επιδοκιμάζω το γεγονός ότι το θέμα της ασφάλειας των τροφίμων, της δημόσιας υγείας και της εμπιστοσύνης του καταναλωτή κατέχει δεσπόζουσα θέση στο πρόγραμμα εργασίας της Επιτροπής για το 2000.
Ωστόσο, απογοητεύθηκα από τη φύση της πρότασης για την ίδρυση ευρωπαϊκής υπηρεσίας τροφίμων που περιέχεται στο πρόσφατο Λευκό Βιβλίο.
Στην παρούσα μορφή της αυτό που προτείνεται μοιάζει πιο πολύ με συμβουλευτική υπηρεσία της Επιτροπής παρά με ένα ανεξάρτητο όργανο που θα έχει εξουσίες λήψης αποφάσεων και θέσπισης νομοθεσίας, οι οποίες θα μοιάζουν περισσότερο με τις εξουσίες της Υπηρεσίας Τροφίμων και Φαρμάκων των ΗΠΑ, που έχει ήδη αποκτήσει αξιοπιστία στον συγκεκριμένο αυτό τομέα.
Επιπλέον, η μελλοντική νομοθεσία θα πρέπει να εξετάσει το modus operandi των σχέσεων ανάμεσα στην ευρωπαϊκή υπηρεσία τροφίμων και τις εθνικές αρχές των κρατών μελών, για παράδειγμα την υπηρεσία για την ασφάλεια των τροφίμων στην Ιρλανδία.
Το εν λόγω όργανο, για παράδειγμα, μαζί με το νεοσυσταθέν διασυνοριακό όργανο για την ασφάλεια των τροφίμων στην Ιρλανδία επιτελεί πραγματικά καλό έργο.
Θα ήταν τραγικό να υπονομευθούν οι προσπάθειές τους από τις ανεπάρκειες στην νομοθεσία της ΕΕ.
Αυτό που φοβάμαι είναι μήπως οι ανεπάρκειες αυτές στη νομοθεσία της ΕΕ οδηγήσουν σε αψιμαχίες μεταξύ των εθνικών και των κοινοτικών οργάνων, τα οποία θα πρέπει να εργάζονται από κοινού και όχι να είναι αντίπαλα.
Αυτό είναι κάτι για το οποίο πρέπει να λάβουμε μέτρα προφύλαξης.
Κυρία Πρόεδρε, η σημερινή παρουσίαση του Προέδρου Prodi ήταν αναγκαστικά μια παρουσίαση εντελώς γενικών γραμμών.
Αναμένουμε τις λεπτομέρειες χρόνο με τον χρόνο, για παράδειγμα σχετικά με το πρόγραμμα κοινωνικής δράσης που θα παρουσιαστεί κατά το τρέχον έτος.
Θα το εξετάσουμε επίσης από την πλευρά της κοινωνικής πολιτικής και της πολιτικής στον τομέα της απασχόλησης και θα προβούμε σε ορισμένες δοκιμές.
Θα αναζητήσουμε μέχρι ποιου σημείου μπορούμε να δημιουργήσουμε ένα ισόπλευρο πολιτικό τρίγωνο που θα συνδυάζει την οικονομική πολιτική, την πολιτική στον τομέα της απασχόλησης και την κοινωνική πολιτική.
Επί του παρόντος η κοινωνική πολιτική υστερεί κατά πολύ της οικονομικής πολιτικής και της πολιτικής στον τομέα της απασχόλησης.
Στη στρατηγική στον τομέα της απασχόλησης θα επιδιώξουμε την εμβάθυνση και την επέκταση της στρατηγικής, σύμφωνα με την αναθεώρηση που θα πραγματοποιηθεί επί πορτογαλικής Προεδρίας και στο πλαίσιο που προτείνει η εν λόγω Προεδρία.
Σε ό,τι αφορά την κοινωνική διάσταση θα αναζητήσουμε την εμβάθυνση της εσωτερικής αγοράς με μια κοινωνική πτυχή.
Η πλημμύρα των συγχωνεύσεων, των εξαγορών και των μεταβιβάσεων που ζούμε με την εμβάθυνση της αγοράς σημαίνει ότι πρέπει να αναλάβουμε δράση για να εκσυγχρονίσουμε το πλαίσιο των οδηγιών για την πληροφόρηση και τη διαβούλευση που υιοθετήσαμε στο παρελθόν. Αλλά πρέπει επίσης να τις συμπληρώσουμε με το νέο γενικό πλαίσιο πληροφόρησης και διαβούλευσης και με μια ενημέρωση της οδηγίας περί συμβουλίου εργαζομένων.
Χρειαζόμαστε επίσης έναν κώδικα δεοντολογίας των επιχειρήσεων, ούτως ώστε να διασφαλίσουμε πως οι εταιρείες εργάζονται πράγματι σε βάση εταιρικής σχέσης με τους εργαζόμενους για τη διαχείριση των αλλαγών.
Αυτός είναι ο επιτυχής τρόπος διαχείρισης των αλλαγών, και ελπίζω η Επιτροπή να φροντίσει να εξασφαλίσει ότι πραγματοποιείται κάτι τέτοιο.
Τέλος, με την εμφάνιση και την αναζωπύρωση της ξενοφοβικής Δεξιάς στην Ευρώπη ελπίζω ότι τα θεσμικά μας όργανα θα πράξουν μαζί το παν, προκειμένου να υλοποιήσουν το άρθρο 6, χρησιμοποιώντας το άρθρο 13 για την καταπολέμηση των διακρίσεων και το άρθρο 137 για την καταπολέμηση του αποκλεισμού.
Πρέπει να προωθήσουμε πλέον κατεπειγόντως αυτά τα θέματα.
Καλές είναι οι φιλοδοξίες, Πρόεδρε Prodi, όμως θέλουμε οι φιλοδοξίες αυτές να συνδυαστούν με την ανάληψη δράσης.
Κυρία Πρόεδρε, ελπίζω να είναι καλός οιωνός το γεγονός ότι στο τέλος της συζήτησης μπορώ να δώσω και εγώ τον δικό μου τόνο.
Κύριε Prodi, στις μεταρρυθμιστικές προσπάθειές σας σάς ενδιαφέρει ιδιαίτερα να πραγματοποιήσετε μια μελλοντοστραφή πολιτική για την απασχόληση σε όλη την ευρωπαϊκή επικράτεια.
Ειδικά όμως στον τομέα της οικονομίας που εκπροσωπώ, και συγκεκριμένα στον τομέα της αλιείας, τούτο συνεπάγεται αλλαγές.
Πρέπει να κατορθώσουμε να απομακρυνθούμε από τις επιδοτήσεις κρατικού παρεμβατισμού και να καταλήξουμε σε μια πολιτική της ελευθέρωσης που θα προωθεί το ζήτημα της ιδίας ευθύνης.
Πρέπει να μειώσουμε τους προστατευτικούς δασμούς για να διασφαλίσουμε την αποτελεσματική μείωση της επιβάρυνσης των επιχειρήσεων της μεταποιητικής βιομηχανίας.
Σε τελευταία ανάλυση, πρόκειται για την ανταγωνιστικότητα της ευρωπαϊκής οικονομίας στην παγκόσμια αγορά και για την ύπαρξη χιλιάδων θέσεων εργασίας στη μεταποιητική βιομηχανία και στην αλιεία ανοικτής θαλάσσης.
Ασφαλώς δεν χρειάζεται να σας υπενθυμίσω εγώ τη σημασία ενός οικονομικού κλάδου που δεν αποτελεί μόνον οικονομικό, αλλά και κοινωνικό παράγοντα, που δεν αφορά μόνον τη Γερμανία, αλλά διακρατικά όλες τις παράκτιες περιοχές της Ευρώπης.
Εξάλλου, ο εν λόγω οικονομικός κλάδος είναι ένας από τους λίγους τομείς όπου έχουν ενσωματωθεί πλήρως οι αρμοδιότητες για τη λήψη αποφάσεων και τις δράσεις σε ευρωπαϊκό επίπεδο. Για τον λόγο αυτό αναμένουμε και εδώ το δικαίωμα συναπόφασης.
Τούτο υποστηρίζεται στο μεταξύ ομόφωνα.
Η αναθεώρηση της πολιτικής για την αλιεία πρόκειται όμως να ξεκινήσει σε μερικούς μήνες, δηλαδή στις αρχές του 2000.
Επομένως, είναι οπωσδήποτε ενοχλητικό το γεγονός ότι ο εν λόγω οικονομικός κλάδος δεν αναφέρεται καθόλου στο παρόν έγγραφο.
Ελπίζω πως πρόκειται για παρανόηση.
Κύριε Prodi, σας παρακαλώ να τηρήσετε τις υποσχέσεις σας και να τις υλοποιήσετε!
Κυρία Πρόεδρε, πολλοί από τους βουλευτές της σοσιαλιστικής Ομάδας έχουν ήδη επισημάνει βασικούς τομείς όπου υπάρχουν κενά στη δήλωση της Επιτροπής.
Ωστόσο, αναγνωρίσαμε ότι πρόκειται για μια καινοτόμο και εξαιρετικά ευπρόσδεκτη πρωτοβουλία της Επιτροπής.
Ένας τομέας στον οποίο θέλω να εστιάσω την προσοχή μου, πέραν όσων έχουν ήδη επισημανθεί, είναι ο τομέας της πολιτιστικής ποικιλομορφίας στην Ευρώπη.
Στην εισαγωγή της εν λόγω δήλωσης, στο κεφάλαιο για την ποιότητα ζωής, αναγνωρίζεται η σημασία του.
Αλλά τίποτε στη δήλωση δεν αναφέρει ότι η Επιτροπή προτίθεται να προβεί σε ενέργειες για να αντιμετωπίσει το ζήτημα της πολιτιστικής ποικιλομορφίας.
Προκειμένου να διασφαλίσουμε ότι θα νικήσουμε όλους τους κινδυνολόγους ανάμεσά μας - όσους επιδιώκουν την εξουσία εις βάρος των ανήσυχων πολιτών - πρέπει να εξετάσουμε σοβαρά το ζήτημα πώς θα μπορέσουμε να ζήσουμε μαζί και πώς θα μπορέσουμε να εξαφανίσουμε τα αρνητικά στερεότυπα που έχουμε ο ένας για τον άλλο, τόσο στο πλαίσιο της παρούσας Ευρωπαϊκής Ένωσης και μεταξύ των χωρών που επιδιώκουν να προσχωρήσουν σε αυτή, όσο και μεταξύ όλων εκείνων από τα άλλα μέρη της Ευρώπης και του κόσμου που θέλουν να έρθουν να ζήσουν και να εργαστούν στην Ευρώπη.
Θα αποτύχουμε, εκτός κι αν εξετάσουμε αυτά τα θέματα, εξαφανίσουμε αυτά τα αρνητικά στερεότυπα και πάρουμε τα καλύτερα στοιχεία από τους διάφορους πολιτισμούς και τις γλώσσες μας, τα προστατεύσουμε και τα διαδώσουμε, διασφαλίζοντας ότι επιθυμούμε πραγματικά μια Ευρώπη της ποικιλομορφίας.
Όσοι θέλουν να αναδειχθούν σήμερα σε μια Ευρώπη που στηρίζεται στον φόβο θα κερδίσουν τη μάχη.
Αν η Επιτροπή δεν αναγνωρίσει ότι πρόκειται για πτυχή μείζονος σημασίας στη δημιουργία μιας συνεκτικής Ευρώπης, ανησυχώ σοβαρά μήπως σημειώνουμε μεν πρόοδο στο οικονομικό μέτωπο, στο μέτωπο της απασχόλησης, ακόμη και στο μέτωπο της εξωτερικής πολιτικής και της πολιτικής ασφάλειας, αλλά οι πολίτες μας παρεμένουν φοβισμένοι διότι θα φοβούνται το άγνωστο και θα φοβούνται όλους όσους δεν καταλαβαίνουν.
Εάν δεν προβούμε σε ενέργειες για να αντιμετωπίσουμε το πρόβλημα αυτό, θα αποτύχουμε στο τέλος.
Σας ευχαριστώ, αγαπητή συνάδελφε.
Πριν δώσω και πάλι τον λόγο στον Πρόεδρο της Επιτροπής, σας ανακοινώνω πως έλαβα, σύμφωνα με το άρθρο 37, επτά προτάσεις ψηφίσματος για λήξη της συζήτησης.
Καλωσσρισμα
Κύριε Πρόεδρε, θα παρέμβω επίσης επί διαδικαστικού θέματος.
Υπάρχουν κανόνες ή ρυθμίσεις που διέπουν τις εκδηλώσεις εντός του κτηρίου του Ευρωπαϊκού Κοινοβουλίου, έξω από το Ημικύκλιο, διασφαλίζοντας ότι οι βουλευτές μπορούν ελεύθερα να εισέλθουν στο Ημικύκλιο για να εκτελέσουν το καθήκον τους; Εάν υπάρχουν τέτοιοι κανόνες, ποιοι είναι οι αρμόδιοι για την επιβολή τους και τι κάνουν για να εκτελέσουν τις αρμοδιότητές τους;
Κύριε Πρόεδρε, θα ήθελα να αναφερθώ και πάλι στο ζήτημα του καθεστώτος των βοηθών, ζήτημα που για μας αποτελούσε πάντα προτεραιότητα, και να γνωστοποιήσω ότι - ως ιταλική αντιπροσωπεία της Ομάδας - κατόπιν αιτήματος του Προέδρου της Ομάδας Barσn Crespo, καταθέσαμε στους Κοσμήτορες τις συμβάσεις που συνάψαμε με τους βοηθούς.
Πιστεύω πως πρόκειται για σαφή χειρονομία και ένα πρώτο βήμα για την επίλυση του προβλήματος αυτού.
Θα ήθελα ωστόσο να ζητήσω από την Προεδρία του Κοινοβουλίου να εξετάσει μήπως θα ήταν σκόπιμο να καλέσει η ίδια όλους τους βουλευτές να κάνουν το ίδιο.
Κύριε Πρόεδρε, κατ' αρχάς επιτρέψτε μου να πω ότι υποστηρίζω πλήρως το καθεστώς των βοηθών.
Χθες, όταν έφθασα στο Κοινοβούλιο, μου επιδόθηκε ένα έγγραφο σχετικά με την προτεινόμενη συγκέντρωση των βοηθών έξω από τις πόρτες του Κοινοβουλίου.
Όπως θα γνωρίζουν όλοι οι συνάδελφοι - και πολλοί από εσάς με πλησιάσατε κατά τη διάρκεια των τελευταίων έξι μηνών - όλες οι εκθέσεις και οι σχετικές εκδηλώσεις εξετάζονται κατ' αρχάς από την επιτροπή Comart του Κοινοβουλίου.
Για να δώσω ένα ανώδυνο παράδειγμα, δεν είναι δυνατή η διεξαγωγή εμπορικών εκθέσεων στο Κοινοβούλιο για προφανείς λόγους.
Έπειτα από επιστολή που έλαβα χθες, ενημέρωσα αμέσως τους βοηθούς ότι θα προτείνουμε να τους επιτραπεί η διεξαγωγή συνεδρίασης ή συγκέντρωσης, μάλλον στο άμεσο μέλλον και πιθανώς τον επόμενο μήνα.
Όμως, όλες οι εκθέσεις πρέπει να πραγματοποιούνται ούτως ώστε να μην παρεμποδίζουν την ομαλή λειτουργία του Κοινοβουλίου.
Χθές το απόγευμα κατά τη διάρκεια της συνεδρίασης του Προεδρείου υπέγραψα επιστολή η οποία ενημέρωνε σχετικά τους βοηθούς.
Όμως, έμαθα επίσης ότι είχαν ενημερωθεί προφορικώς για την απόφαση αυτή από την Επιτροπή των Προέδρων των Πολιτικών Ομάδων την περασμένη Πέμπτη ως εκ τούτου, ήταν απολύτως ενήμεροι σχετικά με την απόφαση.
Δεν υπάρχει αντίρρηση να μας εκφράζουν τις απόψεις τους, δεν υπάρχει αντίρρηση να συνεδριάσουν ενδεχομένως κατά την προσεχή περίοδο συνόδου του Κοινοβουλίου.
Όμως δημιουργήθηκε κάποια παρεξήγηση, διότι έλαβαν επιστολή από κάποιον άλλον που νόμισαν ότι τους έδωσε την άδεια.
Ωστόσο, όλες οι εκθέσεις εξετάζονται σε πρώτη φάση από την αποκαλούμενη επιτροπή Comart.
Όπως μπορείτε να δείτε, γίνονται πολλές εκδηλώσεις γύρω από το Κοινοβούλιο, είτε για διάφορες χώρες είτε άλλου χαρακτήρα.
Στην προκειμένη περίπτωση δεν πρόκειται για απόπειρα απαγόρευσης ή εναντίωσης στην πολύ πραγματική και δικαιολογημένη αρχή ότι πρέπει να διαθέτουμε καθεστώς για τους βοηθούς.
Σας ευχαριστώ, κυρία Banotti.
Πιστεύω πως η παρέμβασή σας αποσαφήνισε διάφορα θέματα που τέθηκαν.
Προχωρούμε τώρα στις ψηφοφορίες.
ΨΗΦΟΦΟΡIΕΣ
Κυρία Πρόεδρε, λαμβάνω τον λόγο εξ ονόματος της ισπανικής αντιπροσωπείας του Ευρωπαϊκού Λαϊκού Κόμματος, της αντιπροσωπείας του ισπανικού Λαϊκού Κόμματος, αναφορικά με το ψήφισμα της κ. Terrσn i Cusi σχετικά με τον χώρο ελευθερίας, ασφάλειας και δικαιοσύνης.
Πράγματι, σε μερικές ψηφοφορίες δεν ακολουθήσαμε τις οδηγίες της Ομάδας του Ευρωπαϊκού Λαϊκού Κόμματος και ψηφίσαμε υπέρ του ψηφίσματος Terron i Cusν, που θεωρούμε στο σύνολό του εξαιρετικό.
Καταψηφίσαμε, αυτό όντως, τις παραγράφους 2 και 6, διότι κατά την άποψή μας δεν είναι νομικά ορθές.
Αντίθετα, υπερψηφίσαμε την αιτιολογική σκέψη Ι, που συμφωνεί πράγματι με αυτό που εγώ η ίδια ως συντάκτρια γνωμοδότησης πρότεινα στην Επιτροπή Ελευθεριών και Δικαιωμάτων των Πολιτών για τη Διακυβερνητική Διάσκεψη.
Υπερψηφίσαμε επίσης την παράγραφο 13.
Ένα ενδεδειγμένο καθεστώς και το δικαίωμα κυκλοφορίας και εγκατάστασης για υπηκόους τρίτων χωρών είναι κάτι για το οποίο το ισπανικό Λαϊκό Κόμμα συνηγορεί εδώ και καιρό.
Για ανάλογους λόγους υπερψηφίσαμε την παράγραφο 14, όπου με την προφορική τροπολογία αίρονταν συγκεκριμένες και απολύτως δικαιολογημένες ανησυχίες σε σχέση με ένα πρόβλημα επικουρικότητας, στον βαθμό που τα πολιτικά δικαιώματα, όχι πια η ψήφος στις δημοτικές εκλογές, αλλά τα πολιτικά δικαιώματα εν γένει, αποτελούν μέρος της κυριαρχίας των κρατών μελών.
Με την προφορική τροπολογία θεωρήσαμε ότι μπορούσαμε να ψηφίσουμε υπέρ και αυτό ακριβώς πράξαμε.
Οι Δανοί Σοσιαλδημοκράτες βουλευτές του Ευρωπαϊκού Κοινοβουλίου ψήφισαν σήμερα υπέρ της πρότασης ψηφίσματος, αλλά συγχρόνως εφιστούν την προσοχή στο γεγονός ότι ορισμένοι τομείς συγκρούονται με τις επιφυλάξεις που έχει η Δανία στον δικαστικό τομέα - επιφυλάξεις τις οποίες η δανική αντιπροσωπεία της Ομάδας των Σοσιαλιστών επιθυμεί φυσικά να γίνουν σεβαστές.
Η έκθεσή αυτή, την οποία δεν ψήφισα, δεν αφορά τόσο τα δικαιώματα του ανθρώπου όσο την "κοινοτικοποίηση" , ουσιαστικά την εδραίωση της Ευρώπης οχυρού.
Οι επιτευχθείσες το 1999 "πρόοδοι" , στις οποίες αναφέρεται η έκθεση, αποτελούν πρόοδο μόνον αναφορικά με τις συμβάσεις του Δουβλίνου και τις συμφωνίες του Schengen, και άλλο σχέδιο δράσης του Tampere, που περιορίζουν τα δικαιώματα των μεταναστών.
Γιατί, αντίθετα, όσον αφορά τα δικαιώματα του ανθρώπου πρόκειται για οπισθοδρόμηση.
Η Ευρώπη συνεχίζει τις απελάσεις προς χώρες που θεωρούνται επικίνδυνες από την Ύπατη Αρμοστεία των Ηνωμένων Εθνών για τους πρόσφυγες, ενώ ορισμένες χώρες της Κεντρικής και Ανατολικής Ευρώπης, υποψήφιες για ένταξη στην ΕΕ, υποδέχονται Τσιγγάνους πρόσφυγες που απευλαύνονται μαζικά από το Βέλγιο.
Η ιδιότητα του πρόσφυγα δεν αναγνωρίζεται στους Αλβανούς του Κοσσυφοπεδίου και στους Σέρβους λιποτάκτες, ενώ ο Pinochet γλιτώνει ανενόχλητος τη δίκη.
Η Ευρώπη του Schengen καταδιώκει σαφώς ευκολότερα τους διωκόμενους του Νότου από ό,τι τους δικτάτορες, τη στιγμή μάλιστα που ο ΟΗΕ εκτιμά πως θα χρειαστούμε 159 εκατομμύρια πρόσφυγες για να διατηρήσουμε μια δημογραφική ισορροπία από σήμερα μέχρι το 2025.
Ας ρυθμίσει η Ευρώπη το θέμα όλων των παρανόμων μεταναστών της, ας τους χορηγήσει το δικαίωμα ασύλου και το δικαίωμα ψήφου σε όλες τις εκλογές, και τότε θα μπορούμε να μιλάμε σε αυτή την αίθουσα για χώρο ελευθερίας και δικαιοσύνης.
Έκθεση McCarthy (A5-0026/2000)
Κύριε Πρόεδρε, θα ήθελα να επισημάνω πριν από οτιδήποτε άλλο ότι κατά τη θητεία μου ως δήμαρχος του Μπιλμπάο, τη δεκαετία του α90, είχα την ευκαιρία να υποβάλω ένα από τα πρώτα αστικά πιλοτικά προγράμματα για χρηματοδότηση από την Επιτροπή. Βάσει της εμπειρίας που αποκομίσαμε στο Μπιλμπάο από εκείνο το πιλοτικό πρόγραμμά μας οδηγηθήκαμε σε τέσσερα συμπεράσματα.
Πρώτον, η Ευρώπη χρειάζεται να διατηρήσει μια αστική πολιτική και, αντί να μειώσει τους πόρους των 900 εκατομμυρίων ευρώ της προηγούμενης πενταετίας σε 700 εκατομμύρια για την τρέχουσα πενταετία, θα όφειλε, αντίθετα, να αυξήσει τη χρηματοδότηση αυτού του προγράμματος επανεπενδύοντας π.χ. όπως και προτείναμε στην Ομάδα των Πρασίνων/ Ευρωπαϊκή Ελεύθερη Συμμαχία - σε προγράμματα του URBAN όσους πόρους των διαρθρωτικών ταμείων δεν θα έχει απορροφήσει κάθε κράτος μέλος στις σχετικές προβλεπόμενες προθεσμίες.
Δεύτερον, στη φάση της απόφασης, για το ποιες περιοχές πρέπει να λάβουν οικονομικές ενισχύσεις, πρέπει να εστιάσουμε τις προσπάθειες σε ολοκληρωμένα προγράμματα.
Οι κατακερματισμένες δράσεις δεν είναι αποτελεσματικές.
Πρέπει να επιλέγουμε δίνοντας προτεραιότητα στις περιπτώσεις υποβαθμισμένων περιοχών που χρήζουν βοήθειας, σε συνάρτηση με το σύνολο των στόχων που καθορίζονται, δηλαδή την κοινωνική, οικονομική και περιβαλλοντική διάσταση και τη διάσταση δημοκρατικής διαχείρισης καθώς και με τον συσχετισμό τους.
Τρίτον, πρέπει να λάβουμε υπόψη τη στενή συνεργασία που συνεπάγονται άλλα κοινοτικά προγράμματα, όπως και τις ευκαιρίες για αειφόρο ανάπτυξη στη σχετική περιοχή ή περιφέρεια.
Τέλος, πρέπει να δείξουμε εμπιστοσύνη στους θεσμικούς αυτούς φορείς που βρίσκονται πλησιέστερα και εγγύτερα στους πολίτες, στους δήμους και στους τοπικούς φορείς, και να τους στηρίξουμε.
Αυτοί γνωρίζουν καλύτερα από πρώτο χέρι τις κοινωνικές ανάγκες, εμπλέκονται περισσότερο στα προβλήματα και επιπλέον μπορούν να εκπονούν προγράμματα και να τα υλοποιούν αποτελεσματικά χωρίς να τα βαρύνουν με γραφειοκρατικές διαδικασίες και επιτυγχάνοντας τα καλύτερα αποτελέσματα.
Τέλος, στην ψηφοφορία που διεξήχθη σήμερα από τις τέσσερεις τροπολογίες μας δύο εγκρίθηκαν και οι άλλες δύο απορρίφθηκαν.
Αυτό μας υποχρέωσε να απόσχουμε από την τελική ψηφοφορία, διότι δεν κατανοούμε πώς είναι δυνατόν να μην εξετάζεται η περιβαλλοντική πτυχή κατά τη φάση επιλογής των προγραμμάτων που πρέπει να χρηματοδοτηθούν και πώς δεν γίνεται δεκτό κάθε κράτος μέλος να μπορεί να διοχετεύει σε προγράμματα URBAN τους πόρους των διαρθρωτικών ταμείων που δεν θα έχει απορροφήσει σύμφωνα με τα κοινοτικά προγράμματα.
FR) Κύριε Πρόεδρε, θα ήθελα να υπενθυμίσω πως στην Επιτροπή Περιφερειακής Πολιτικής, Μεταφορών και Τουρισμού συζητήσαμε εκτενώς για την πρωτοβουλία URBAN. Διατυπώθηκαν πολλές ιδέες.
Θα ήθελα επίσης να υπενθυμίσω πως, δεδομένου ότι επρόκειτο για την κοινοτική πρωτοβουλία με τη μικρότερη χρηματοδότηση, προτείναμε μέσω μιας τροπολογίας να αυξηθεί αυτή η προικοδότηση.
Η εν λόγω τροπολογία απερρίφθη, γεγονός για το οποίο εκφράζουμε τη λύπη μας, αφού στην ουσία περίσσευαν χρήματα από τα διαρθρωτικά ταμεία σε ορισμένες χώρες και αυτά τα χρήματα θα μπορούσαν όντως να βοηθήσουν πιλοτικά προγράμματα, καθώς - σας υπενθυμίζω - τα προγράμματα URBAN είναι ακριβώς πιλοτικά προγράμματα που επιτρέπουν την κατάρτιση μιας πραγματικής αστικής πολιτικής.
Θα ήθελα επίσης να επιστήσω εδώ την προσοχή της Επιτροπής στη συνοχή μεταξύ των διαφορετικών πολιτικών που καταρτίζονται και θα ήθελα επιπλέον να δημιουργήσει η Επιτροπή συνοχή μεταξύ των προγραμμάτων URBAN και των μελλοντικών προγραμμάτων δημοσιονομικών θέσεων περί "βιώσιμης πολιτικής των πόλεων" .
Τέλος, κύριε Πρόεδρε, θα ήθελα επίσης να υπενθυμίσω πως σήμερα εξακολουθεί να μην υπάρχει ευρωπαϊκή αστική πολιτική στο πλαίσιο της Ευρωπαϊκής Ένωσης και θέλω να διευκρινίσω πως ενδεχομένως στο πλαίσιο της αναδιοργάνωσης και της Διακυβερνητικής Διάσκεψης το σημείο αυτό θα μπορούσε να διευρυνθεί, ώστε επιτέλους η Ευρωπαϊκή Ένωση να αποκτήσει και μια πραγματική αστική πολιτική.
Κύριε Πρόεδρε, θα ήθελα να υπενθυμίσω ότι ψήφισα υπέρ αυτής της έκθεσης σχετικά με την αειφόρο αστική ανάπτυξη, τη λεγόμενη URBAN.
Όπως και όλες οι άλλες κοινοτικές πρωτοβουλίες, είναι και αυτή πολύ θετική.
Η Ευρώπη δείχνει ότι βρίσκεται ακριβώς σε ένα στάδιο που κάνει κάτι για όλους τους Ευρωπαίους πολίτες και όχι μόνο για την ανάπτυξη ενός μεμονωμένου κράτους, όποιο κι αν είναι αυτό.
Στόχος του URBAN είναι να βρει λύσεις στην υποβάθμιση των πόλεων, και αυτό είναι κάτι που ενδιαφέρει πολύ τους ηλικιωμένους και συνεπώς ενδιαφέρει πολύ το Κόμμα των Συνταξιούχων.
Δεν υπάρχει χειρότερη κατάσταση από αυτή των ηλικιωμένων στις πόλεις.
Ελπίζω αυτή η κοινοτική πρωτοβουλία να δώσει το παράδειγμα του πώς πρέπει να επιλύονται τα προβλήματα των ηλικιωμένων στις πόλεις.
Οι πέντε βουλευτές της Αριστεράς του Ευρωπαϊκού Κοινοβουλίου επέλεξαν να στηρίξουν το πρόγραμμα LEADER+, την πρωτοβουλία EQUAL και το INTERREG, αλλά όχι το πρόγραμμα URBAN.
Σε μια μελλοντική αναθεώρηση των εν λόγω προγραμμάτων οι προσπάθειες της ΕΕ οφείλουν να εστιαστούν σε καθήκοντα διασυνοριακά και να προσαρμοστούν για να λάβουν υπόψη τη διεύρυνση της ΕΕ.
ζk (EDD), γραπτώς.
(DA) Ψηφίσαμε υπέρ της έκθεσης σχετικά με την ανακοίνωση της Επιτροπής στα κράτη μέλη, αναφορικά με τη θέσπιση γενικών κατευθύνσεων για την ανάληψη κοινοτικής πρωτοβουλίας, που αφορά την οικονομική και κοινωνική αναζωογόνηση πόλεων και οικισμών σε κρίση, έτσι ώστε να προωθηθεί η αειφόρος αστική ανάπτυξη (URBAN).
Κατά βάση είμαστε κατά αυτού του είδους προγραμμάτων και διαρθρωτικών ταμείων, αλλά δεδομένου ότι η ψηφοφορία αφορά αποκλειστικά τον τρόπο και όχι τον βαθμό χρήσης των συγκεκριμένων πόρων, περιοριστήκαμε να αναφερθούμε στο περιεχόμενο και εν γένει φρονούμε ότι η πρόταση για την αναζωογόνηση πόλεων και οικισμών σε κρίση περιέχει σωστές απόψεις, καθώς και καλές προτάσεις και κριτήρια για τα προγράμματα.
Η έκθεση αυτή εκφράζει γενικότητες, όσον αφορά αυτό που ονομάζει στρατηγική αναζωογόνησης των αστικών κέντρων και των περιχώρων τους που πλήττονται από την κρίση της καπιταλιστικής οικονομίας και τις συνέπειές της: ανεργία, κοινωνικός αποκλεισμός και εγκληματικότητα.
Η έκθεση αυτή υπογραμμίζει το γεγονός πως, προκειμένου να εξασφαλιστεί μια βιώσιμη αστική ανάπτυξη, το θέμα είναι να εφαρμοστεί μια αστική πολιτική που θα περιλαμβάνει τα μεγαλύτερα θύματα της οικονομικής κρίσης: τους ανέργους, τους μετανάστες, τους πρόσφυγες, τις γυναίκες και τις αποκλεισμένες ομάδες του πληθυσμού.
Δεν αναφέρεται όμως τίποτα για τα αίτια και τους υπευθύνους αυτής της κρίσης.
Στην καλύτερη περίπτωση, η έκθεση αυτή δεν αναφέρεται παρά στην αντιμετώπιση ορισμένων πτυχών και επιπτώσεων αυτής της κρίσης.
Επιπλέον, τα χρηματοδοτικά μέσα είναι σκανδαλωδώς μειωμένα, εφόσον, σύμφωνα με την ίδια την έκθεση, τα κονδύλια που χορηγούνται στο πρόγραμμα URBAN II για την περίοδο 2000-2006 είναι κατά 30% περίπου λιγότερα από τα αντίστοιχα της προηγούμενης περιόδου, τα οποία ήταν ήδη πολύ περιορισμένα (900 εκατομμύρια ευρώ), χωρίς να υπολογίσουμε πως πρόκειται για καμιά πενηνταριά προγράμματα για ολόκληρη την Ευρώπη, κάτι που είναι γελοίο όταν πλήττονται ουσιαστικά όλα τα περίχωρα των μεγάλων πόλεων της ηπείρου μας, ακόμα και τα αστικά κέντρα.
Γι' αυτό υπερψηφίζουμε βέβαια τα συγκεκριμένα μέτρα που αναγγέλλονται για την παροχή βοήθειας σε ορισμένες κοινωνικές κατηγορίες που βρίσκονται στην μειονεκτικότερη θέση, αλλά απέχουμε από την ψηφοφορία επί της ίδιας της έκθεσης καταγγέλλοντας το γεγονός πως είναι προϊόν κυρίως ευσεβών πόθων άθλια χρηματοδοτούμενων.
Κυρία εισηγήτρια, αγαπητοί μου συνάδελφοι, οφείλω να ομολογήσω πως είμαι πολύ ικανοποιημένος με τη συνέχιση της κοινοτικής πρωτοβουλίας URBAN, μιας πρωτοβουλίας που αποσκοπεί στη στήριξη της οικονομικής και κοινωνικής αναζωογόνησης πόλεων και οικισμών σε κρίση, έτσι ώστε να προωθηθεί μια αειφόρος αστική ανάπτυξη.
Με το 80% περίπου το ευρωπαϊκού πληθυσμού να ζει σε αστικό περιβάλλον, οι πόλεις αποτελούν τον πυρήνα της οικονομικής, κοινωνικής και πολιτιστικής εξέλιξης της Ευρώπης.
Ταυτόχρονα, τα κοινωνικά και οικονομικά προβλήματα που αντιμετωπίζει η ευρωπαϊκή κοινωνία είναι εντονότερα στις πόλεις.
Πράγματι, πολλές ευρωπαϊκές πόλεις αντιμετωπίζουν εσωτερικές εδαφικές διαφορές: τη συνύπαρξη στις πόλεις συνοικιών όπου πραγματοποιούνται δραστηριότητες υψηλής προστιθέμενης αξίας και όπου κατοικούν άτομα υψηλού εισοδήματος και συνοικιών που χαρακτηρίζονται από χαμηλά εισοδήματα, υψηλή ανεργία, μέτριες και υπερκατοικημένες κατοικίες καθώς και έντονη εξάρτηση από την κοινωνική βοήθεια.
Η συγκέντρωση οικονομικών και κοινωνικών προβλημάτων σε ορισμένες αστικές ζώνες απαιτεί μια εύστοχη παρέμβαση που θα λαμβάνει υπόψη την πολυπλοκότητα των προβλημάτων.
Γι' αυτό το Ευρωπαϊκό Κοινοβούλιο αξίωσε με επιτυχία την παράταση της Κοινοτικής Πρωτοβουλίας (ΚΠ) URBAN κατά τη μεταρρύθμιση των διαρθρωτικών ταμείων.
Η επιτυχία του URBAN κατά την περίοδο προγραμματισμού 1994/1999 είναι αδιαμφισβήτητη.
Τα αποτελέσματα είναι ορατά όσον αφορά τη βελτίωση της ποιότητας ζωής στις περιοχές που είχαν επιλεγεί ως στόχος.
Αυτή η ΚΠ ενθάρρυνε την ανάπτυξη ορθών πρακτικών στον οικονομικό, κοινωνικό και περιβαλλοντικό τομέα.
Είχε εξάλλου το πλεονέκτημα πως ενίσχυσε τον ρόλο των τοπικών αρχών, του μη κυβερνητικού τομέα και των τοπικών κοινοτήτων και υποστήριξε νέες μορφές εταιρικής σχέσης για την αναζωογόνηση των πόλεων.
Η νέα πρωτοβουλία θα συνεχίσει να επιδιώκει αυτούς τους στόχους ενισχύοντάς τους, λαμβάνοντας ιδιαιτέρως υπόψη την προαγωγή της ισότητας ευκαιριών μεταξύ ανδρών και γυναικών και την επανένταξη των κοινωνικά περιθωριοποιημένων και μειονεκτικών ομάδων.
Μπορούμε επομένως να εκφράσουμε την ικανοποίησή μας για την έγκρισή της.
Πρέπει ωστόσο να παραδεχτούμε πως όσον αφορά τη χρηματοδότηση δεν μπορούμε να πανηγυρίζουμε!
Πράγματι, το χορηγούμενο δημοσιονομικό κονδύλι δεν είναι καθόλου ανάλογο των προκλήσεων.
Η χρηματοδότηση, που ανερχόταν σε 900 εκατομμύρια ευρώ για την περίοδο 1994/1999, είναι της τάξεως των 700 εκατομμυρίων ευρώ για την περίοδο 2000/2006, μειωμένη δηλαδή κατά 30%!
Αυτή η μείωση των χρηματοδοτικών πόρων οδήγησε στη μείωση του αριθμού των προγραμμάτων στο πλαίσιο της νέας πρωτοβουλίας URBAN.
Το ανώτατο όριο των 50 προγραμμάτων που επελέγη φαίνεται υπερβολικά χαμηλό.
Πρέπει επομένως να αυξηθεί, ώστε να λαμβάνονται υπόψη οι περιφερειακοί και τοπικοί παράγοντες, ενώ συγχρόνως θα διατηρηθούν οι χρηματοδοτικές ενισχύσεις στα κράτη μέλη.
Δεδομένης αυτής της συγκέντρωσης σε περιορισμένο αριθμό προγραμμάτων, η δημοσίευση και η διάδοση των αποτελεσμάτων της νέας κοινοτικής πρωτοβουλίας URBAN θα έχει ενδεχομένως ιδιαίτερη σημασία για την επίτευξη πολλαπλασιαστικού αποτελέσματος.
Η έκθεση McCarthy σχετικά με την κοινοτική πρωτοβουλία URBAN μας δίνει την ευκαιρία να εξετάσουμε τη σκοπιμότητα μιας κοινοτικής πρωτοβουλίας όσον αφορά το αστικό περιβάλλον.
Η κατάσταση σε ορισμένες αστικές περιοχές είναι ανησυχητική και η κοινωνική αθλιότητα εκδηλώνεται με τη μορφή της ανεργίας, της μιζέριας και της εγκληματικότητας.
Η διακίνηση ναρκωτικών ειδικά αυξάνει την ανασφάλεια και την καθημερινή εγκληματικότητα.
Έναντι τέτοιου είδους κοινωνικών προκλήσεων η αποτελεσματικότητα των διαρθρωτικών ταμείων παραμένει αμφίβολη.
Η επικουρικότητα θα πρέπει να μας οδηγήσει να αναγνωρίσουμε πως το κράτος, στο πλαίσιο της άσκησης των κυριαρχικών του αρμοδιοτήτων, και οι τοπικές αρχές είναι οι πλέον κατάλληλοι φορείς για να παρέμβουν με τον δέοντα τρόπο, το κράτος εξασφαλίζοντας τη δημόσια ασφάλεια και οι τοπικές αρχές παρέχοντας βοήθεια σε όσους αντιμετωπίζουν προβλήματα.
Μπορούμε βέβαια να εκφράσουμε την ικανοποίησή μας για τη βούληση να δημιουργηθεί ένα σύστημα ανταλλαγών επιτυχημένων εμπειριών, αλλά δεν μπορούμε να θέσουμε στο ίδιο επίπεδο τα ιδιαίτερα προβλήματα κάθε αστικής περιοχής.
Η κοινοτική πρωτοβουλία URBAN αποτελεί μέρος της βούλησης της Ευρωπαϊκής Ένωσης να κοινοτικοποιήσει την αστική πολιτική.
Θα ήταν ορθότερο να συγκεντρώσει η Ένωση τις χρηματοδοτικές της προσπάθειες στις ήδη υπάρχουσες ευρωπαϊκές πολιτικές.
Ορισμένοι φυσικά επωφελούνται της ευκαιρίας για να επιδοθούν σε μια νέα δημοσιονομική υπερβολή, υπερβολή ιδιαιτέρως άκαιρη, τη στιγμή που τα κριτήρια σύγκλισης της ΟΝΕ επιβάλλουν στα κράτη μια αυστηρή δημοσιονομική λιτότητα.
Έτσι, η κ. McCarthy προτείνει να αυξηθούν τα κονδύλια που διατίθενται στο URBAN και να προωθηθεί αυτή η κοινοτική πρωτοβουλία μέσω μιας δαπανηρής εκστρατείας επικοινωνίας με στόχο να εκθειάσει τα οφέλη της ομοσπονδιακής Ευρώπης.
Χρειάζεται άραγε να υπενθυμιστεί πως η αποτελεσματικότητα μιας δαπάνης δεν υπολογίζεται βάσει του ύψους των πιστώσεων που διατίθενται στο έργο; Αντίθετα, οι δικαιούχοι πάρα πολλών και υπερβολικά υψηλών επιχορηγήσεων θα τις θεωρήσουν μακροπρόθεσμα κεκτημένα.
Ο στόχος δεν πρέπει να είναι η παροχή βοήθειας στους πολίτες, αλλά η ανάπτυξη της υπευθυνότητάς τους.
Τέλος, η έκθεση επιμένει πολύ στις δράσεις υπέρ των μειονοτήτων, θεωρούμενων βάσει εθνοτικών και κοινωνιολογικών κριτηρίων.
Δεν μπορούμε παρά να αποδοκιμάσουμε μια πολιτική των μειονοτήτων που απειλεί κατ' ανάγκη την κοινωνική συνοχή.
Αφενός ενθαρρύνει την ένταξη των μεταναστών εκεί όπου θα έπρεπε να προωθεί την αφομοίωσή τους από τον πολιτισμό της χώρας υποδοχής ώστε να αποφεύγεται η δημιουργία εθνοτικών γκέτο, που θα αποτελούν αστικές πυριτιδαποθήκες.
Αφετέρου η εν λόγω πολιτική μεταχειρίζεται την αρχή της θετικής διάκρισης, χίμαιρας πολιτικά ορθής, αλλά και εξίσου επιβλαβούς, όπως απέδειξε η αμερικανική εμπειρία του παρελθόντος.
Για όλους αυτούς τους λόγους η γαλλική αντιπροσωπεία της Ομάδας Ένωση για την Ευρώπη των Εθνών δεν μπόρεσε να εγκρίνει την έκθεση της κ. McCarthy.
Έκθεση Decourriθre (A5-0028/2000)
Κύριε Πρόεδρε, το πρόγραμμα INTERREG μας ενδιαφέρει ιδιαίτερα.
Χαίρομαι, όπως και πολλοί από τους συναδέλφους μου, που το Ευρωπαϊκό Κοινοβούλιο κατάφερε να διατηρήσει αυτή την πρωτοβουλία INTERREG.
Κατοικώντας η ίδια στη βελγική περιφέρεια Sarre-Lor-Lux Sud, γνωρίζω πως εκεί δημιουργείται η Ευρώπη, πως βιώνουμε την Ευρώπη καθημερινά και πως όντως ο πολίτης υλοποιεί στο έπακρο την ευρωπαϊκή οικοδόμηση.
Τα σχέδια αυτά πρέπει όντως να λαμβάνονται υπόψη και η βιώσιμη ανάπτυξη πρέπει ήδη να αποτελεί αναπόσπαστο μέρος τους.
Γιατί επιμένω σε αυτό το σημείο; Απλούστατα επειδή τα σχέδια που παρουσιάζονται σήμερα εξακολουθούν πάρα πολλές φορές, λόγω του τρόπου παρουσίασής τους, να είναι επιβλαβή για το περιβάλλον.
Η αποδοχή π.χ. νέων δρόμων σημαίνει αποδοχή νέων δυσχερειών στο πλαίσιο της Ευρωπαϊκής Ένωσης, κάτι που αντίκειται πλήρως στις πολιτικές που προτείνουμε, όσον αφορά π.χ. την καταπολέμηση των εκπομπών θερμοκηπικών αερίων.
Ζητώ επίσης από την Επιτροπή να φροντίσει ώστε στο πλαίσιο των σχεδίων που παρουσιάζονται να περιλαμβάνεται ο περιβαλλοντικός πυλώνας της πολιτικής της Ευρωπαϊκής Ένωσης και ο στόχος της μείωσης π.χ. του διοξειδίου του άνθρακα να αποτελεί όντως μια πιλοτική προστιθέμενη αξία των προτεινόμενων σχεδίων.
Αναφέρομαι ειδικότερα εδώ σε ορισμένες υποδομές υπό υλοποίηση.
Γνωρίζουμε πως ορισμένα κράτη μέλη διστάζουν ακόμα π.χ. να επιλέξουν μεταξύ σιδηροδρομικών και οδικών μεταφορών για τη διάβαση ευαίσθητων περιοχών όπως τα Πυρηναία - αναφέρομαι στην κοιλάδα του Aspe.
Αναφέρομαι όμως επίσης στην περιφέρειά μου, όπου το κράτος μέλος από το οποίο προέρχομαι εξακολουθεί να διστάζει να επιλέξει μεταξύ της κατασκευής σιδηροδρόμου και της πρότασης για τη δημιουργία ενός δεύτερου αυτοκινητοδρόμου, του Α32.
Θα ζητήσω επομένως και εδώ από την Επιτροπή να είναι ιδιαιτέρως προσεκτική, ώστε να υπάρχει πραγματική συνοχή μεταξύ των διαφορετικών πολιτικών, και κυρίως στο πλαίσιο των προγραμμάτων INTERREG που παρουσιάζονται.
Κύριε Πρόεδρε, ψήφισα υπέρ της έκθεσης Decourriθre σχετικά με την κοινοτική πρωτοβουλία INTERREG, κυρίως λόγω της απάντησης που έδωσε ο Επίτροπος Barnier σε ορισμένους βουλευτές που παρενέβησαν και ζήτησαν να ληφθούν περισσότερο υπόψη στο πρόγραμμα αυτό οι παραμεθόριες περιοχές των οποίων τα σύνορα περιβάλλονται από θάλασσα, και αυτό όχι μόνο επειδή γεννήθηκα σε παραθαλάσσια πόλη, τη Γένοβα, αλλά κυρίως επειδή σύνορα είναι και αυτά των περιοχών τις οποίες γλείφει η θάλασσα.
Αυτά τα σύνορα μας φέρνουν στα κράτη της Αφρικής και της Μέσης Ανατολής: πρέπει να λάβουμε περισσότερο υπόψη το γεγονός ότι είναι σημαντικό να αναπτυχθούν και οι παράκτιες περιοχές όλων των περιοχών της Ευρώπης.
Ως Ευρωπαίος βουλευτής προερχόμενος από μια παραμεθόριο περιφέρεια υποδέχομαι με μεγάλο ενδιαφέρον αυτή την τρίτη πρωτοβουλία INTERREG.
Πάντα θα χρειάζεται να υπενθυμίζουμε τις δυσχέρειες που αντιμετώπισαν κατά το παρελθόν οι θαλάσσιες και μεσόγειες παραμεθόριες περιφέρειες που απομονώθηκαν οικονομικά, κοινωνικά και πολιτιστικά.
Λόγω της ύπαρξης συνόρων μετατράπηκαν σε απόκεντρες περιφέρειες των κρατών στα οποία ανήκουν, με αποτέλεσμα πάρα πολλές φορές οι εθνικές αρχές να παραμελούν αυτές τις περιφέρειες στο πλαίσιο της εθνικής πολιτικής.
Γι' αυτόν τον λόγο, αμέσως από το 1990, εγκαινιάστηκε η κοινοτική πρωτοβουλία INTERREG.
Στόχος αυτού του προγράμματος ήταν η ενθάρρυνση της διασυνοριακής, διακρατικής και διαπεριφερειακής συνεργασίας, καθώς και μια ισόρροπη ανάπτυξη του κοινοτικού χώρου, ώστε να ενισχυθεί η οικονομική και κοινωνική συνοχή εντός της Ένωσης.
Το INTERREG στοχεύει κατά κύριο λόγο στη χρηματοδότηση κοινών διαβημάτων όσον αφορά την ανάπτυξη των μικρομεσαίων επιχειρήσεων, την κατάρτιση και την παιδεία, τις πολιτιστικές ανταλλαγές, τα προβλήματα υγείας, την προστασία και βελτίωση του περιβάλλοντος, τα ενεργειακά δίκτυα καθώς και τα δίκτυα μεταφορών και τηλεπικοινωνιών.
Επιμένω στο γεγονός πως η διαπεριφερειακή συνεργασία συμβάλει στη συμμετοχή των τοπικών και περιφερειακών αρχών στη διαδικασία της ευρωπαϊκής ολοκλήρωσης.
Πρέπει να προαχθεί πράγματι μια πιο ενεργή συμμετοχή των τοπικών και περιφερειακών αρχών στις κοινοτικές πρωτοβουλίες, λαμβάνοντας υπόψη ότι συχνά οι τοπικές και περιφερειακές αρχές διαθέτουν πολύ περιορισμένες δυνατότητες συνεργασίας, λόγω των διαφορετικών νομικών πλαισίων και των διαφορετικών επιπέδων ανάπτυξης εκατέρωθεν των συνόρων.
Στο πλαίσιο της διασυνοριακής συνεργασίας πρέπει να δοθεί μεγαλύτερη έμφαση στη βελτίωση των συνθηκών άσκησης των δραστηριοτήτων των μικρομεσαίων επιχειρήσεων που δημιουργούν θέσεις απασχόλησης.
Στο ίδιο πλαίσιο, και δεδομένου πως η διαρθρωτική ανεργία αντιπροσωπεύει το 50% της συνολικής ανεργίας, οι πιστώσεις που διατίθενται για το INTERREG πρέπει να είναι αρκετά υψηλές ώστε να συμπληρώνουν τα εθνικά μέτρα για την ενίσχυση της απασχόλησης.
Πιο συγκεκριμένα, εμπόδια τα οποία σχετίζονται πάρα πολλές φορές με τη φορολογία (διπλή φορολόγηση) και με την κοινωνική ασφάλεια παρεμποδίζουν, περιορίζουν ή καθιστούν ιδιαιτέρως προβληματική τη διασυνοριακή μετακίνηση.
Ελπίζω τα σχέδια που θα πραγματοποιηθούν στα πλαίσια των προγραμμάτων να συμβάλουν στην εξεύρεση λύσεων σε αυτά τα προβλήματα και να καταστήσουν απτή πραγματικότητα την αρχή της ελεύθερης κυκλοφορίας των εργαζομένων, αρχή που απειλείται στη δική μου περιφέρεια!
Τα κεφάλαια του INTERREG πρέπει να συμβάλουν επίσης στη δημιουργία ευρωπαϊκού χώρου έρευνας.
Τέλος και σημαντικότερο, οι προσδοκίες των περιφερειών από αυτή την πρωτοβουλία είναι μεγάλες και οι περιοχές που δεν είναι επιλέξιμες στο πλαίσιο του στόχου 2 ελπίζουν να αποζημιωθούν χάρη στο INTERREG!
Αυτά που διακυβεύονται είναι επομένως σημαντικά: η ενσωμάτωση των παραμεθόριων περιφερειών θα αποτελέσει βασικό στοιχείο της δημιουργίας μιας μελλοντικής ευρωπαϊκής πολιτικής χωροταξίας!
Είθε όλοι, όπως ο κ. F. Decourriθre, τον οποίον συγχαίρω, να το συνειδητοποιήσουν!
Η κοινοτική πρωτοβουλία INTERREG αποτελεί στοιχείο μιας ολέθριας ευρωπαϊκής περιφερειακής πολιτικής.
Αυτή η πολιτική, γενναιόδωρη εκ πρώτης όψεως αφού αποσκοπεί επισήμως στην παροχή βοήθειας στις περιφέρειες που αντιμετωπίζουν προβλήματα, εξαπατά τους Γάλλους φορολογούμενους.
Η Γαλλία, που συμβάλει κατά 17% στον ευρωπαϊκό προϋπολογισμό, θα λάβει μόλις 8% από τα περιφερειακά διαρθρωτικά ταμεία.
Μεταξύ 1994 και 1999 οι περιφέρειές μας λάμβαναν κάθε χρόνο 15,4 δισεκατομμύρια γαλλικά φράγκα κατά μέσο, ενώ μεταξύ 2000 και 2006 δεν θα λάβουν πάνω από 14,7 δισεκατομμύρια.
Η περιφέρεια μου, η Nord-Pas-de-Calais, θα πληγεί ιδιαίτερα, καθώς η γαλλική Hainaut δεν λαμβάνει τις ενισχύσεις που χορηγούνται στις περιοχές του στόχου 1.
Αυτή η κατάργηση είναι αδικαιολόγητη σε μια περιφέρεια της οποίας οι βασικές δραστηριότητες καταστράφηκαν από την Ευρώπη των ελεύθερων συναλλαγών.
Η ευρωπαϊκή περιφερειακή πολιτική ενισχύει επίσης τον συγκεντρωτισμό των Βρυξελλών, βάσει του οποίου οι περιφερειακές αρχές καλούνται να διαπραγματεύονται άμεσα τη χρησιμοποίηση των πόρων των διαρθρωτικών ταμείων.
Στην Ευρώπη των περιφερειών οι περιφέρειες, οι οποίες είναι λιγότερο εύρωστες από τα εθνικά κράτη μας, θα υποτάσσονται εύκολα στις Βρυξέλλες.
Η πρωτοβουλία INTERREG, που εγκαινιάστηκε το 1990 με στόχο «να προπαρασκευάσει τις παραμεθόριες περιφέρειες ενόψει της 'Ευρώπης χωρίς σύνορα' », επομένως χωρίς έθνη, εντάσσεται σαφώς στο πλαίσιο αυτής της φιλοσοφίας.
Ωστόσο, ο κ. Decourriθre εκφράζει ορθούς συλλογισμούς, καταγγέλλοντας τις ανεπάρκειες των τεχνοκρατών των Βρυξελλών, με κύρια συνέπεια την καθυστέρηση της υλοποίησης του INTERREG III και επομένως οικονομικές απώλειες για τις δικαιούχους περιφέρειες.
Συμφωνούμε επίσης με το αίτημα του εισηγητή να δοθεί μεγαλύτερη προσοχή στις μικρομεσαίες επιχειρήσεις και φυσικά να απορριφθεί η προσφυγή σε εξωτερικούς φορείς παροχής υπηρεσιών, πρακτική στην οποία οφείλονται οι περιπτώσεις δωροδοκίας για τις οποίες κατηγορήθηκε η προηγούμενη Επιτροπή.
Εντούτοις, αυτές οι παράγραφοι, οι οποίες περιέχουν ορθές προτάσεις και υπέρ των οποίων ψηφίσαμε, δεν διορθώνουν την "ευρωφεντεραλιστική" φιλοσοφία που χαρακτηρίζει τις κοινοτικές πρωτοβουλίες, και κυρίως την INTERREG.
Γι' αυτόν τον λόγο το Εθνικό Μέτωπο τάχθηκε κατά της έκθεσης.
Το Ευρωπαϊκό Κοινοβούλιο γνωμοδότησε σχετικά με τις γενικές κατευθύνσεις της Επιτροπής για την κοινοτική πρωτοβουλία INTERREG που αφορά τη διασυνοριακή, διεθνική και διαπεριφερειακή συνεργασία.
Θέλω να υποστηρίξω μια τροπολογία που κατέθεσε η Ομάδα μου σχετικά με τη θαλάσσια πτυχή αυτής της κοινοτικής πρωτοβουλίας.
Δεν θα επανέλθω στις ανησυχίες για το μέλλον του Ατλαντικού Τόξου, αλλά στην ανάγκη να ενσωματωθεί η αρχή των θαλάσσιων συνόρων στο κεφάλαιο Α σχετικά με τη διασυνοριακή συνεργασία.
Στις γενικές κατευθύνσεις της Ευρωπαϊκής Επιτροπής λίγες θαλάσσιες περιοχές είναι επιλέξιμες στο πλαίσιο του INTERREG III A.
Οι τροπολογίες του κ. M. Decourriθre για την έκθεση προσανατολίζονται στην "επικράτηση της θαλάσσιας πτυχής" του INTERREG.
Αυτή η εξέλιξη είναι σημαντική και πρέπει να διατηρηθεί στο μέτρο που διακυβεύεται το μέλλον της Ένωσης.
Γνωρίζω τους σχετικούς δισταγμούς της Ευρωπαϊκής Επιτροπής. Τους ανακοίνωσε κατά τη συζήτηση που διεξήχθη τον περασμένο Νοέμβριο σχετικά με την παρουσίαση του INTERREG III.
Οφείλω όμως να σας επισημάνω πως παρεμποδίζοντας την αναγνώριση των θαλάσσιων συνόρων αρνούμαστε ουσιαστικά την ύπαρξη ενός χώρου πλούσιου πιθανόν σε σχέδια και καινοτομίες.
Θα αναφέρω ένα μόνο παράδειγμα: η λεγόμενη «κελτική» ζώνη, που καλύπτει τα εδάφη της Βρετάνης στη Γαλλία, της Κορνουάλης και του Devon στο Ηνωμένο Βασίλειο, καθώς και του Cork και Waterfold στην Ιρλανδία, είναι ένας χώρος με τοπική οικονομία που εξαρτάται κατά βάση από την αλιεία, με σημαντικό γεωργοεπισιτιστικό τομέα και με προνομιακούς δεσμούς όσον αφορά τον πολιτισμό και την ανάπτυξη σχέσεων (αδελφοποιήσεις).
Το INTERREG III A θα επιτρέψει σε αυτές τις περιφέρειες να προωθήσουν ορισμένα διαρθρωτικά σχέδια, απαραίτητα για την ανάπτυξη των μικρομεσαίων επιχειρήσεων, καθώς και για την έρευνα και την τεχνολογική ανάπτυξη μέσω μεταφοράς γνώσεων.
Θα ήταν επομένως ευκταίο να έχει η Ευρωπαϊκή Επιτροπή τη δυνατότητα να συμμετάσχει στην υλοποίηση υποδομών λιμένων και αερολιμένων για τις διαπεριφερειακές επαφές.
Αυτή η πολιτική θα έχει συνεπώς σημαντικές οικονομικές επιπτώσεις για την αλιεία της Βρετάνης, στο μέτρο που θα μπορούν να εκφορτώνονται τα βρετονικά αλιεύματα στις προωθημένες ιρλανδικές βάσεις για να επιστρέφουν στη συνέχεια στον βρετονικό γεωργοεπισιτιστικό κλάδο.
Η συμπερίληψη των θαλάσσιων συνόρων στο κεφάλαιο Α θα επιτρέψει τέλος να αναγνωριστεί η δυτική περιφέρεια ως μοναδική οικονομική ζώνη σημαντική έναντι της «ηπειρωτικοποίησης» της Ευρωπαϊκής Ένωσης.
Θα αποτελέσει επίσης απόδειξη σεβασμού απέναντι σε αυτές τις περιοχές της περιφέρειας που ανησυχούν κάπως λόγω της διεύρυνσης προς ανατολάς.
Ο κόσμος της θάλασσας διαθέτει ισχυρό δυναμικό.
Ας μην τον αφήνουμε έξω από καινοτόμα και πιλοτικά κοινοτικά προγράμματα που επιτρέπουν να καθοριστεί ο νέος γεωγραφικός και οικονομικός χάρτης της Ευρώπης.
Το ευρωπαϊκό οικοδόμημα ξεκίνησε ως μια συνεργασία μεταξύ κρατών.
Η συνεργασία αυτή έχει εξασφαλίσει την ειρήνη και τη σταθερότητα στο δικό μας τμήμα της Ευρώπης για πάνω από 50 χρόνια.
Ως αποτέλεσμα της οικονομικής και πολιτικής επιτυχίας στη δική μας ήπειρο, της οποίας παράδειγμα αποτελεί και η ΕΕ, καθώς και με τη συνεχώς αυξανόμενη διάδοση των δυτικών μας αξιών, ο ανταγωνισμός στην παγκόσμια αγορά έχει αυξηθεί κατακόρυφα τις τελευταίες δεκαετίες.
Αυτόν τον ανταγωνισμό πρέπει η ΕΕ να είναι προετοιμασμένη να αντιμετωπίσει.
Ο μόνος τρόπος να το πετύχουμε είναι μέσω της εντατικοποίησης της συνεργασίας εντός της Κοινότητας.
Δεν αναφέρομαι σε περισσότερη ολοκλήρωση των κρατών υπό μορφής ομοσπονδίας, αλλά σε εκμετάλλευση του οικονομικού δυναμικού μας σε διασυνοριακό επίπεδο.
Αναφέρομαι σε μια συνεργασία πάνω σε κοινά σχέδια, καθώς και στον συντονισμό δυνάμεων από όλες τις μεριές.
Ένα πρόγραμμα όπως το INTERREG συμβάλλει ακριβώς στη στήριξη των σχεδίων περιφερειακής ανάπτυξης σε διασυνοριακή βάση. Στηρίζει σχέδια τα οποία καθιστούν εφικτή τη δημιουργία οικονομικών αναπτυξιακών κέντρων σε ευρωπαϊκό επίπεδο, τα οποία θα μπορούν να αντιμετωπίσουν την πρόκληση των ανταγωνιστών μας σε παγκόσμιο επίπεδο.
Συνεπώς, καλωσορίζω τη συνέχιση του προγράμματος.
Η έκθεση του κ. Decourriθre έχει βεβαίως και πλεονεκτήματα: μετά από μια παρουσίαση τόσο σαφή όσο και διεξοδική της πρωτοβουλίας INTERREG και του ρόλου της, ώστε να βγουν από την απομόνωση οι παραμεθόριες περιφέρειες, παρεμβαίνει, στην παράγραφο 16, υπέρ των ΜΜΕ.
Από κοινού με τον συνάδελφό μου Dominique Souchet, ευαισθητοποιημένο σε αυτό το θέμα, κατέθεσα πέντε τροπολογίες με έμφαση στον ρόλο των ΜΜΕ και της βιοτεχνίας στο πλαίσιο του INTERREG, στη σημασία της συνεργασίας μεταξύ επιχειρήσεων και στην ανάγκη συμμετοχής των οικονομικών και κοινωνικών εταίρων στον σχεδιασμό και την εφαρμογή των προγραμμάτων. Οι τροπολογίες αυτές εγκρίθηκαν ομόφωνα, κάτι για το οποίο εκφράζω την ικανοποίησή μου.
Ωστόσο, η γαλλική αντιπροσωπεία της Ομάδας μας δεν μπορεί να δεχθεί την προσπάθεια της Επιτροπής και της φεντεραλιστικής κλίκας να απομακρύνουν την πρωτοβουλία INTERREG από την αποστολή της για να περιορίσουν λίγο περισσότερο τον πολιτικό ρόλο των εθνών.
Δεν έχουμε την πρόθεση να αφήσουμε στις Βρυξέλλες τον καθορισμό της χωροταξικής πολιτικής των κρατών μελών, όπως υποδεικνύεται στην αιτιολογική σκέψη ΙΒ της έκθεσης.
Το μόνο που ζητάμε από την Επιτροπή είναι να περιοριστεί να φροντίζει, ώστε η εφαρμογή των κοινών πολιτικών να μην απειλεί την ισόρροπη ανάπτυξη των εδαφών μας.
Οι επιβλαβείς συνέπειες της ΚΓΠ και της ΟΝΕ στην ισορροπία μεταξύ των περιφερειών, και ειδικά στην ανάπτυξη των πιο αγροτικών, των πιο απόκεντρων και των πιο αραιοκατοικημένων, αποδεικνύουν πως μια τέτοιου είδους φιλοδοξία συνεπάγεται σκληρή δουλειά.
Ως εκ τούτου, δεν μπορούμε να εγκρίνουμε την ανάπτυξη του κεφαλαίου IIIC της κοινοτικής πρωτοβουλίας, κεφάλαιο που, ενθαρρύνοντας τη συνεργασία μεταξύ των περιφερειών υπό την ευθύνη της Επιτροπής, κρατά στο περιθώριο τα κράτη μέλη.
Ο υπέρμετρος ενθουσιασμός που εκδηλώνεται για το κεφάλαιο IIIC είναι ακόμα πιο παράδοξος, δεδομένου πως ο ίδιος ο εισηγητής αναγνωρίζει στην αιτιολογική του έκθεση πως "το υπό εξέταση σχέδιο προσανατολισμών δεν δίνει καμία ένδειξη ως προς τους ενδεχόμενους τομείς συνεργασίας" (σελ. 17) και πως «οι αρμοδιότητες είναι διάσπαρτες και ασαφείς" (σελ.
18). Υπό αυτές τις συνθήκες το αίτημα να αυξηθούν οι πιστώσεις γι' αυτό το κεφάλαιο, όπως διατυπώνεται στην παράγραφο 20, συγκαταλέγεται στις συνηθισμένες δημοσιονομικές υπερβολές του Ευρωπαϊκού Κοινοβουλίου, οι οποίες είναι και ανεύθυνες και ανεδαφικές.
Τέλος, ως προς τη βούληση που εκφράστηκε τόσο στο έγγραφο της Επιτροπής όσο και στην έκθεση του κ. Decourriθre, να χρησιμοποιηθεί το INTERREG για την ειρήνη και την ανασυγκρότηση στα Βαλκάνια, πιστεύω πως οι πόροι των διαρθρωτικών ταμείων δεν πρέπει να χρησιμοποιηθούν για την αντιμετώπιση των ζημιών που προκάλεσαν οι Αμερικανοί στη Σερβία κατά τη διάρκεια των εξίσου δολοφονικών όσο και αναποτελεσματικών βομβαρδισμών.
Εναπόκειται στην Ουάσιγκτον, και όχι σε εμάς, να αναλάβει τις ευθύνες μιας σύρραξης που ξέσπασε μόνο και μόνο για να εξυπηρετήσει τα αμερικανικά συμφέροντα.
Γι' αυτόν τον λόγο η γαλλική αντιπροσωπεία της Ομάδας μας δεν μπόρεσε να υποστηρίξει την έκθεση Decourriθre και επέλεξε την αποχή από την τελική ψηφοφορία.
Έκθεση Procacci (A5-0024/2000)
Κύριε Πρόεδρε, ψήφισα υπέρ της έκθεσης Procacci σχετικά με την αγροτική ανάπτυξη, όχι μόνο επειδή συμφωνώ με τις σημαντικότερες κατευθύνσεις του προγράμματος LEADER, αλλά και επειδή αποτελεί την άλλη όψη του προγράμματος URBAN, για το οποίο μιλήσαμε νωρίτερα.
Όπως οι ηλικιωμένοι στις πόλεις είναι πολύ μόνοι, έτσι και οι ηλικιωμένοι στις αγροτικές περιοχές καταλήγουν να είναι οι μοναδικοί κάτοικοί τους, γιατί οι νέοι φεύγουν στις πόλεις: τους γοητεύουν τα φώτα ή και οι μπιραρίες, με αποτέλεσμα η εξοχή και οι αγροτικές περιοχές να αδειάζουν.
Πιστεύω λοιπόν πως είναι πολύ σημαντικό αυτό το σχέδιο της Ευρωπαϊκής Ένωσης να υποστηριχθεί από όλους και να ενισχυθεί περισσότερο.
Η παρούσα κοινοτική πρωτοβουλία LEADER+, αν και αποτελεί συνέχεια άλλων, προγενέστερων πρωτοβουλιών, παρουσιάζει ωστόσο κάποιες ιδιαιτερότητες.
Κατ' αρχάς τα διαθέσιμα κονδύλια μειώνονται σχεδόν στο ήμισυ, παρότι η περίοδος εφαρμογής είναι μεγαλύτερη.
Απεναντίας, εισάγονται νέοι στόχοι, συγκεκριμένα η χρηματοδότηση του δικτύου Natura 2000, ενώ όλες οι αγροτικές περιοχές καθίστανται επιλέξιμες.
Παρ' όλο που αυτή η κοινοτική πρωτοβουλία προσβλέπει στην ανάπτυξη της υπαίθρου, δεν ασχολείται με συνεκτικό τρόπο με τη γεωργία και τη γεωργική παραγωγή, κάτι που είναι απαράδεκτο.
Χωρίς γεωργία δεν νοείται κόσμος της υπαίθρου, οπότε η οιαδήποτε στρατηγική για την ανάπτυξη της υπαίθρου θα πρέπει να θεμελιώνεται στις εγχώριες δυνατότητες της γεωργίας, παρότι είναι αναγκαίο να αναπτυχθούν και άλλες δραστηριότητες, που προηγούνται ή έπονται της γεωργικής δραστηριότητας, ούτως ώστε να αποφευχθεί η εγκατάλειψη της υπαίθρου.
Με βάση το παραπάνω σκεπτικό κρίναμε ότι είναι ουσιαστικό να βελτιώσουμε την έκθεση με τις τροπολογίες που καταθέσαμε, σκοπός των οποίων ήταν να αναφερθούν ρητώς η γεωργική δραστηριότητα και οι γεωργοί ως συστατικά μέρη της στρατηγικής για την ανάπτυξη της υπαίθρου, να ζητήσουμε περισσότερα κονδύλια ώστε να μην υπονομευθεί η περαιτέρω δρομολόγηση του προγράμματος στις αγροτικές περιοχές που ήταν ήδη δικαιούχες και να υπογραμμίσουμε την άποψη πως και το νέο πρόγραμμα θα πρέπει να συνεχίσει να προσδίδει προτεραιότητα στις περισσότερο μειονεκτικές περιοχές.
Η τοποθέτησή μας σχετικά με το LEADER αποτελεί συνάρτηση της γενικότερης εκτίμησής μας για τη συνολική αγροτική πολιτική της ΕΕ.
Τόσο το LEADER 1 όσο και το LEADER 2 που εφαρμόστηκαν στη δεκαετία του 1990 αποτελούσαν συστατικά στοιχεία της νέας ΚΑΠ που προέκυψε μετά την αναθεώρηση του 1992 και απετέλεσαν μαζί με άλλα επιμέρους μέτρα τον λεγόμενο δεύτερο πυλώνα της πολιτικής ανάπτυξης της υπαίθρου της ΕΕ.
Πραγματικό στόχο είχαν τη άμβλυνση και τη συγκάλυψη των καταστροφικών συνεπειών της νέας ΚΑΠ και τον αποπροσανατολισμό των μικρομεσαίων αγροτών και όχι την ανάπτυξη της υπαίθρου και τη συγκράτηση του αγροτικού πληθυσμού στην ύπαιθρο, όπως υποκριτικά διακύρησσαν στους στόχους τους.
Αυτό αποδεικνύεται από το γεγονός ότι στις περιοχές στις οποίες εφαρμόστηκαν οι πρωτοβουλίες αυτές το αγροτικό εισόδημα και η αγροτική απασχόληση μειώθηκαν με γρήγορους ρυθμούς, με αποτέλεσμα να ενταθεί η ερήμωσή τους.
Χαρακτηριστικό παράδειγμα αποτελεί η Ελλάδα που σαν χώρα του στόχου 1 εντάχθηκε ολόκληρη στις κοινοτικές πρωτοβουλίες LEADER και η οποία είδε μέση ετήσια μείωση της αγροτικής απασχόλησης της τάξης του 2,3% και μείωση του αγροτικού εισοδήματος στην περίοδο 1994-1999 κατά 15,2%.
Θεωρούμε ότι το LEADER + θα είναι περισσότερο αναποτελεσματικό σε σχέση με τα LEADER 1και 2 για τους παρακάτω λόγους.
Οι πραγματικοί στόχοι του LEADER + είναι ίδιοι με τους στόχους των LEADER1 και 2. Να αμβλυνθούν δηλαδή και να συγκαλυφθούν οι αρνητικές συνέπειες της ΚΑΠ που θα εφαρμοσθεί στα πλαίσια της Ατζέντας 2000 και του ΠΟΕ.
Αυτή όμως η ΚΑΠ είναι χειρότερη από την προηγούμενη και επί πλέον ξεκινάει από χειρότερη βάση, μιας και η αναθεώρηση της ΚΑΠ το 1992 και η συμφωνία της ΓΚΑΤΤ το 1995 έχουν δημιουργήσει σημαντικά προβλήματα και αδιέξοδα στην αγροτική οικονομία.
Τα κριτήρια επιλογής και οι δραστηριότητες που επιδοτούνται στα πλαίσια του LEADER στην καλλίτερη περίπτωση αμβλύνουν κάποια επί μέρους και δευτερεύουσας σημασίας προβλήματα της υπαίθρου, ενώ στην χειρότερη εκφυλίζονται σε δαπάνες δημοσίων σχέσεων και εκμαυλισμού συνειδήσεων.
Σε καμία όμως περίπτωση δεν αποτελούν προγράμματα ολοκληρωμένης ανάπτυξης των επιλεγμένων περιοχών και δεν δημιουργούν μόνιμες θέσεις απασχόλησης στην ύπαιθρο, γιατί οι περισσότερες δραστηριότητες δεν έχουν παραγωγικό προσανατολισμό.
Τα πραγματικό κονδύλια που διατίθενται για το LEADER + σε σχέση με το LEADER 2 είναι μειωμένα, παρά την αύξηση τους κατά 15%(από 1775 εκατ. Ευρώ του LEADER 2 σε 2020 εκατ.
Ευρώ του LEADER + ). Και αυτό γιατί η αύξηση του 15% είναι ονομαστική και όχι πραγματική, μιας και ο μέσος ετήσιος κοινοτικός πληθωρισμός αυτά τα χρόνια τρέχει με 2% περίπου.
Η διάρκεια του LEADER + είναι μεγαλύτερη κατά ένα χρόνο της διάρκειας του LEADER 2.
Στο LEADER+ μπορούν να υπαχθούν όλες οι περιφέρειες της ΕΕ, ενώ στο LEADER 2 υπάγονταν οι περιφέρειες του στόχου 1 και ορισμένες περιφέρειες των στόχων 5β και 6.
Επισημαίνουμε όμως ότι και στην περίπτωση που τα πραγματικά κονδύλια του LEADER + ήταν αυξημένα, και πάλι θα ήταν αναποτελεσματική η κοινοτική πρωτοβουλία, επειδή ο αντιαγροτικός χαρακτήρας της ΚΑΠ που θα εφαρμοσθεί στα πλαίσια της "Ατζέντας 2000" και του ΠΟΕ δεν μπορεί να αντισταθμισθεί ούτε και να αμβλυνθεί με τέτοιου είδους προγράμματα των οποίων η κατάληξη σε πολλές περιοχές είναι η συγκάλυψη , ο αποπροσανατολισμός και ο εκμαυλισμός των συνειδήσεων.
Πολλές από τις εκτιμήσεις της έκθεσης μας βρίσκουν αντίθετους.
Επισημαίνουμε για άλλη μια φορά τις αρνητικές αλλαγές της ΚΑΠ (1992-Ατζέντα 2000).
Θεωρούμε ότι το LEADER + δεν θα συμβάλει ουσιαστικά στη λύση των προβλημάτων της υπαίθρου, που χαρακτηρίζεται από το μαράζωμα της γεωργίας, η οποία ήταν και θα πρέπει να παραμείνει ο βασικός κοινωνικοοικονομικός κλάδος της υπαίθρου.
Από την πλευρά μας θα ενημερώσουμε τους αγρότες για την σκοπιμότητα αυτών των προγραμμάτων.
Θα κάνουμε κάθε προσπάθεια να αξιοποιηθούν με τον δυνατό καλλίτερο τρόπο και να μην σπαταληθούν και, το κυριότερο, θα προσπαθήσουμε να αναπτύξουμε την πάλη των αγροτών ενάντια στην καταστροφική ΚΑΠ που τους ξεκληρίζει και τους οδηγεί στον οικονομικό μαρασμό και στην ερήμωση της υπαίθρου.
Γιατί αν δεν ανατραπεί αυτή η ΚΑΠ κανένα πρόγραμμα δεν μπορεί να διασφαλίσει την επιβίωση των μικρομεσαίων αγροτών και την κοινωνικοοικονομική αναζωογόνηση της υπαίθρου.
Όλοι οι βουλευτές της Ομάδας Ένωση για την Ευρώπη των Εθνών ψήφισαν υπέρ του συνόλου σχεδόν της έκθεσης του συναδέλφου μας Procacci σχετικά με την κοινοτική πρωτοβουλία LEADER +.
Τροποποιήσαμε ωστόσο το σχέδιο έκθεσης που είχε εγκριθεί από την Επιτροπή Γεωργίας, προκειμένου να διευκρινιστούν ορισμένα σημεία που θα καταστήσουν λειτουργικότερη την κοινοτική αυτή πρωτοβουλία.
Συγκεκριμένα, θεωρούμε απαραίτητη την απλοποίηση των διοικητικών και χρηματοδοτικών διαδικασιών, οι οποίες αποδείχτηκαν υπερβολικά δύσκαμπτες και βραδείες στο πλαίσιο της πρωτοβουλίας LEADER II.
Θεωρούμε επίσης αναγκαίο να εξασφαλιστεί πως θα λαμβάνονται περισσότερο υπόψη οι αναπτυξιακές προτεραιότητες των τοπικών παραγόντων και πως από τους πόρους του LEADER + δεν θα επωφελούνται μόνοι οι αραιοκατοικημένες αγροτικές περιφέρειες.
Η τροπολογία 10, την οποία υπέβαλα εξ ονόματος της Ομάδας μου, αναφέρεται στην έννοια της «οικονομικής και κοινωνικής συνοχής» αντί της «χωροταξίας», καθώς η Ευρωπαϊκή Ένωση δεν διαθέτει καμία επίσημη αρμοδιότητα σε αυτόν τον τομέα.
Η τροπολογία 11 αντικαθιστά τους όρους «κρατική ή δημοτική διοίκηση» με «το σύνολο των δημόσιων διοικητικών αρχών».
Πράγματι, εάν αληθεύει πως στο επίπεδο λήψης αποφάσεων οι ομάδες τοπικής δράσης πρέπει να αποτελούν ένα ισορροπημένο και αντιπροσωπευτικό σύνολο των εταίρων των διαφόρων κοινωνικοοικονομικών κύκλων της περιοχής, οι δημόσιες διοικητικές αρχές στο σύνολό τους (κοινότητες, νομοί, περιφέρειες, κράτη) πρέπει να εκπροσωπούνται πλήρως, ανεξαρτήτως επιπέδου.
Η διατύπωση του εισηγητή ήταν επομένως κατά τη γνώμη μας υπερβολικά περιοριστική.
Όσο για την τροπολογία 12, ανταποκρίνεται στις προσδοκίες της Επιτροπής Περιφερειακής Πολιτικής του Ευρωπαϊκού Κοινοβουλίου.
Περιλαμβάνει τον απαραίτητο συντονισμό μεταξύ του LEADER + και των κοινοτικών προγραμμάτων συνεργασίας και εταιρικής σχέσης όπως το INTERREG, το PHARE, το SAPARARD και το MEDA.
Στην επικράτεια των κρατών μελών της Ευρωπαϊκής Ένωσης, των υποψήφιων προς ένταξη χωρών και των κρατών μελών της ΕΖΕΣ μπορεί να υπάρχει σύνδεση μεταξύ των διαφόρων κοινοτικών πρωτοβουλιών.
Πρέπει να υπενθυμίσουμε πως η πραγματική προτεραιότητα για την ευρωπαϊκή ήπειρο είναι να καθοριστεί ένα λειτουργικό επίπεδο, σε ευρωπαϊκό και όχι σε παγκόσμιο πλαίσιο, όπως προτείνει ο εισηγητής.
Η δημιουργία οργανώσεων παρόμοιων με τις ομάδες τοπικής δράσης (ΟΤΔ) μπορεί να ενθαρρυνθεί επωφελώς από την Ευρωπαϊκή Ένωση, με την προϋπόθεση βεβαίως πως το αντίστοιχο κόστος θα επιβαρύνει τους διάφορους εταίρους.
Επί της ουσίας, φυσικά και υποστηρίζουμε αυτή την κοινοτική πρωτοβουλία LEADER +.
Πρέπει να υπενθυμιστεί πως κατά τη διάσκεψη για την ανάπτυξη της υπαίθρου που πραγματοποιήθηκε στο Cork από τις 7 έως τις 9 Νοεμβρίου 1996 η ανάπτυξη της υπαίθρου καθορίστηκε ως μία από τις προτεραιότητες της Ευρωπαϊκής Ένωσης, στο μέτρο που χρειάζεται να διασφαλιστεί η ακεραιότητα της γεωργίας μας και του συνόλου του αγροτικού ιστού (υποδομές, δημόσιες και ιδιωτικές υπηρεσίες ...).
Σε αυτό το πλαίσιο, εκφράσαμε σε επίπεδο επιτροπής τη λύπη μας για τις πιστώσεις που διατίθενται για την αγροτική ανάπτυξη και υποστηρίξαμε τις τροπολογίες που ζητούν αύξηση του προϋπολογισμού για την κοινοτική αυτή πρωτοβουλία, προκειμένου να είναι ανάλογη των προηγούμενων πρωτοβουλιών LEADER I και LEADER II.
Συγκριτικά με την τελευταία αυτή πρωτοβουλία, διάρκειας μόνο 6 ετών, ο προϋπολογισμός που διατίθεται για το LEADER +, διάρκειας 7 ετών, είναι μειωμένος κατά 50%.
Αυτό είναι απαράδεκτο δεδομένης της σημασίας της αγροτικής ανάπτυξης και των συνεπειών που θα έχει για τους γεωργούς η μείωση των τιμών και των ενισχύσεων, όπως προβλέπεται στην μεταρρύθμιση της ΚΓΠ βάσει των συμφωνιών του Βερολίνου.
Τέλος, μεταξύ των παραμέτρων προτεραιότητας που θα εισαχθούν σε ευρωπαϊκή κλίμακα προκειμένου να επιτρέψουν τη συμμετοχή των τοπικών φορέων ιδιαίτερη προσοχή θα πρέπει να δοθεί στην ποιότητα και στον καινοτόμο χαρακτήρα των σχεδίων που έχουν ήδη εκπονηθεί από ΟΤΔ στο πλαίσιο της πρωτοβουλίας LEADER II, αλλά τα οποία δεν μπόρεσαν να ολοκληρωθούν λόγω του χρονοδιαγράμματος και της δυσκαμψίας των προβλεπόμενων μηχανισμών διαχείρισης.
(Η συνεδρίαση διακοπείσα στις 13.40 συνεχίζεται στις 15.00)
Πρόσθετες ύλες στη διατροφή των ζώων
. Η ημερήσια διάταξη προβλέπει τη συζήτηση της έκθεσης (0015/2000) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Συμβουλίου για την τροποποίηση της οδηγίας 70/524/ΕΟΚ, που αφορά τις πρόσθετες ύλες στη διατροφή των ζώων COM(1999) 388 - C5-0134/1999 - 1999/0168(CNS)).
Κύριε Πρόεδρε, κύριε Επίτροπε, αναρωτιέμαι αν η οδηγία για τις πρόσθετε ύλες στη διατροφή των ζώων είναι υπόθεση της πολιτικής για τον ανταγωνισμό ή της πολιτικής προστασίας των καταναλωτών.
Για την Ευρωπαϊκή Επιτροπή και την Επιτροπή Νομικών Θεμάτων είναι ζήτημα που αφορά τον ανταγωνισμό.
Είναι βέβαιο ότι πρέπει να προωθήσουμε την ανταγωνιστικότητα της βιομηχανίας ζωοτροφών μέσω της εναρμόνισης των διατάξεων για τις πρόσθετες ύλες που εγκρίθηκαν πριν και μετά από το 1988.
Πρέπει ασφαλώς να αποφευχθεί η αύξηση των τιμών στις ζωοτροφές, και κατά συνέπεια πρέπει να γίνουν αποδεκτές οι τροπολογίες αριθ. 4 και 5 του κ. Doyle.
Ωστόσο, πρωταρχικά πρόκειται για θέμα της πολιτικής για την προστασία των καταναλωτών, όπως ανέφερε ο κ. Graefe zu Baringdorf στην έκθεση του.
Η ασφάλεια των τροφίμων πρέπει να έχει απόλυτη προτεραιότητα σε όλες τις συζητήσεις περί της διατροφής των ζώων.
Όταν μιλάμε για διαφάνεια της τροφικής αλυσίδας, τότε αυτό ξεκινά από τον αγρό και καταλήγει στο πιάτο μας, επομένως η προστασία των καταναλωτών ξεκινά από τις ζωοτροφές.
Τα προστιθέμενα στις ζωοτροφές αντιβιοτικά, οι αυξητικοί παράγοντες και οι γενετικά τροποποιημένοι οργανισμοί (ΓΤΟ) καταλήγουν τελικά στην τροφική αλυσίδα των ανθρώπων.
Όλοι καταλάβαμε από το σκάνδαλο με τις διοξίνες ότι πρέπει να εργαστούμε επιτέλους σωστά. Η ρύθμιση για τις πρόσθετες ύλες στις ζωοτροφές είναι ένα βήμα προς τη σωστή κατεύθυνση.
Σύμφωνα με το άρθρο 152 της Συνθήκης για την ίδρυση της Ευρωπαϊκής Κοινότητας, είμαστε υποχρεωμένοι να απαλείφουμε τις αιτίες δημιουργίας κινδύνων για την ανθρώπινη υγεία. Έμφαση δίδεται σαφώς στα αίτια.
Κατά συνέπεια, πρέπει να αποκλείσουμε τις πρωταρχικές πηγές επιβλαβών ουσιών, δηλαδή τις επιβλαβείς προστιθέμενες ύλες στις ζωοτροφές.
Ειδάλλως, αντιμετωπίζουμε κατά την άποψή μου μόνο τα συμπτώματα χωρίς να καταπολεμούμε τις αιτίες.
Οι άνθρωποι τηρούν κριτική στάση, ειδικά σε σχέση με τη χρήση γενετικά τροποποιημένων οργανισμών.
Πρέπει να αντιμετωπίσουμε την αυξανόμενη ευαισθητοποίηση του πληθυσμού απέναντι στους ΓΤΟ και να ρυθμίσουμε τη χρήση τους στις ζωοτροφές.
Πρώτον, στην περίπτωση που μια πρόσθετη ουσία αποτελείται από ΓΤΟ ή περιέχει ΓΤΟ θα πρέπει να εγκρίνεται μόνον εάν οι εν λόγω οργανισμοί δεν συνιστούν αποδεδειγμένα κίνδυνο για την ανθρώπινη υγεία και για το περιβάλλον.
Δεύτερον, είναι απόλυτα εύλογο ότι πρέπει να θεσμοθετηθούν ρυθμίσεις για γενετικά τροποποιημένες πρόσθετες ύλες στις ζωοτροφές, κατ' αναλογία με τις ρυθμίσεις που προβλέπει ο νόμος για την κυκλοφορία των σπόρων, όπως ανέφερε εξάλλου και ο εισηγητής.
Τρίτον, σύμφωνα με το πνεύμα μιας διαφανούς πολιτικής για την προστασία των καταναλωτών, χρειαζόμαστε τη σήμανση των γενετικά τροποποιημένων ζωοτροφών.
Η σαφής δήλωση του περιεχομένου των ζωοτροφών καθιστά δυνατή την ελευθερία επιλογής τόσο εκείνων που χρησιμοποιούν ζωοτροφές όσο και αργότερα των καταναλωτών.
Ο ώριμος πολίτης θα πρέπει - κατά την άποψή μου - να λαμβάνει ο ίδιος τις σχετικές αποφάσεις.
Μιλάμε όλοι για τους συγκλονισμένους από τα σκάνδαλα πολίτες που έχουν χάσει την εμπιστοσύνη τους στην ασφάλεια των τροφίμων.
Με τη συνεπή ρύθμιση των πρόσθετων ουσιών στις ζωοτροφές μπορούμε πλέον να συμβάλουμε ουσιαστικά στην ανάκτηση της εμπιστοσύνης.
Ως εκ τούτου, είμαι πολύ περίεργη πώς θα αντιμετωπίσετε τις τροπολογίες μας.
Για τους λόγους αυτούς η ψήφος μας θα είναι τέτοια ώστε, εάν παραστεί ανάγκη, να προβούμε σε αναπομπή της πρότασής μας στην επιτροπή.
Κύριε Πρόεδρε, αγαπητοί συνάδελφοι, η παρούσα πρόταση για την τροποποίηση της οδηγίας σχετικά με τις προστιθέμενες ύλες στη διατροφή των ζώων, που ανάγεται στο 1970, είναι η πρώτη από μια σειρά προτάσεων στο ζήτημα των ζωοτροφών.
Τους επόμενους μήνες θα συζητήσουμε συνεπώς εδώ στο Κοινοβούλιο αρκετές ακόμα προτάσεις.
Η τεράστια σημασία που έχει το εν λόγω ζήτημα αποδεικνύεται από την πολύ μεγάλη προσοχή που έδωσε η κοινή γνώμη στα σκάνδαλα για τις διοξίνες, τα αντιβιοτικά και την ιλύ λυμάτων καθαρισμού.
Πρόκειται λοιπόν για ένα σημαντικό στοιχείο της προστασίας της δημόσιας υγείας. Ως εκ τούτου, είμαστε της άποψης ότι θα πρέπει να χρησιμοποιηθεί ως νομική βάση το άρθρο 152 και όχι το άρθρο 37 που προτείνει η Επιτροπή.
Η τροποποίηση που προτείνει η Επιτροπή, και συγκεκριμένα η ισότιμη μεταχείριση των πρόσθετων υλών που εγκρίθηκαν πριν και μετά τις 31 Δεκεμβρίου 1987, δεν αμφισβητείται και έχει την πλήρη μας υποστήριξη.
Η Επιτροπή Γεωργίας και Ανάπτυξης της Υπαίθρου διατύπωσε ωστόσο μερικές σημαντικές τροπολογίες για την πρόταση της Επιτροπής, οι οποίες εγκρίθηκαν εκεί ομόφωνα.
Η ρύθμιση που προτείνει η Επιτροπή ενέχει τον κίνδυνο σχηματισμού μονοπωλίων κατά την εμπορία ορισμένων πρόσθετων υλών.
Δικαίωμα υποβολής αίτησης θα έχει μόνον εκείνος στον οποίο είχε χορηγηθεί η αρχική άδεια, και αποκλείονται επιχειρήσεις στις οποίες χορηγήθηκε αργότερα η άδεια.
Θα πρέπει να παρεμποδίσουμε έναν τέτοιου είδους σχηματισμό συνθηκών μονοπωλίου, που θα μπορούσε να οδηγήσει π.χ. στην αύξηση της τιμής των ζωοτροφών, και να χορηγήσουμε προσωρινές άδειες σε όλες τις επιχειρήσεις που εμπορεύονταν μια συγκεκριμένη ουσία την 1η Απριλίου 1998.
Η προσωρινή άδεια θα ισχύει έως ότου ολοκληρωθεί η διαδικασία μιας εκ νέου αξιολόγησης του φακέλου τους.
Η σημαντικότερη τροπολογία σε σχέση με την πρόταση της Επιτροπής αφορά βέβαια τη συμπερίληψη στην οδηγία για τις πρόσθετες ύλες διατάξεων για γενετικά τροποποιημένους οργανισμούς. Την εν λόγω τροπολογία προτείνει ο εισηγητής λαμβάνοντας ως αφετηρία τη συμβιβαστική λύση που είχαν διαπραγματευθεί το Κοινοβούλιο και η Επιτροπή σχετικά με την έγκριση των γενετικά τροποποιημένων οργανισμών εκτός της οδηγίας για τη σκόπιμη ελευθέρωση γενετικά τροποποιημένων οργανισμών στο περιβάλλον.
Ο εν λόγω συμβιβασμός αποτελεί ήδη τη βάση για την έγκριση των γενετικά τροποποιημένων οργανισμών.
Κατά συνέπεια, είναι πολύ λογικό να προβλέψουμε και στην προκείμενη περίπτωση αντίστοιχες διατάξεις για τις γενετικά τροποποιημένες πρόσθετες ύλες στις ζωοτροφές, αντίστοιχα με τις ρυθμίσεις που έχουμε ήδη θεσμοθετήσει σε άλλους τομείς - και αναφέρω ενδεικτικά τον τομέα του δασικού πολλαπλασιαστικού υλικού.
Μεγάλη σημασία έχει εν προκειμένω η σήμανση των γενετικά τροποποιημένων πρόσθετων υλών.
Επιτρέπει αφενός στον γεωργό να αποφασίσει συνειδητά εάν θέλει να χρησιμοποιήσει τέτοιου είδους ζωοτροφές και αφετέρου στον καταναλωτή να απορρίψει τρόφιμα που παρασκευάστηκαν με βάση γενετικά τροποποιημένους οργανισμούς.
Τέλος, θέλω να απευθύνω τις θερμές ευχαριστίες της Ομάδας μας στον εισηγητή, ο οποίος κατέβαλε μεγάλες προσπάθειες.
Νομίζω ότι μπορούμε να περιμένουμε με περιέργεια την απάντηση που θα δώσει ο κ. Byrne
Κύριε Πρόεδρε, αξιότιμοι συνάδελφοι, αυτή η έκθεση αφορά περισσότερο τους τύπους, δηλαδή το πώς θα εγκριθούν οι πρόσθετες ύλες και λιγότερο ποιές είναι και πώς δρούν.
Πρέπει να εκμεταλλευτώ την ευκαιρία για να υπογραμμίσω πόσο σημαντικό είναι να εξετάζονται στο εξής όλες αυτές οι οδηγίες σύμφωνα με τη διαδικασία του άρθρου 152, καθώς τόσο η ασφάλεια των τροφίμων όσο και τα θέματα που αφορούν το περιβάλλον απαιτούν μια ενιαία πολιτική, μια σφαιρική οπτική.
Δεν μπορούμε να συνεχίσουμε όπως κάναμε μέχρι τώρα, δηλαδή να αντιμετωπίζουμε κάθε λεπτομέρεια ξεχωριστά και συχνά αφού πρώτα έχει γίνει η ζημιά.
Ο εισηγητής έδωσε έμφαση στη σαφή σήμανση των ΓΤΟ που περιέχονται στις πρόσθετες ύλες των ζωοτροφών.
Εγώ θα ήθελα να αναφερθώ ακόμη μια φορά στα αντιβιοτικά.
Βέβαια, τα πέντε από τα εννέα αντιβιοτικά η χρήση των οποίων επιτρέπονταν αρχικά στις ζωοτροφές είναι σήμερα, απαγορευμένα, όμως είναι εξαιρετικά σημαντικό να απαγορεύσουμε και τα υπόλοιπα τέσσερα, όχι μόνο χάριν της δημόσιας υγείας, αλλά και χάριν των ζώων.
Έχουμε πλέον φτάσει στο σημείο να γνωρίζουμε ότι η αντοχή στα αντιβιοτικά συνιστά μια εξαιρετική απειλή για τη δημόσια υγεία, κυρίως για τα μικρά παιδιά.
Είναι ήδη δυνατόν να αποδειχτεί σε πολλά κράτη μέλη ότι οι καταχρήσεις στην εκτροφή των ζώων είναι εντελώς περιττές.
Πολλές χώρες έχουν εδώ και πολύ καιρό καταργήσει σταδιακά τη χρήση αντιβιοτικών στις ζωοτροφές και κάποιες άλλες βρίσκονται στη διαδικασία να το πράξουν, με θετικά αποτελέσματα.
Έχουμε ήδη προ πολλού αγνοήσει την πολυσυζητημένη αρχή της προφύλαξης σε σχέση με τα αντιβιοτικά.
Στο περιβαλλοντικό έργο ωστόσο υπάρχει ακόμη μια σημαντική αρχή, και συγκεκριμένα η αρχή της υποκατάστασης.
Θα ήθελα να αναφερθώ εν συντομία στα κοκκιδιοστατικά.
Πρόκειται για ένα τεχνητό αντιβιοτικό, το οποίο δεν είναι απολύτως αναγκαίο.
Υπάρχουν υποκατάστατα με τα οποία μπορούν να εμβολιασθούν τα κοτόπουλα.
Κοστίζουν βέβαια λίγο περισσότερο, αλλά είναι ακίνδυνα για το περιβάλλον.
Σήμερα τα κοκκιδιοστατικά καταλήγουν μαζί με τα λιπάσματα στους αγρούς και από εκεί στο νερό, το οποίο είναι βέβαια η σημαντικότερη τροφή μας.
Κύριε Πρόεδρε, κύριε Επίτροπε, αγαπητοί μου συνάδελφοι, η έκθεση σχετικά με τις πρόσθετες ύλες στη διατροφή των ζώων θίγει ένα τεχνικοοικονομικό πρόβλημα, προκειμένου να αποκαταστήσει την ανταγωνιστική ισορροπία μεταξύ διαφόρων πρόσθετων υλών στις ζωοτροφές, καθώς και μεταξύ των παραγωγών αυτών των πρόσθετων υλών.
Σήμερα όμως, μετά από τη σοβαρή κρίση της διοξίνης που έπληξε το Βέλγιο και άλλες ευρωπαϊκές χώρες το περασμένο καλοκαίρι, δεν μπορούμε να αρκεστούμε στην εξέταση ενός απλού ζητήματος ανταγωνισμού.
Πράγματι, όταν ξέσπασε η κρίση της διοξίνης, οι επιστημονικοί εμπειρογνώμονες της Επιτροπής είχαν ανακαλύψει στην πούλπα εσπεριδοειδών εισαγόμενων από τη Βραζιλία βιομηχανικά κατάλοιπα ασβέστου που περιείχαν διοξίνη, έστω κι αν αυτό το γεγονός δεν έγινε και τόσο αντιληπτό από το ευρύ κοινό.
Είναι επομένως καιρός να υποβάλουμε σε επανεκτίμηση όλα τα στοιχεία της αλυσίδας που συμμετέχουν στην παραγωγή των ζωοτροφών προς χρήση στην κτηνοτροφία.
Ας σημειωθεί παρεμπιπτόντως, κάτι που αποτελεί το άκρων άωτον, πως το πρόβλημα είναι πολύ λιγότερο σοβαρό για τη διατροφή των σκύλων μας, των γατών μας και άλλων οικόσιτων ζώων.
Μήπως γι' αυτήν την κατάσταση φταίει ο άκρατος και παγκοσμιοποιημένος ανταγωνισμός στον οποίο επιδίδονται οι βιομήχανοι αυτού του κλάδου, ο οποίος έχει μετατραπεί σε κλάδο ανακύκλωσης όλων των αποβλήτων της γεωργοεπισιτιστικής βιομηχανίας;
Ένα τόσο σοβαρό θέμα δεν μπορεί να περιοριστεί σε μια τεχνικής φύσεως συζήτηση, έστω κι αν η έγκριση αντιβιοτικών και άλλων αυξητικών παραγόντων περιορίζεται ήδη από την οδηγία.
Οι προφυλάξεις που ετοιμαζόμαστε να λάβουμε για τη διατροφή των ζώων πρέπει να εφαρμοστούν επίσης για την εκτροφή των ζώων κτηνοτροφικής παραγωγής, αυτών ακριβώς που θα ξαναγυρίσουν στο πιάτο μας.
Όπως υπογραμμίζεται σθεναρά σε αυτή την έκθεση, η σήμανση είναι απολύτως αναγκαία, ώστε όλοι οι κτηνοτρόφοι να γνωρίζουν όλα τα συστατικά των ζωοτροφών που πρόκειται να χρησιμοποιήσουν για την εκτροφή των ζώων στην εκμετάλλευσή τους.
Πρέπει επίσης να γνωρίζουν κατά πόσον περιέχονται ΓΤΟ στα πρωτεϊνικά παρασκευάσματα που χρησιμοποιούν. Τα στοιχεία αυτά μπορεί να αποτελούν ενδεχόμενο κίνδυνο για τη δημόσια υγεία.
Εν πάση περιπτώσει, η αρχή της προφύλαξης μάς επιβάλλει την ανάγκη μιας ανιχνευσιμότητας ευδιάκριτης σε όλα τα επίπεδα της διάθεσης αυτών των προϊόντων στην αγορά.
Πριν όμως από τη σήμανση πρέπει να καθοριστούν σαφείς κανόνες.
Χρειάζεται να τεθούν απλά ερωτήματα, όπως αυτό που αφορά την πραγματική σκοπιμότητα της χρησιμοποίησης αλεύρων ζωικής προέλευσης.
Εάν αναλογιστούμε όλοι τα προβλήματα που μας προκάλεσαν, τόσο από ηθική άποψη όσο και από άποψη υγείας, πρέπει πλέον να διερωτηθούμε σχετικά με την ίδια τη χρησιμοποίησή τους.
Γι' αυτό, το κεφάλαιο της Λευκής Βίβλου σχετικά με την ασφάλεια των τροφίμων, το οποίο αφορά τη διατροφή των ζώων, πρέπει να αποτελέσει τη βάση της εργασίας μας, προκειμένου να προχωρήσουμε πέρα από τα απλά εμπορικά ζητήματα.
Η Επιτροπή ανέφερε πολλές φορές το παράδειγμα «από τον αγρό στο πιάτο». Ο συνάδελφός μας της Ομάδας του Ευρωπαϊκού Λαϊκού Κόμματος το υπογράμμισε προ ολίγου.
Είναι μια ωραία έκφραση, αλλά πρέπει βέβαια να αποκτήσει νόημα. Και για να αποκτήσει νόημα, πρέπει να ασχοληθούμε ταυτόχρονα με τα προβλήματα που σχετίζονται με τα ζώα και με τα προβλήματα που αφορούν την υγεία των καταναλωτών.
Γι' αυτό είναι σημαντικό να γίνει δεκτή η τροπολογία 2 της αιτιολογικής σκέψης 4, που επιτρέπει να αποφευχθεί ο κίνδυνος δημιουργίας μονοπωλίου, εάν οι εταιρείες που πρώτες έλαβαν άδεια για να θέσουν σε κυκλοφορία δεδομένη πρόσθετη ύλη είναι οι μόνες που συνεχίζουν να τη διοχετεύουν στην αγορά κατά την περίοδο εκ νέου αξιολόγησης.
Κυρίως όμως πρέπει να γίνουν δεκτές οι τροπολογίες 4 και 5 του νέου άρθρου 2α, που θα επιτρέψουν τη σαφή αναφορά των γενετικά τροποποιημένων πρόσθετων υλών, προκειμένου οι καταναλωτές να έχουν τη δυνατότητα να λαμβάνουν μια απόφαση με πλήρη επίγνωση.
Κύριε Πρόεδρε, κυρίες και κύριοι βουλευτές, η ύπαρξη πρόσθετων υλών υψηλής τεχνολογίας στη βιομηχανία ζωοτροφών απαιτεί να δίδονται λεπτομερείς πληροφορίες από εκείνους που τις χρησιμοποιούν - και ως γνωστό είναι πολλοί - προκειμένου να αποτραπούν πρακτικές που παραβιάζουν το κοινοτικό δίκαιο.
Η παρούσα οδηγία για τις πρόσθετες ύλες στη διατροφή των ζώων δεν αρκεί για να το επιτύχει αυτό.
Θα ακολουθήσουν και άλλες οδηγίες, και είμαι της άποψης ότι η Επιτροπή Γεωργίας εργάζεται στο σωστό πλαίσιο.
Έως ότου πωληθούν το κρέας, το γάλα, το ψωμί και άλλα προϊόντα στα αντίστοιχα καταστήματα γίνεται πολλαπλή αναδιάρθρωση, ανάμειξη, πρόσμειξη, κομμάτιασμα και μεταφορά των ζωοτροφών και των πρόσθετων υλών.
Ο αγώνας των παρασκευαστών ζωοτροφών για την επικερδέστερη δυνατή συμμετοχή τους στην αγορά είναι εξίσου προβληματικός όπως και στον τομέα της παρασκευής τροφίμων.
Οι αρνητικές επιπτώσεις είναι γνωστές, οι θετικές επιπτώσεις είναι λιγότερο γνωστές.
Είμαι απόλυτα πεπεισμένη ότι η καλύτερη προστασία για την υγεία των Ευρωπαίων καταναλωτών όσον αφορά την οικολογική τροφική αλυσίδα παρέχεται μέσω της παρασκευής τροφίμων και ζωοτροφών στην ίδια περιοχή όπου καταναλώνονται.
Το ζήτημα αυτό χρειάζεται όμως ακόμα πολλή επεξεργασία.
Κύριε Πρόεδρε, θα ήθελα να ξεκινήσω συγχαίροντας τον εισηγητή κ. Graefe zu Baringdorf για την έκθεσή του.
Αντικατοπτρίζει τις απόψεις και τις ανησυχίες όλων των πολιτών της ΕΕ στον τομέα της ασφάλειας και της ποιότητας των τροφίμων.
Τα γεγονότα των τελευταίων δύο ετών οδήγησαν σίγουρα σε συνειδητοποίηση και ανησυχία σχετικά με την πραγματική απειλή για την ασφάλεια των τροφίμων και τη δημόσια υγεία.
Η άμεση δράση που ανέλαβε το Κοινοβούλιο πρέπει να θεωρηθεί από όλους τους πολίτες η μεγαλύτερη εγγύηση για το μέλλον, επειδή καταρτίσατε ένα πρόγραμμα σχετικά με την ποιότητα των τροφίμων με το οποίο πρέπει να συμμορφωθούν όλα τα κράτη μέλη.
Αλλά ακόμη και σε αυτόν τον κρίσιμο τομέα της διοίκησης, το Κοινοβούλιο εκφράζει τη δέσμευσή του για την επικουρικότητα, ενθαρρύνοντας τα κράτη μέλη να αναλάβουν τις ευθύνες τους.
Στην Ατζέντα 2000 δώσαμε κατά την άποψη μου προτεραιότητα σε πολιτικές που αφορούν άμεσα τους πολίτες: την ασφάλεια των τροφίμων, την ποιότητα των υδάτων, την προστασία του περιβάλλοντος και την ανάπτυξη της υπαίθρου.
Εάν συνεχίσουμε το εν λόγω πρόγραμμα εργασίας με δέσμευση και επιμέλεια, τα πρώτα χρόνια της νέας χιλιετίας θα αποτελέσουν ορόσημο ως προς την εφαρμογή των πολιτικών που έχουν ως στόχο τους ανθρώπους και τα οποία αντικατοπτρίζουν σε μεγάλο βαθμό τις ανάγκες της Κοινότητας.
Χαιρετίζω ιδιαιτέρως τις νέες και αυστηρές διαδικασίες χορήγησης άδειας που προτάθηκαν για τις πρόσθετες ύλες στη διατροφή των ζώων.
Όσες από αυτές βρέθηκαν να παραβαίνουν τις εν λόγω διαδικασίες πρέπει να αντιμετωπιστούν με αυστηρότητα.
Συγχαίρω τον νέο Επίτροπο που είναι αρμόδιος για την ασφάλεια των τροφίμων, τον κ. Byrne.
Έχει αναλάβει ένα κοπιαστικό έργο, αλλά αντέδρασε γρήγορα και αποτελεσματικά στις απαιτήσεις του παρόντος Σώματος καθώς και στην ανησυχία των καταναλωτών.
Με ικανοποιεί ιδιαιτέρως το γεγονός ότι η πατρίδα μου, η Ιρλανδία, βρίσκεται στην πρώτη γραμμή όσον αφορά την εφαρμογή των νέων κανονισμών για τα τρόφιμα, που βασίζονται στην αρχή της ανιχνευσιμότητας.
Το γεγονός αυτό θα καταστήσει στο μέλλον τη νήσο της Ιρλανδίας κέντρο υπεροχής για την παραγωγή ειδών διατροφής.
Κύριε Πρόεδρε, κύριε Επίτροπε, θα ήθελα και εγώ να συγχαρώ τον εισηγητή για την εξαιρετική εργασία του, και κυρίως να εκφράσω την ικανοποίησή μου γι' αυτή την ομοφωνία που κυριάρχησε σε επίπεδο πολιτικής ομάδας σχετικά με το συζητούμενο θέμα.
Προβλέπεται επομένως η Επιτροπή να αντικαταστήσει, μέσω κανονισμού, τις άδειες που ισχύουν σήμερα με άδειες συνδεόμενες με τους υπεύθυνους της κυκλοφορίας των πρόσθετων υλών, αντικατάσταση που θα πραγματοποιηθεί ταυτόχρονα για όλες τις πρόσθετες ύλες που υπόκεινται στις σχετικές διατάξεις.
Πρέπει να καθιερωθεί ένα συνεκτικό νομικό πλαίσιο.
Η Επιτροπή πρότεινε να εισαχθεί από τον Οκτώβριο του 1999 μια νομική βάση στην οδηγία 70/524/ΕΟΚ για την αντικατάσταση των αδειών.
Ωστόσο, πρέπει να φροντίσουμε να μη δημιουργηθούν στρεβλώσεις στον ανταγωνισμό, όπως επεσήμανε ο κ. Kindermann και η κ. Auroi.
Θεωρώ επίσης αναγκαίο τον σαφή προσδιορισμό των γενετικά τροποποιημένων πρόσθετων υλών στις ζωοτροφές, ώστε να επιτρέπεται και να διασφαλίζεται πως ο τελικός καταναλωτής μπορεί να επιλέξει μια ζωοτροφή χωρίς ΓΤΟ ή βασισμένη στους εν λόγους οργανισμούς.
Ο καταναλωτής πρέπει να διατηρεί την ελευθερία του να αποφασίζει με πλήρη επίγνωση.
Η πρόταση αυτή δεν έχει καμία επίπτωση στον προϋπολογισμό της Κοινότητας, κύριε Επίτροπε.
Γι' αυτό, όσον αφορά την ασφάλεια των τροφίμων χρειάζεται πλήρης διαφάνεια για τους παραγωγούς και τους καταναλωτές.
Είμαι πεπεισμένος πως η Επιτροπή θα καταφέρει να ακολουθήσει τον δρόμο που υπέδειξε ο εισηγητής, ο οποίος, ας το υπενθυμίσουμε, πέτυχε την ομοφωνία στο πλαίσιο της Επιτροπής Γεωργίας και Ανάπτυξης της Υπαίθρου.
Κύριε Πρόεδρε, από την εποχή της ΣΕΒ επαναλαμβάνουμε συνεχώς στο Σώμα ότι η διατροφή των ζώων αποτελεί σημαντικότατο και πρωταρχικό στοιχείο για την ασφαλή παραγωγή τροφίμων και για την υγεία και τη προστασία των καταναλωτών.
Ως εκ τούτου, μας χαροποιεί το γεγονός ότι η Επιτροπή μας υποβάλλει μια πρόταση σχετικά με τις πρόσθετες ύλες στις ζωοτροφές.
Η επιτροπή εξ ονόματος της οποίας έχω πάρει τον λόγο, και συγκεκριμένα η Επιτροπή Περιβάλλοντος, Δημόσιας Υγείας και Προστασίας των Καταναλωτών, αποφάσισε τον Δεκέμβριο να μην υποβάλει δική της γνωμοδότηση, στηριζόμενη στην πεποίθηση ότι ο Πρόεδρος της Επιτροπής Γεωργίας θα εκπονήσει ως εισηγητής μια εξαιρετική έκθεση.
Θέλω παρ' όλα αυτά να προσθέσω μερικά πράγματα και να τοποθετηθώ σε μερικά σημεία.
Θα αναφερθώ πρώτα στο ζήτημα της νομικής βάσης.
Ακόμα κι όταν θα έχουμε έναν νέο Κανονισμό στο Σώμα - υπάρχει οπωσδήποτε πιθανότητα να ανακύπτουν όλο και πιο συχνά προβλήματα ανάμεσα στην Επιτροπή Γεωργίας και στην Επιτροπή Περιβάλλοντος στο ζήτημα της αρμοδιότητας ως προς τη νομοθεσία, με τον πολύ φιλόδοξο Πρόεδρο που έχει η Επιτροπή Γεωργίας - για μένα θα είναι σαφές ένα πράγμα στην περίπτωση τέτοιων διενέξεων: καθοριστική είναι η συνοχή σε αυτό το Κοινοβούλιο καθώς και η νομική βάση του κάθε ζητήματος.
Επομένως - και αυτό πρέπει να σας το πω, κύριε Byrne - καταδικάζω την επιλογή της νομικής βάσης.
Εάν πρόκειται μόνο για μια νομική βάση που έχει καθιερωθεί σε προηγούμενες οδηγίες, τότε είναι λάθος να τη διατηρήσουμε.
Η Συνθήκη του Αμστερνταμ ορίζει σαφέστατα ότι εάν θίγεται η υγεία των ανθρώπων θα πρέπει να επιλεγεί το άρθρο 152 ως νομική βάση. Οφείλω μάλιστα να πω στην Επιτροπή Νομικών Θεμάτων του Κοινοβουλίου ότι δεν αρκεί να ρίχνει κανείς μια ματιά στην πρόταση της Επιτροπής και να λέει ότι δεν αναφέρονται οι λέξεις υγεία και προστασία των καταναλωτών, άρα δεν πρόκειται για τα ζητήματα αυτά.
Για τον λόγο αυτό η Ομάδα μου - όπως ανέφερε ήδη ο κ. Kindermann - θα ψηφίσει αύριο υπέρ της αλλαγής της νομικής βάσης, και ελπίζω να κάνουν το ίδιο και οι άλλες πολιτικές ομάδες του Σώματος.
Κύριε Byrne, παρακαλώ προσωπικά εσάς, στο πνεύμα της διαφάνειας και της καλής συνεργασίας, να αποδεχθείτε την αλλαγή της νομικής βάσης και να συμφωνήσετε με αυτή.
Εάν δεν προβούμε σε αυτή την αλλαγή και ακολουθήσουμε την άποψη της Επιτροπής Νομικών Θεμάτων, θα ανοίξουμε διάπλατα τις πόρτες στη χειραγώγηση.
Θα επιτρέψουμε στην Επιτροπή να ορίσει έτσι τη νομική βάση ώστε να παραλείπεται απλά στο κείμενο η αναφορά στην πολιτική για την υγεία, και τότε ξαφνικά θα μας προκύψει το άρθρο 37.
Επιτρέψτε μου να πω ακόμα κάτι σχετικά με δύο άλλα σημεία: το πρώτο αφορά τους γενετικά τροποποιημένους οργανισμούς στις ζωοτροφές.
Δεν είναι δυνατόν να παραπέμπει κανείς στην κάθετη νομοθεσία και να λέει ότι θα χρειαστούμε κάποτε μια διαφορετική νομοθεσία.
Δεν την έχουμε όμως τούτη τη στιγμή! Και για όσον καιρό δεν την έχουμε θα πρέπει σε κάθε σημείο όπου νομοθετούμε να θίγουμε και το ζήτημα των γενετικά τροποποιημένων οργανισμών, να αναφερόμαστε επιπρόσθετα σε αυτό και να εμμένουμε στη σήμανση.
Αυτό έκανε και ο εισηγητής, και είναι μια πολύ καλή υπόδειξη.
Επαναλαμβάνω και πάλι αυτό που έχω πει πολύ συχνά: ναι, επιθυμώ την κατάρτιση ενός θετικού καταλόγου εκ μέρους της Επιτροπής. Θα υπάρξουν ασφαλώς πολλές αντιθέσεις στη διάρκεια αυτής της συζήτησης στο Σώμα, αλλά χρειαζόμαστε τουλάχιστον ένα σχέδιο για έναν θετικό κατάλογο των πρόσθετων υλών στη διατροφή των ζώων.
Εξίσου σημαντικό είναι να υπάρχουν αυστηρές προδιαγραφές ως προς τις συνθήκες υγιεινής κατά την παραγωγή πρόσθετων υλών και να διεξάγονται στα κράτη μέλη τακτικοί έλεγχοι.
Και στους δύο τομείς υπάρχουν ελλείψεις, και στο σημείο αυτό έχουμε να κάνουμε ακόμα πολλά πράγματα.
Κύριε Πρόεδρε, θα ήθελα να συγχαρώ τον εισηγητή για την έκθεση του.
Πρόκειται για ένα θέμα που αναμφισβήτητα θα επανεξετάσουμε σε πολλές περιπτώσεις στο μέλλον.
Αυτό που συνέβη τα τελευταία χρόνια έστρεψε την προσοχή μας στα τρομακτικά προβλήματα που αντιμετωπίζουν όχι μόνον οι παραγωγοί ειδών διατροφής, αλλά και οι καταναλωτές.
Πρέπει να επιτευχθεί μια ισορροπία μεταξύ τους.
Πρέπει να επιλύσουμε το θέμα αυτό, διότι είναι σημαντικό να ανακτήσουν οι καταναλωτές την εμπιστοσύνη στα τρόφιμα που τρώνε.
Ένας τρόπος για να επιτύχουμε αυτόν τον στόχο είναι η πλήρης διαφάνεια σε ότι αφορά τη σήμανση των τροφίμων.
Οι γενετικώς τροποποιημένοι οργανισμοί (ΓΤΟ) αποτελούν τη νέα πρόκληση που αντιμετωπίζουμε.
Είναι κάτι για το οποίο ανησυχεί πολύ ο κόσμος, και αρκετά δικαιολογημένα: και εγώ ο ίδιος συμμερίζομαι αυτές τις ανησυχίες.
Αλλά νομίζω ότι δεν πρέπει να επιτρέψουμε στις ανησυχίες μας σχετικά με τους ΓΤΟ να επισκιάσουν τις ανησυχίες μας για τους αυξητικούς παράγοντες που χρησιμοποιούνται στις ζωοτροφές ή για τα αντιβιοτικά που χρησιμοποιούνται στις σύνθετες ζωοτροφές.
Πράγματι, δεν πρέπει να επιτρέψουμε στους ΓΜΟ να επισκιάσουν το γεγονός ότι το οστεοκρεατάλευρο συμπεριλαμβάνεται ακόμη στις ζωοτροφές σε πολλές χώρες της Ευρώπης.
Ένας από τους παράγοντες που κρύβεται πίσω από αυτές τις εξελίξεις και ο οποίος αναφέρθηκε κατά την παρούσα συζήτηση είναι ο ανταγωνισμός - ανταγωνισμός μεταξύ των κρατών μελών σχετικά με το κόστος της παραγωγής ειδών διατροφής.
Όλοι αυτοί είναι τομείς στους οποίους πρέπει να διασφαλίσουμε ότι όλοι παίζουν επί ίσοις όροις: τα πρότυπα πρέπει να είναι τα ίδια για τα είδη διατροφής σε όλα τα κράτη μέλη.
Είχαμε τον πανικό της διοξίνης, τη ΣΕΒ και πολλά άλλα προβλήματα.
Το κύριο πρόβλημα είναι οικονομικό, και συγκεκριμένα ποιος υφίσταται το κόστος.
Το πρόβλημα είναι ότι το κόστος δεν μοιράζεται ισότιμα ανάμεσα στον καταναλωτή και τον παραγωγό: ο παραγωγός έχει αναγκαστεί να υφίσταται το συνολικό κόστος.
Χρειαζόμαστε τον ίσο καταμερισμό του πρόσθετου κόστους που έχει προκύψει.
Πρέπει επίσης να διασφαλίσουμε ότι τα είδη διατροφής που εισάγονται στην Ευρωπαϊκή Ένωση τηρούν τα πρότυπα στο πλαίσιο της Ευρωπαϊκής Ένωσης.
Εάν δεν διατηρήσουμε αυτά τα πρότυπα για τα είδη διατροφής εισαγωγής, τότε θα συναντήσουμε μεγαλύτερες δυσκολίες στο μέλλον.
(ΕΝ) Κατ' αρχάς θα ήθελα να ευχαριστήσω την Επιτροπή Γεωργίας και Ανάπτυξης της Υπαίθρου και τον εισηγητή της, κ. Graefe zu Baringdorf, ο οποίος προεδρεύει της εν λόγω κοινοβουλευτικής επιτροπής, για την εξέταση της πρότασης της Ευρωπαϊκής Επιτροπής.
Η πρόταση της Επιτροπής είναι, όπως είπαν ορισμένοι από εσάς, μάλλον τεχνικού χαρακτήρα.
Ωστόσο, ο στόχος της είναι σχετικά απλός: η εναρμόνιση των διαδικασιών που διέπουν την έγκριση των πρόσθετων ουσιών στη διατροφή των ζώων.
Επί του παρόντος οι εγκρίσεις υπόκεινται σε διαφορετική μεταχείριση, ανάλογα με το εάν οι αιτήσεις είχαν υποβληθεί πριν ή μετά την 1η Ιανουαρίου 1988.
Στόχος της πρότασης της Επιτροπής είναι η εναρμόνιση των διαδικασιών προκειμένου να διασφαλιστεί ότι δεν υπάρχουν τέτοιου είδους διαφορές.
Κατά συνέπεια, το πεδίο εφαρμογής της προταθείσας τροπολογίας είναι πολύ περιορισμένο.
Το Κοινοβούλιο έχει υποβάλει πέντε τροπολογίες.
Λυπάμαι που η Επιτροπή δεν είναι σε θέση να αποδεχθεί τις τροπολογίες αυτές, παρά το γεγονός ότι γνωρίζω απόλυτα τις απόψεις και τη δέσμευση του Κοινοβουλίου, της Επιτροπής Γεωργίας, και ιδιαιτέρως του εισηγητή, κ. Graefe zu Baringdorf, σχετικά με τα εν λόγω θέματα.
Θα ασχοληθώ με καθεμία από τις τροπολογίες χωριστά.
Η πρώτη τροπολογία προτείνει την αλλαγή της νομικής βάσης της πρότασης αντικαθιστώντας το άρθρο 37 με το άρθρο 152.
Θα ήθελα απλώς να επισημάνω ότι η πρόταση της Επιτροπής δεν αναφέρεται καθόλου στην προστασία της υγείας ή στην προστασία του καταναλωτή.
Η προταθείσα τροπολογία είναι τεχνικού χαρακτήρα και δεν μπορεί να θεωρηθεί ότι έχει ως πρωταρχικό στόχο την προστασία της δημόσιας υγείας.
Σημειώνω πως η Επιτροπή Νομικών Θεμάτων και Εσωτερικής Αγοράς του Κοινοβουλίου δέχεται επίσης ότι το άρθρο 37 αποτελεί την ενδεικνυόμενη νομική βάση.
Υπενθυμίζω στο Κοινοβούλιο ότι πρωταρχικός στόχος του άρθρου 152 είναι η προστασία της υγείας.
Σας παραπέμπω στα επιχειρήματα που διατυπώνονται στην επιστολή της Επιτροπής Νομικών Θεμάτων, η οποία εκθέτει τη θέση - κατά την άποψή μου - με ακρίβεια, σαφήνεια και αξιέπαινη συντομία.
Οι τροπολογίες αριθ. 2 και 3 προχωρούν πολύ περισσότερο από την πρόταση της Επιτροπής, καθώς στοχεύουν στην εισαγωγή πρόσθετων διατάξεων σχετικά με τις γενετικώς τροποποιημένες πρόσθετες ύλες.
Είμαι ο πρώτος που αποδέχεται πως οι ΓΤΟ αποτελούν πολύ σημαντικό θέμα.
Δέχομαι επίσης και αναγνωρίζω πως είναι απαραίτητες ορισμένες πρωτοβουλίες για τον εκσυγχρονισμό της νομοθεσίας της ΕΕ στον τομέα των ΓΤΟ.
Ωστόσο, η εν λόγω τεχνική τροπολογία δεν αποτελεί το σωστό μέσο για την εισαγωγή τέτοιου είδους πρωτοβουλιών.
Η Επιτροπή θεωρεί ότι είναι πρώιμο να τροποποιηθούν στο παρόν στάδιο οι κανόνες που θεσπίζονται σήμερα από την οδηγία 70/524 σχετικά με τις γενετικώς τροποποιημένες πρόσθετες ύλες.
Αντίθετα, είναι κατάλληλο να αναμείνουμε τις εξελίξεις σε σχέση με την κοινή θέση όσον αφορά την τροποποίηση της οδηγίας 90/220, η οποία αυτή τη στιγμή εξετάζεται σε δεύτερη ανάγνωση στο Κοινοβούλιο.
Η Επιτροπή προτίθεται να προχωρήσει ακόμα περισσότερο από ό,τι προτείνει σήμερα το Κοινοβούλιο στις τροπολογίες του.
Μπορώ επίσης να διαβεβαιώσω το Κοινοβούλιο ότι θα διασφαλίσω τη συμπερίληψη των σχετικών διατάξεων της οδηγίας 90/220 στην πρόταση τροποποίησης της οδηγίας 70/524, την οποία πρότεινε η Επιτροπή στο Λευκό Βιβλίο για την ασφάλεια των τροφίμων, που πρόκειται να παρουσιάσει στο Κοινοβούλιο πριν από τον Ιούλιο του 2001.
Μπορώ επίσης να διαβεβαιώσω το Κοινοβούλιο ότι όλες οι παρατηρήσεις που έγιναν σήμερα εδώ θα ληφθούν πλήρως υπόψη.
Ούτε οι τροπολογίες αριθ. 4 και 5 είναι αποδεκτές, διότι δείχνουν αδικαιολόγητη προτίμηση στα προϊόντα απομίμησης, παρέχοντας την άδεια να τεθούν σε κυκλοφορία προτού ακόμη υποβληθεί αίτηση έγκρισης, Η Επιτροπή επιμένει ότι πριν χορηγηθούν οι εγκρίσεις πρέπει να αξιολογηθούν αυτές οι αιτήσεις ως προς την ασφάλεια και την αποδοτικότητά τους.
Μπορώ μόνο να σας ζητήσω για μια ακόμη φορά να μην ξεχάσετε την τεχνική φύση της πρότασης της Επιτροπής και να αναμείνετε την ουσιαστική πρόταση για νέα οδηγία σχετικά με τις πρόσθετες ύλες στη διατροφή των ζώων προκειμένου να εξετάσετε ευρύτερα θέματα.
Θα ήθελα μόνο να ασχοληθώ με ορισμένες από τις συγκεκριμένες παρατηρήσεις που έγιναν κατά τη διάρκεια της συζήτησης.
Κατ' αρχάς, σε ό,τι αφορά τις παρατηρήσεις του κ. Graefe zu Baringdorf, θα ήθελα να τον διαβεβαιώσω ότι θα τροποποιήσουμε τη διαδικασία έγκρισης των πρόσθετων ουσιών ΓΤΟ στην οδηγία για τα πρόσθετα αριθ. 70/524 και όχι στην οδηγία για τις νέες ζωοτροφές.
Πρόκειται για οδηγία που ασχολείται πιο συγκεκριμένα με τις ακατέργαστες πρώτες ύλες παρά με τις πρόσθετες ύλες.
Το κείμενο του Κοινοβουλίου είναι από την οδηγία που εγκρίθηκε το 1998.
Όμως, η κάθετη νομοθεσία στην οδηγία 90/220 σχετικά με τον τρόπο αξιολόγησης του περιβαλλοντικού κινδύνου από τους ΓΤΟ έχει τροποποιηθεί από τότε και εξακολουθεί να αλλάζει.
Εξετάζεται από το Κοινοβούλιο σε δεύτερη ανάγνωση.
Πιστεύω ότι πρέπει να περιμένουμε τα τελικά αποτελέσματα της οδηγίας 90/220, και ιδιαίτερα το άρθρο 11.
Διατυπώθηκε επίσης το ερώτημα κατά πόσον η πρόταση αυτή θα μπορούσε να αυξήσει τον κίνδυνο δημιουργίας μονοπωλίων.
Ο κ. Kindermann και η κ. Auroi αναφέρθηκαν σε αυτό.
Θα ήθελα να κάνω λίγες μόνο παρατηρήσεις σχετικά με το εν λόγω θέμα.
Πρώτα απ' όλα το εν λόγω θέμα βρίσκεται υπό επεξεργασία από το 1993, επομένως δεν αποτελεί πραγματικά έκπληξη για κανέναν άλλον παραγωγό πρώτων υλών.
Όντως, όλοι όσοι υποβάλλουν αιτήσεις για τέτοιου είδους προϊόντα μπορούν ακόμη να το πράττουν σχετικά με το συγκεκριμένο προϊόν τους.
Θα ήθελα επίσης να σημειώσω ότι η Επιτροπή ουδέποτε ενέκρινε αίτηση έγκρισης για να συμπεριληφθούν ΓΤΟ στις πρόσθετες ύλες.
Η κ. Roth-Behrendt αναφέρθηκε στο θέμα της κατάλληλης νομικής βάσης, κατά πόσον πρόκειται για το άρθρο 37 ή για το άρθρο 152.
Θα αναφερθώ και πάλι σε αυτό που είπα προηγουμένως επί του θέματος και θα την διαβεβαιώσω, όπως θα διαβεβαιώσω και το Σώμα, ότι θα ήταν εντελώς ανάρμοστο για την Επιτροπή να προσπαθήσει να δικαιολογήσει οποιοδήποτε μέτρο με βάση το άρθρο 37, απλώς και μόνον αποκλείοντας από τη διάταξη οποιαδήποτε αναφορά στη δημόσια υγεία.
Είναι ένα θέμα που εξετάστηκε σε δύο τουλάχιστον ξεχωριστές περιπτώσεις από το Δικαστήριο των Ευρωπαϊκών Κοινοτήτων, το οποίο όρισε τα νομικά κριτήρια για καταστάσεις όπως η προκειμένη, όπου η κατάλληλη νομική βάση πρέπει να ληφθεί δεόντως υπόψη κατά την προώθηση της νομοθεσίας.
Η νομολογία του Δικαστηρίου φαίνεται απολύτως σαφής σχετικά με αυτό.
Ως ένα γενικό σχόλιο για τις τροπολογίες που προτάθηκαν εδώ, ιδίως σε σχέση με το θέμα της νομικής βάσης, θα ήταν ανάρμοστο κατά τη γνώμη μου να τροποποιηθεί η νομική βάση στο άρθρο 152 υπό αυτές τις συνθήκες, καθώς θα ήταν πολύ πιθανό να συγκρουστεί με τα αντικειμενικά κριτήρια που έχει ορίσει το Δικαστήριο.
Ορισμένοι από εσάς - ο κ. Nicholson ιδιαίτερα - αναφέρθηκαν στο θέμα της σήμανσης.
Η οδηγία 70/524 προβλέπει το θέμα της σήμανσης στις γενετικές τροποποιήσεις των πρόσθετων υλών.
Έχει ήδη συμπεριληφθεί τώρα "αναφορά των ιδιαίτερων χαρακτηριστικών που οφείλονται στα προϊόντα μεταποίησης" .
Έτσι, θα εξεταστεί το εν λόγω θέμα.
Η διατύπωση αυτή μας επέτρεψε να υποχρεώσουμε τους αιτούντες να αναγράφουν στην ετικέτα ότι έχουν χρησιμοποιηθεί γενετικώς τροποποιημένες τεχνικές στο προϊόν για το οποίο υποβάλλεται η αίτηση.
- (DE) Κύριε Πρόεδρε, επιτρέψτε μου μία ακόμα ερώτηση προς τον Επίτροπο.
Αρχικά σας επισημαίνω, κύριε Byrne, ότι το Κοινοβούλιο δεν έχει δικαίωμα πρωτοβουλίας στη νομοθεσία.
Όταν όμως προτείνετε την τροποποίηση οδηγίας ή κανονισμού, διεκδικούμε το δικαίωμα μας και εξετάζουμε επακριβώς ολόκληρο τον κανονισμό και όχι μόνο το τμήμα που έχετε επιλέξει εσείς.
Στις τροπολογίες μας περιοριστήκαμε παρ' όλα αυτά στην τυπική εναρμόνιση με άλλες οδηγίες. Παραλείψαμε μάλιστα τα ζητήματα περιεχομένου.
Δεν επεισήλθαμε π.χ. στο ζήτημα των αντιβιοτικών.
Ως εκ τούτου, το ζητούμενο είναι μόνο η εναρμόνιση των νομικών διατάξεων στις επιμέρους οδηγίες.
Η ερώτησή μου, κύριε Επίτροπε Byrne, είναι η εξής: στην πρόσφατη διάσκεψη την Ηνωμένων Εθνών στο Μόντρεαλ έγινε αποδεκτό ότι στις διεθνείς εμπορικές συναλλαγές θα πρέπει να υπάρχει σήμανση ως προς τους γενετικά τροποποιημένους οργανισμούς.
Πιστεύετε πραγματικά ότι είναι δυνατόν το Κοινοβούλιο να επιτρέψει - όταν θα έχει τώρα αυτή τη δυνατότητα - τη μη επιβολή της εν λόγω σήμανσης για τις πρόσθετες ύλες στις ζωοτροφές στην επικράτεια της Ευρωπαϊκής Ένωσης;
Κύριε Επίτροπε Byrne, στοχεύετε σε μια αναμέτρηση δυνάμεων με το Κοινοβούλιο.
Διαπραγματευθήκαμε για την κυκλοφορία των σπόρων δύο ολόκληρα χρόνια.
Χαίρομαι λοιπόν για τις συζητήσεις που πρόκειται να έχουμε μαζί σας.
Θα ήθελα να τονίσω ότι κανένας ΓΤΟ δεν έχει εγκριθεί στο πλαίσιο της παρούσας οδηγίας ισχύει μόνο για τις πρόσθετες ύλες.
Θα ήθελα επίσης να αναφέρω σχετικά με τα ζητήματα σήμανσης ότι πρόκειται για ένα πολύπλοκο θέμα.
Εξετάζεται και θα συνεχίσει να εξετάζεται εκτεταμένα, ιδίως στο πλαίσιο της οδηγίας 90/220.
Το θέμα αυτό βρίσκεται ενώπιον του Κοινοβουλίου επί του παρόντος, και θα υπάρξουν άλλες οδηγίες που θα ασχοληθούν με αυτό οι οδηγίες αυτές θα έχουν επίσης ως νομική βάση το άρθρο 152, το οποίο εκχωρεί στο Κοινοβούλιο πλήρη αρμοδιότητα στους τομείς της συναπόφασης.
Θα διαβεβαιώσω τον κ. Graefe zu Baringdorf ότι κατά κανένα τρόπο δεν προτίθεμαι ούτε επιθυμώ να έρθω σε σύγκρουση ή να αναμετρηθώ με το Κοινοβούλιο σχετικά με το παρόν θέμα.
Η πρόθεσή μου, όπως πάντα, είναι να συνεργαστώ με το Κοινοβούλιο και να διασφαλίσω πως επιτυγχάνουμε τα βέλτιστα αποτελέσματα.
Ο καλύτερος τρόπος αντιμετώπισης του εν λόγω θέματος είναι μέσω των νομοθετικών σχεδίων που έχουν υποβληθεί επί του παρόντος στο Κοινοβούλιο, καθώς και μέσω της υπό επεξεργασία νομοθεσίας παρά μέσω του παρόντος τεχνικού εγγράφου και σε συνθήκες υπό τις οποίες τα θέματα που έχουν οριστεί και θα συζητηθούν στο πλαίσιο της οδηγίας 90/220 ίσως να μη ληφθούν πλήρως υπόψη.
Είναι καλύτερα να περιμένουμε τη συζήτηση, η οποία νομίζω θα διεξαχθεί πολύ σύντομα.
Όλα αυτά τα θέματα θα εξεταστούν στο πλαίσιο της εν λόγω νομοθεσίας.
. Ευχαριστώ, κύριε Επίτροπε.
Το Κοινοβούλιο κρατά υπο σημείωση τις παρατηρήσεις σας.
Η συζήτηση έληξε.
Η ψηφοφορία θα διεξαχθεί αύριο, στις 11.30.
Τρομώδης νόσος
Η ημερήσια διάταξη προβλέπει τη συζήτηση της έκθεσης (A5-0023/2000) του κ. Bφge, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 91/68/ΕΚ του Συμβουλίου όσον αφορά την τρομώδη νόσο (COM(1998) 623 - C4-0026/1999 - 1998/0324(COD)).
Αξιότιμε κύριε Πρόεδρε, αξιότιμε κύριε Επίτροπε, η έκθεση του κ. Bφge για τα μέτρα καταπολέμησης νόσων μεταδοτικών σπογγωδών εγκεφαλοπαθειών ανήκει σε εκείνα τα θέματα τα οποία βασίζονται στις προτάσεις που υπέβαλε η προσωρινή εξεταστική επιτροπή του Ευρωπαϊκού Κοινοβουλίου για τη Σπογγώδη Εγκεφαλοπάθεια των Βοοειδών (ΣΕΒ).
Σε αυτή την επιτροπή ο εισηγητής κ. Bφge επιτέλεσε πολύτιμο έργο, και αισθανόμαστε ανακούφιση βλέποντας ότι ανατέθηκε σε εκείνον η παρακολούθηση των εργασιών της επιτροπής ΣΕΒ μέσα στην Επιτροπή Γεωργίας και Ανάπτυξης της Υπαίθρου, διότι ο κ. Bφge έχει πείρα.
Θα προέβαινα ευχαρίστως σε αυτή την παρέμβαση σε μια συζήτηση όπου θα είχε γίνει συγχρόνως και ανάγνωση του δεύτερου μέρους της πρότασης της Επιτροπής.
Δεν θεωρώ σκόπιμο να αναγκασθούμε να προβούμε εν μέρει στην ίδια συζήτηση όταν θα παρουσιασθεί στην Ολομέλεια η έκθεση της κυρίας Roth-Behrendt, εκ μέρους της Επιτροπής Περιβάλλοντος, Δημόσιας Υγείας και Πολιτικής των Καταναλωτών.
Στην προηγούμενη παρέμβαση η κυρία Schierhuber παρατήρησε ότι η τρομώδης νόσος είναι πολύ ύπουλη ασθένεια.
Αυτό είναι γεγονός.
Κατά την άποψή μου, ως Φινλανδού και ως ατόμου που έχει εργασθεί κοντά στον τομέα της γεωργίας και σε θέματα υγείας και μεταφοράς των ζώων, το πιο σημαντικό είναι να εγγυηθούμε και μελλοντικά το δικαίωμα σε εκείνα τα κράτη της ΕΕ στα οποία δεν εκδηλώνονται καθόλου μεταδοτικές σπογγώδεις εγκεφαλοπάθειες να ελέγχουν επαρκώς τις μεταφορές ζώντων ζώων.
Θέλω να τονίσω πόσο σημαντική είναι για μας η έλλειψη ασθενειών.
Η δυνατότητα, σε περίπτωση ανάγκης, για πρόσθετο έλεγχο των ζώων στις εν λόγω περιοχές δεν αποτελεί τεχνητό προστατευτισμό ούτε περιορισμό της ελεύθερης κυκλοφορίας, εφόσον υπάρχει γι' αυτό πραγματικά βάσιμος λόγος.
Οι έλεγχοι πρέπει να εκλαμβάνονται ως δίκαιες και αποδοτικές ως προς το κόστος ενέργειες με τις οποίες προάγουμε την ευημερία των ζώων και αποτρέπουμε τη δημιουργία νέων δαπανών για την ΕΕ.
Εκ μέρους της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών μπορούμε να στηρίξουμε την πρόταση της Επιτροπής σε ό,τι αφορά την έκθεση του κ. Bφge, όμως κατά την επικείμενη επεξεργασία της έκθεσης της κυρίας Roth-Behrendt θα αναγκασθούμε να επανέλθουμε εκ νέου στο καθεστώς εκείνων των χωρών στις οποίες δεν εκδηλώνονται μεταδοτικές σπογγώδεις εγκεφαλοπάθειες.
Κύριε Πρόεδρε, θα ήθελα και εγώ να συγχαρώ τον εισηγητή.
Αναμφίβολα ο κ. Bφge και η συντάκτρια γνωμοδότησης της Επιτροπής Περιβάλλοντος έχουν πλέον αποκτήσει εξαιρετική εμπειρία στον εν λόγω τομέα.
Είναι πολύ καλό που εξακολουθούν να παρακολουθούν το θέμα αυτό εξ ονόματος του Κοινοβουλίου, διότι είναι εξαιρετικά σημαντικό.
Ανεξάρτητα από τις πολλές άλλες ανησυχίες που ενδεχομένως έχουμε, η ΣΕΒ μας άφησε μια τρομερή κληρονομιά που πρέπει να αντιμετωπιστεί και να επιλυθεί.
Είναι αρκετά σαφές ότι τα κρούσματα τρομώδους νόσου στα πρόβατα υπήρξαν παράγοντας που συνέβαλε στο γενικό πρόβλημα.
Εκφράζω την ικανοποίησή μου για τη νομική βάση που θεσπίστηκε και τον εκτεταμένο τρόπο με τον οποίο νομίζω ότι θα αντιμετωπιστεί η τρέχουσα κατάσταση βάσει των νέων κανόνων.
Πρέπει να διασφαλίσουμε ότι τίποτε δεν θα εισέλθει στην τροφική αλυσίδα ή στις σύνθετες ζωοτροφές, το οποίο θα επιτρέψει να ξαναζήσουμε στο μέλλον τις εμπειρίες του παρελθόντος.
Κανείς δεν θα ήθελε να δει να επαναλαμβάνεται ό,τι συνέβη στους αγρότες εξαιτίας της ΣΕΒ.
Πρέπει να θεσπίσουμε την πιο αυστηρή νομοθεσία και πρέπει να την κάνουμε να λειτουργήσει.
Είναι εξαιρετικά σημαντικό τόσο για τον παραγωγό όσο και για τον καταναλωτή να αποκαταστήσουμε την εμπιστοσύνη, και ο μόνος τρόπος για να το πετύχουμε είναι να αντιμετωπίσουμε με αυστηρότητα το πρόβλημα και να το επιλύσουμε.
Η ΣΕΒ σίγουρα εξακολουθεί να υπάρχει.
Μπορείτε να το δείτε σε διάφορες χώρες.
Δεν θέλω να δείξω με το δάχτυλο καμία συγκεκριμένη χώρα, αλλά πολλές χώρες αντιμετωπίζουν σήμερα παρόμοια προβλήματα με εκείνα που είχαμε στο Ηνωμένο Βασίλειο.
Η παρουσία της ασθένειας θα είναι αισθητή για αρκετό καιρό ακόμη.
Πρέπει να διασφαλίσουμε ότι ολόκληρο το σύστημα της ανιχνευσιμότητας, της παρακολούθησης του ζώου από τη γέννησή του έως τη σφαγή και σε ολόκληρη την τροφική αλυσίδα, αποτελεί μέρος αυτού του μηχανισμού οικοδόμησης εμπιστοσύνης.
Εάν δεν είμαστε σε θέση να το επιτύχουμε, τότε θα βρεθούμε αντιμέτωποι με φοβερά προβλήματα στο μέλλον.
Τέλος, για πολύ καιρό πίστευα ασφαλώς, προερχόμενος και ο ίδιος από αγροτικό περιβάλλον, ότι, εάν είχαμε ταΐσει τα ζώα με τις σωστές τροφές και εάν οι ζωοτροφές είχαν παρασκευαστεί από τα κατάλληλα συστατικά, δεν θα είχαμε ποτέ τη ΣΕΒ.
Ουδέποτε ήταν υπεύθυνος ο αγρότης, οι παραγωγοί σύνθετων τροφών ήταν αυτοί που προκάλεσαν το πρόβλημα, και πρέπει να εγγυηθούμε ότι δεν θα ξανασυμβεί ποτέ.
(ΕΝ) Κύριε Πρόεδρε, χαίρομαι που μου δόθηκε η ευκαιρία να συζητήσω σχετικά με ένα θέμα όπου υπάρχει καλή συνεργασία ανάμεσα στο Κοινοβούλιο και την Επιτροπή, και συγκεκριμένα την καταπολέμηση των ΜΣΕ.
Θα ήθελα επίσης να ευχαριστήσω των κ. Bφge για το έργο του σχετικά με το εν λόγω θέμα.
Έχει σημειωθεί αξιόλογη πρόοδος στην πρότασή μας για έναν κανονισμό του Ευρωπαϊκού Κοινοβουλίου και του Συμβουλίου, βάσει του άρθρου 152 της Συνθήκης, σχετικά με την πρόληψη και τον έλεγχο των ΜΣΕ.
Η εν λόγω πρόταση εξετάζει όλους του κινδύνους από τις ΜΣΕ σε όλα τα ζώα και σε όλα τα στάδια της αλυσίδας παραγωγής.
Βρίσκομαι εδώ σήμερα για να ακούσω της απόψεις σας σχετικά με το πρώτο βήμα σε αυτή τη διαδικασία ανάπτυξης ενός πραγματικά ολοκληρωμένου κοινοτικού συστήματος για τον έλεγχο των νόσων αυτών.
Πρότεινα στην υπό εξέταση πρόταση να καταργηθούν όλοι οι ισχύοντες κοινοτικοί κανόνες σχετικά με την τρομώδη νόσο στα αιγοπρόβατα και να μεταφερθούν στην πρόταση πλαίσιο για κανονισμό.
Οι λεπτομερείς κανόνες θα ακολουθήσουν στη συνέχεια στην εν λόγω πρόταση πλαίσιο.
Έμαθα ότι επιδοκιμάζετε αυτή την πρωτοβουλία, όπως φαίνεται από τις παρεμβάσεις σας σήμερα το απόγευμα για τη διατύπωση ενός ενιαίου κειμένου.
Προσβλέπω στη συζήτηση κάθε περαιτέρω βελτίωσης, που θέλετε ενδεχομένως να προτείνετε στην πρόταση πλαίσιο νομοθετικού περιεχομένου, ιδιαίτερα μετά την αναφορά που έκανε η κ. Roth-Behrendt στην έκθεση και γνωμοδότηση που εκπόνησε σχετικά με το εν λόγω θέμα.
Ανυπομονώ να λάβω αυτό το έγγραφο, το οποίο θα ληφθεί υπόψη σε όλους τους περαιτέρω προβληματισμούς σχετικά με το εν λόγω ζήτημα.
Τέλος, θέλω να πω κάτι όσον αφορά την παρατήρηση σχετικά με τη συμπερίληψη της νομοθεσίας σε παραρτήματα και την παρατήρηση ότι πρέπει να επιτύχουμε μια αποτελεσματική ισορροπία ανάμεσα στο Κοινοβούλιο που έχει πλήρη αρμοδιότητα και ταυτόχρονα στην ταχεία έκδοση από εμάς ψηφισμάτων και νομοθεσίας και στην ταχεία μεταβολή της υφιστάμενης νομοθεσίας.
Όσους μήνες είμαι Επίτροπος παρατηρώ τον τρόπο με τον οποίο η νομοθεσία εξελίσσεται μέσω του συστήματος και διαπιστώνω πως χρειάζεται ακόμη πολλή δουλειά σχετικά με το εν λόγω θέμα, ούτως ώστε να επιτύχουμε όλοι αυτό που επιδιώκουμε, δηλαδή μετατροπή της πολιτικής σε νομοθεσία
Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.30.
Κοινοτική πολιτική στον τομέα των υδάτων
Η ημερήσια διάταξη προβλέπει τη σύσταση για τη δεύτερη ανάγνωση (A5-0027/2000) σχετικά με την κοινή θέση που καθόρισε το Συμβούλιο ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά τη θέσπιση πλαισίου κοινοτικής δράσης στον τομέα της πολιτικής των υδάτων (9085/3/1999 - C5-0209/1999 - 1997/0067(COD)) (Εισηγήτρια: η κ. Lienemann).
Κύριε Πρόεδρε, κυρίες και κύριοι Επίτροποι, αγαπητοί συνάδελφοι, το ζήτημα του νερού θα αποτελέσει ένα από τα σημαντικά ζητήματα του 21ου αιώνα για το περιβάλλον και τον πλανήτη.
Ανεξάρτητα εάν πρόκειται για τις κλιματικές αλλαγές, τους πόρους σε ολόκληρο τον πλανήτη, την ποιότητα των ποταμιών μας και την ποιότητα των υπόγειων υδάτων μας, γνωρίζουμε πως αυτά που διακυβεύονται είναι σημαντικά και αποτελούν κινδύνους για το κοινό μας μέλλον.
Ή θα καταφέρουμε να αποκαταστήσουμε μια ποιότητα των υδάτων που να ανταποκρίνεται στο οικοσύστημα του πλανήτη ή θα δούμε μια ολόκληρη σειρά ανισορροπιών να απειλεί την ανάπτυξη ορισμένων περιοχών, τις συνθήκες διαβίωσης των κατοίκων κάποιων άλλων περιοχών ή ακόμα, κάτι ουσιαστικότερο, την ισορροπία του πλανήτη.
Αναφέρω ως απόδειξη μια εξαιρετική έκθεση που παρουσίασε ο συνάδελφός μας Mario Soares σε διεθνές επίπεδο σχετικά με την κατάσταση των θαλασσών και των ωκεανών.
Μιλώντας για τις κλιματικές αλλαγές ορθώς αναφερθήκαμε στο φαινόμενο του θερμοκηπίου και στην κατάσταση της ατμόσφαιρας.
Γνωρίζουμε όμως επίσης πως η καταστροφή των ωκεανών πρόκειται να προκαλέσει σοβαρή αποσταθεροποίηση σε ολόκληρα τμήματα της Γης μας.
Η Ευρώπη επομένως, αφενός επειδή πρέπει να προωθήσει ένα συγκεκριμένο πρότυπο ανάπτυξης και αφετέρου επειδή αντιμετωπίζει η ίδια σοβαρά προβλήματα ρύπανσης και υποβάθμισης της κατάστασης των υδάτων της, είτε πρόκειται για τα υπόγεια ή για τα επιφανειακά ύδατα της είτε για τις θάλασσές της, αρμόζει να ακολουθεί κατά κάποιον τρόπο υποδειγματική πρακτική.
Η Ευρώπη μας εξάλλου υπέγραψε διεθνείς συμβάσεις. Αναφέρομαι ειδικά στη Σύμβαση για την προστασία του θαλάσσιου περιβάλλοντος του Βορειοανατολικού Ατλαντικού (OSPAR), στο πλαίσιο της οποίας ανέλαβε δεσμεύσεις.
Είπε πως σε μερικά χρόνια θα πρέπει να έχουμε σταματήσει τις απορρίψεις ρυπογόνων ουσιών, θα πρέπει να έχουμε σταματήσει να αυξάνουμε τα διάφορα είδη ρύπανσης και θα πρέπει μάλιστα να πλησιάζουμε σε ένα μηδενικό σχεδόν επίπεδο όσον αφορά τις τοξικές και επικίνδυνες ουσίες.
Η Ευρώπη υπογράφει λοιπόν διεθνείς συμφωνίες και στη συνέχεια έρχεται η οδηγία, καθώς και οι συγκεκριμένες σχετικές πολιτικές, όπου ανακοινώνει πως δεν μπορεί να επιτύχει τους καθορισμένους στόχους ή αναβάλει την υλοποίησή τους τόσο, ώστε τίθεται το θέμα της ίδιας της αξιοπιστίας της υπογραφής αυτών των διεθνών συμβάσεων.
Γι' αυτό από τότε που ξεκίνησε τη συζήτηση σχετικά με την οδηγία πλαίσιο όσον αφορά τα υδατα, αμέσως από την πρώτη ανάγνωση, το Ευρωπαϊκό Κοινοβούλιο ζητούσε επίμονα να υπάρχει συνοχή μεταξύ της οδηγίας πλαίσιο και των διεθνών στόχων, ιδιαίτερα μάλιστα όσον αφορά την τήρηση της Σύμβασης OSPAR, μια σύγκλιση που να είναι αποτελεσματική, συγκεκριμένη και να μας ωθεί στη δράση.
Η πολιτική της Ευρωπαϊκής Ένωσης στον τομέα των υδάτων έχει κάποια βάση.
Εκδόθηκαν πολλές οδηγίες, και η βούληση άλλωστε της Επιτροπής είναι να καταφέρει να τις καταστήσει πιο ευανάγνωστες και περισσότερο συμβατές μεταξύ τους, με σαφέστερους στόχους.
Επομένως, στην υλοποίηση αυτής της οδηγίας πλαίσιο οδήγησε ένα μέλημα εξορθολογισμού.
Ωστόσο, το Κοινοβούλιό μας επέμεινε στην πρώτη ανάγνωση η σημερινή οδηγία όχι μόνο να είναι συμβατή με τις δεσμεύσεις που έχουμε αναλάβει - τύπου Σύμβασης OSPAR - αλλά και να μας επιτρέπει την αντιστροφή των τάσεων.
Γιατί, παρά τις πολυάριθμες αυτές οδηγίες, παρά τις συχνές δηλώσεις σχετικά με την προσπάθεια που πρέπει να καταβληθεί όσον αφορά την προστασία των υδάτων, κοιτάζοντας την κατάσταση του περιβάλλοντος στην Ευρώπη διαπιστώνουμε πως οι στόχοι δεν επετεύχθησαν.
Σε πολλές περιπτώσεις η κατάσταση επιδεινώθηκε, και επομένως δεν μπορούμε να αρκεστούμε σε μια προσπάθεια εξορθολογιμού των κειμένων.


Πρέπει να καθορίσουμε στόχους αντίστοιχους των προκλήσεων που έχουμε να αντιμετωπίσουμε και δεν διαθέτουμε πολύ χρόνο, γιατί, εάν ακολουθήσουμε την πρόταση της Επιτροπής και ενεργήσουμε με υπερβολικά μεγάλες προθεσμίες, τη στιγμή που η ίδια η Επιτροπή και το Συμβούλιο παρέτειναν περαιτέρω τις προθεσμίες, όχι μόνο θα βρεθούμε αντιμέτωποι με ένα πρόβλημα αξιοπιστίας έναντι της κοινής γνώμης, αλλά και, το γνωρίζουμε καλά, οι προσπάθειες θα αναβάλλονται επ' αόριστον με αποτέλεσμα να μην επιτευχθούν οι επιδιωκόμενοι στόχοι.

Επιμένω σε αυτό το σημείο, γιατί δεν θα πρέπει να περιμένουμε για νιοστή φορά να δημοσιεύονται καθημερινά στις εφημερίδες μας καταστροφές για να πούμε: "Α, η Ευρώπη δεν έκανε, α, η Ευρώπη θα όφειλε" , και τότε να σπεύσουμε δήθεν για να λύσουμε τα προβλήματα με τα οποία δεν θελήσαμε να καταπιαστούμε εγκαίρως.
Το σημερινό παράδειγμα του Δούναβη, της ρύπανσης που προκαλείται στη Ρουμανία, δείχνει σαφέστατα πως, εάν δεν θεσπίσουμε ένα νέο είδος οικονομικής ανάπτυξης, σαφείς απαιτήσεις, ελέγχους και συγκεκριμένα μέτρα για την κατάσταση των ποταμιών μας, είναι βέβαιο πως τέτοιου είδους φαινόμενα όχι μόνο θα επαναληφθούν, αλλά και θα πολλαπλασιάζονται συν τω χρόνω.
Γνωρίζουμε επίσης πως εάν δεν κάνουμε τίποτα η ανάπτυξη της γεωργίας μας θα συνεχίσει να πραγματοποιείται με μεγάλες ανισότητες.
Ήδη σήμερα στην πατρίδα μου τα ποτάμια της Βρετάνης πλήττονται σοβαρά από ευτροφισμό, γεγονός που βλάπτει τον τουρισμό.


Θέλω απλά να ολοκληρώσω, κύριε Πρόεδρε, λέγοντας πως στη δεύτερη ανάγνωση παρουσιάζονται σαφώς όσα διακυβεύονται.
Θέλουμε, ναι ή όχι, πρότυπα συμβατά με την Σύμβαση OSPAR, δηλαδή σχεδόν μηδενικά επίπεδα επικίνδυνων ουσιών; Θέλουμε να συντομεύσουμε τις προθεσμίες που πρότεινε το Συμβούλιο γι' αυτή την οδηγία; Θέλουμε μια πολιτική τιμών που να δίνει σε όλους τους συμμετέχοντες του δημόσιου και του ιδιωτικού τομέα τη δυνατότητα να λαμβάνουν αντιρρυπαντική δράση και να ενεργούν για την εξοικονόμηση ύδατος; Θέλουμε σοβαρά να ανταποκριθούμε στις προσδοκίες των λαών μας; Οι περισσότερες τροπολογίες που ενέκρινε η Επιτροπή Περιβάλλοντος ανταποκρίνονται σε αυτόν τον στόχο, και ελπίζω να υποστηριχθούν από το Κοινοβούλιο.

Κύριε Πρόεδρε, αξιότιμοι κυρίες και κύριοι, η κ. Lienemann μας παρουσίασε με πολύ άμεσο τρόπο πόσο σημαντικό είναι για μας το νερό και ο αέρας, προπάντων ως βασικά στοιχεία για την επιβίωση των ανθρώπων γενικότερα.
Εκτός από την ποιότητα των υδάτων πρόκειται και για την ποσότητά τους, καθότι αυτή δεν επαρκεί παντού στην Ευρώπη, και ιδίως στις περιοχές όπου επικρατεί ξηρασία.
Με λυπεί πολύ το γεγονός πως δεν μπορεί να είναι αυτή τη στιγμή παρούσα η Επίτροπος κ. Wallstrφm, η οποία είναι βασικά αρμόδια στο ζήτημα αυτό, δεδομένου ότι πρόκειται για μια άκρως σημαντική οδηγία, στην επεξεργασία της οποίας η Επιτροπή έχει επενδύσει πολύ χρόνο. Η νομοθεσία για την προστασία του υδάτινου περιβάλλοντος, για την οποία συζητούμε σήμερα σε δεύτερη ανάγνωση, αφορά όλους τους πολίτες της Ευρωπαϊκής Ένωσης, αλλά και όλους τους ανθρώπους στα κράτη που επιθυμούν να ενταχθούν σε αυτή και με την ένταξή τους θα είναι υποχρεωμένα να εκπληρώσουν τις προδιαγραφές που επιβάλλει η νομοθεσία της ΕΕ.
Οι εργασίες μας για το συγκεκριμένο θέμα έχουν αρχίσει ήδη προ δεκαετίας και η εκτεταμένη προσέγγιση κατέστη δυνατή με μιαν ακρόαση την οποία ανακίνησε και πραγματοποίησε η Επιτροπή Περιβάλλοντος, Δημόσιας Υγείας και Πολιτικής των Καταναλωτών το 1994.
Από τότε μέχρι τη σημερινή δεύτερη ανάγνωση εργάστηκαν σκληρά πολλοί από τους συμμετέχοντες στο Ευρωπαϊκό Κοινοβούλιο, στην Ευρωπαϊκή Επιτροπή και στο Συμβούλιο Υπουργών.
Τις 243 τροπολογίες που είχαν υποβληθεί στην Επιτροπή Περιβάλλοντος μπορέσαμε να τις μειώσουμε στις 77, αλλά τώρα προστέθηκαν σε αυτές άλλες 30.
Βλέπετε τα αιτήματα είναι πολλά και διαφόρων ειδών.
Οι μεν θέλουν αυστηρότερα μέτρα, οι δε σαφέστερα, και πολλά από τα αιτήματα αυτά έχουν εθνικό χαρακτήρα.
Ακόμα και στην Ομάδα μου, στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, υπήρχαν φυσικά διαφορετικές απόψεις.
Η γραμμή μας είναι να θέσουμε ρεαλιστικούς στόχους και να αναζητήσουμε πραγματοποιήσιμες λύσεις.
Με το πνεύμα αυτό, οι τροπολογίες που έχουμε υποβάλει εγώ και μερικοί συνάδελφοι από την Ομάδα μου αποτελούν οπωσδήποτε βελτιώσεις των απαιτήσεων που προβάλλονται στην κοινή θέση.
Μερικές από τις τροπολογίες που υποστηρίζουμε αποσκοπούν στην ενίσχυση της διαπραγματευτικής θέσης του Ευρωπαϊκού Κοινοβουλίου στην επικείμενη συνδιαλλαγή του με το Συμβούλιο Υπουργών.
Απορρίπτουμε σαφέστατα όλες τις μη ρεαλιστικές απαιτήσεις λόγω των οποίων το Ευρωπαϊκό Κοινοβούλιο διατρέχει κίνδυνο να εμφανιστεί αναξιόπιστο.
Σε αυτές ανήκει κατά την άποψή μου η απαίτηση για μείωση στο μηδέν έως το 2020 των εισροών επικίνδυνων ουσιών στο περιβάλλον.
Τούτο θα σήμαινε το τέλος πολλών γεωργικών και βιομηχανικών δραστηριοτήτων.
Στο σημείο αυτό θέλω να τονίσω ιδιαίτερα ότι με την ισχύουσα εθνική και ευρωπαϊκή νομοθεσία για την προστασία των υδάτων, όσο ατελής κι να είναι αυτή και όσο λίγο κι αν έχει τηρηθεί στα κράτη μέλη, έχουμε ήδη σημειώσει σημαντικές προόδους.
Υπενθυμίζω ότι στον Ρήνο έχουμε και πάλι σολομούς, πράγμα αδιανόητο πριν από 20 χρόνια, καθώς και ότι την άνοιξη θα ελευθερωθούν σολομοί ακόμη και στον Έλβα, που ήταν ιδιαίτερα επιβαρυμένος.
Τούτο δεν σημαίνει όμως ότι δεν χρειάζεται να συνεχίσουμε τις τεράστιες προσπάθειές μας για την περαιτέρω βελτίωση της προστασίας των υδάτων και τη διατήρηση της καλής ποιότητας των επιφανειακών και υπογείων υδάτων, όπου αυτή υπάρχει ακόμα, πράγμα που αναμφισβήτητα θα συνεπάγεται σημαντικές δαπάνες.
Τις τελευταίες ημέρες εκφράστηκαν πολλές ανησυχίες από την πλευρά της γεωργίας.
Αλλά και η γεωργία μπορεί να λειτουργήσει μόνο όταν υπάρχουν επαρκείς ποσότητες καθαρού νερού.
Με τη γραμμή που ακολουθεί η Ομάδα μου σχετικά με τις διαπραγματεύσεις με το Συμβούλιο Υπουργών θα επιτευχθεί και για τη γεωργία μια καλή λύση.
Καταδικάζω το γεγονός ότι, όσον αφορά αυτή τη δύσκολη και εν μέρει πολύ τεχνική θεματική, δίδονται και από τις δύο πλευρές παραπλανητικά επιχειρήματα στους βουλευτές και στην κοινή γνώμη.
Κατά συνέπεια, ευχαριστώ ιδιαιτέρως τους συναδέλφους μου από την Ομάδα μου, οι οποίοι συνέβαλαν στην εξεύρεση συμβιβαστικής λύσης.
Ευχαριστώ ιδιαίτερα και την εισηγήτριά μας, την κ. Lienemann, για τον όγκο εργασίας που έφερε σε πέρας και το πνεύμα συνεργασίας που επέδειξε, έστω κι αν εξακολουθούν να υφίστανται σε μερικά σημεία διαφορετικές απόψεις.
Ευχαριστώ και τους εκπροσώπους της Ευρωπαϊκής Επιτροπής, που στάθηκαν αδιάλειπτα στο πλευρό μας με συμβουλές και εξειδικευμένη βοήθεια.
Εάν οι εκπρόσωποι του Συμβουλίου Υπουργών τηρήσουν παρόμοια εποικοδομητική στάση, είμαι βεβαία ότι στη διαδικασία συνδιαλλαγής θα επιτύχουμε μια ακόμη καλύτερη λύση για την προστασία των υδάτων στην Ευρώπη.
Κύριε Πρόεδρε, θέλω κατ' αρχάς να συγχαρώ την κ. Lienemann για την εξαιρετική έκθεση που υπέβαλε και για την προσπάθεια που κατέβαλε, όταν απαιτήθηκε άμβλυνση των διαφορών που μας χωρίζουν στον τομέα των υδάτων.
Η οδηγία πλαίσιο στον τομέα των υδάτων αποτελεί αναγκαία πρωτοβουλία.
Παρά ταύτα, και με αφετηρία το γεγονός ότι η ιδέα της αλληλεγγύης είναι εγγενής στη διαδικασία της ευρωπαϊκής οικοδόμησης, είναι ανάγκη να ληφθεί υπόψη σε αυτή την οδηγία πως οι υδάτινοι πόροι πρέπει να εκλαμβάνονται ως παράγοντας κοινωνικής συνοχής.
Το νερό - ουδείς το αμφισβητεί - είναι κοινό αγαθό.
Εντούτοις, στην περίπτωση της Ισπανίας και άλλων χωρών του Νότου, που χαρακτηρίζονται από ασταθείς κλιματολογικές συνθήκες, η διαχείριση των υδάτινων πόρων απαιτεί πολιτικές επιλογές εξορθολογισμού της χρήσης τους και άλλα μέτρα αλληλέγγυου χαρακτήρα.
Κατά συνέπεια, θεωρούμε πως αυτή η οδηγία πλαίσιο πρέπει να προτείνει μια αξιοποίηση του νερού που να επιτρέπει να ξεπεραστούν οι εδαφικές ανισορροπίες, και για τον σκοπό αυτό σας ζητώ να υποστηρίξετε την τροπολογία 95, που κατέθεσε η Ομάδα μας.
Θέλουμε να διασφαλίσουμε ότι στο άρθρο 1 της οδηγίας θα ενθαρρύνεται μια αειφόρος, δίκαιη και αλληλέγγυα χρήση του νερού.
Θα αναφερθώ εν συντομία στα βασικά ζητήματα για τα οποία η ισπανική Σοσιαλιστική Ομάδα τηρεί μια κάπως διαφοροποιημένη στάση αναφορικά με μερικές θέσεις στις οποίες άλλοι συνηγορούν εδώ.
Πρόκειται για την περίπτωση της μεταφοράς υδάτων μεταξύ λεκανών απορροής ποταμού.
Θεωρούμε πως θα ήταν καλύτερο η μελλοντική οδηγία πλαίσιο να μην αφήσει στην κοινοτική εποπτεία τη δυνατότητα υλοποίησής της.
Δεδομένων των υδρογεωλογικών χαρακτηριστικών του ισπανικού κράτους, όπου πραγματοποιούνται μεταφορές υδάτων διαρθρωτικού χαρακτήρα, πιστεύουμε πως οι αρχές του κράτους οφείλουν να είναι εκείνες οι οποίες θα αποφασίζουν για τους πόρους της ίδιας τους της επικράτειας, απόφαση που βέβαια πάντα θα πρέπει να λαμβάνεται με βάση τα κριτήρια για την τήρηση της συνοχής και τη λελογισμένη χρήση του νερού.
Σε ό,τι αφορά ένα από τα πλέον επίμαχα θέματα της συζήτησής μας, το θέμα της τιμολόγησης, οι Ισπανοί Σοσιαλιστές επιμένουμε στην άποψη, βάσει του σεβασμού της αρχής "ο ρυπαίνων πληρώνει», πως η οδηγία πρέπει να προτείνει πολιτικές τιμολόγησης που να ανταποκρίνονται σε όλα τα επίπεδα κατανάλωσης.
Είναι προφανές ότι στην Ισπανία μια πολιτική πλήρους ανάκτησης του κόστους των υπηρεσιών ύδατος δεν θα είχε τον ίδιο αντίχτυπο που θα είχε στις χώρες της Κεντρικής και Βόρειας Ευρώπης.
Οι Ισπανοί θα απέδιδαν την αύξηση της τιμής του νερού για τις διάφορες χρήσεις τους στην ανεπάρκεια ακριβώς των υδάτινων πόρων και της εσωτερίκευσης του περιβαλλοντικού κόστους που θα χρειαστεί να αναληφθεί στο πλαίσιο όσων ορίζει η οδηγία.
Συνεπώς, ανέκαθεν συνηγορούσαμε υπέρ ενός προοδευτικού συστήματος ανάκτησης του κόστους, ενός συστήματος που να συνεκτιμά ιδιαίτερα τις κοινωνικές, περιβαλλοντικές και οικονομικές επιπτώσεις και του οποίου η εφαρμογή να ρυθμίζεται βάσει των διαφορετικών γεωγραφικών και κλιματολογικών συνθηκών.
Θέλουμε να οικοδομήσουμε μια Ευρώπη με αειφόρο και υγιές περιβάλλον.
Όμως, η Ευρώπη του περιβάλλοντος δεν μπορεί να οικοδομηθεί με κανέναν τρόπο βάσει πολλαπλών ταχυτήτων, αλλά πρέπει να οικοδομηθεί βάσει της αλληλεγγύης.
ΕΝ) Κύριε Πρόεδρε, η οικολογική καταστροφή στο Δούναβη μάς υπενθυμίζει πόσο στενά συνδέονται όλες οι χώρες της Ευρώπης και πόσο σημαντικό είναι το νερό για όλους μας.
Οι απορρίψεις από τα χημικά εργοστάσια στην εκλογική μου περιφέρεια, στη Βορειοδυτική Αγγλία, θα καταλήξουν στις παραλίες της ηπειρωτικής Ευρώπης.
Αυτό δείχνει καθαρά πως είμαστε αλληλένδετοι.
Η εν λόγω οδηγία πλαίσιο στοχεύει στην περιγραφή των ευρύτερων γενικών κατευθύνσεων της πολιτικής για τις επόμενες δεκαετίες και δημιουργήθηκε μεγάλος πανικός σχετικά με τις λεπτομέρειες.
Είναι σημαντικό για εμάς να θυμόμαστε πως πρόκειται για ένα πλαίσιο.
Οι εν λόγω γενικές κατευθύνσεις είναι πράγματι πολύ ευρείες.
Είναι εύκολο για τις επιμέρους χώρες και για τους επιμέρους βιομηχανικούς κλάδους να αποφύγουν τις συνέπειες που μας παρουσιάστηκαν τις τελευταίες ημέρες.
Υπάρχουν πολλές δυνατότητες να κρυφτεί κανείς.
Η πραγματικότητα είναι ότι οι λεπτομέρειες αυτής της νομοθεσίας θα καθοριστούν σε θυγατρικές οδηγίες κατά τους προσεχείς μήνες και τα προσεχή χρόνια.
Αυτή είναι η στιγμή για να συζητήσουμε ορισμένα από αυτά τα προβλήματα λεπτομερειών.
Οι γενικές αρχές είναι ασφαλώς εκείνες που πρέπει να μπορούμε να δεχθούμε - οι γενικές αρχές με τις οποίες επιθυμούμε να περιοριστεί η διαρροή επικίνδυνων αποβλήτων στα υπόγεια ύδατα, οι γενικές αρχές με τις οποίες πρέπει να επιδιώξουμε να διασφαλιστεί ότι τα χημικά, τα οποία όλοι χρειαζόμαστε στην κοινωνία σε κάθε περίπτωση, δεν θα πρέπει να καταφέρουν να εισχωρήσουν στο σύστημα των υδάτων μας.
Υπάρχει ένα χημικό εργοστάσιο στα βορειοδυτικά, το οποίο μου έστειλε επιστολή λέγοντας ότι πρέπει να καταψηφίσουμε την εν λόγω νομοθεσία.
Θα έπρεπε να τους ρωτήσω τι είδους χημικά εισάγουν στο σύστημα ύδρευσης αυτή τη στιγμή και για ποιον λόγο δεν ανακοινώνουν μέσω των μέσων ενημέρωσης στους κατοίκους της περιοχής τι ακριβώς κάνουν.
Αυτό είναι κάτι που θα προτιμούσαν να αποφύγουν.
Η αρχή αφορά επίσης τη χρέωση του νερού.
Κάτι στο οποίο συμφωνούμε πλέον πολλοί από εμάς είναι ότι πρέπει να εισαγάγουμε περιβαλλοντική φορολογία για να ενθαρρύνουμε την προστασία, πρέπει με το καλό και με το άγριο να χρησιμοποιήσουμε κατά τον καλύτερο δυνατό την κληρονομιά μας, ούτως ώστε να μη συμβάλουμε στη ρύπανση ή στην απώλεια ενός πολύτιμου πόρου όπως είναι το νερό.
Θα ήθελα να αναφερθώ εδώ στην πολιτική θέση.
Η κοινή θέση αποδυνάμωσε τη στάση που τήρησε το Κοινοβούλιο κατά την πρώτη ανάγνωση.
Ορισμένες ΜΚΟ ίσως πουν ότι η οδηγία, έτσι όπως έχει διαμορφωθεί τώρα, είναι περισσότερο από άχρηστη.
Είναι ένα βήμα οπισθοδρόμησης.
Αυτή είναι μια ευκαιρία που μας δίνεται για να βελτιώσουμε την κατάσταση.
Πρέπει να προετοιμαστούμε για μια διαδικασία συνδιαλλαγής.
Είδαμε να χάνεται η μια ψήφος μετά την άλλη.
Η Επιτροπή Περιβάλλοντος παρουσιάζει το ένα μέτρο μετά το άλλο.
Δεν καταφέραμε να πετύχουμε την ειδική πλειοψηφία.
Η απόπειρα που κάναμε για να βελτιώσουμε το περιβάλλον της Ευρώπης απέτυχε.
Χρειάζεται να προχωρήσουμε σε αυτή τη συνδιαλλαγή.
Πρέπει επιτέλους να διασφαλίσουμε ότι θα καταλήξουμε σε μια ευαίσθητη, ισορροπημένη πολιτική πραγματικών βελτιώσεων με λογικό κόστος.
Verts/ALE). (NL) Κύριε Πρόεδρε, συνάδελφοι, σχεδόν τριάντα χρόνια πέρασαν κιόλας από τότε που προσπάθησε η Ευρωπαϊκή Επιτροπή να καταλήξει σε μια ευρωπαϊκή πολιτική για τους υδάτινους πόρους.
129 χημικές ουσίες έπρεπε να ρυθμιστούν.
Τελικά καθορίστηκαν προδιαγραφές μόνο για 10 περίπου ουσίες.
Αιτία αυτής της παταγώδους αποτυχίας υπήρξε η αρχή της ομοφωνίας.
Πριν από επτά περίπου χρόνια ακόμη φαινόταν ότι η ευρωπαϊκή πολιτική υδάτων θα θυσιαζόταν στον βωμό της επικουρικότητας.
Οι Συντηρητικοί ηγέτες Major και Kohl είχαν αποφασίσει εν τη σοφία τους, στο Συμβούλιο του Εδιμβούργου, ότι δεν ήταν και τόσο αναγκαίο να διαθέτουν οι Ισπανοί τόσο καθαρό πόσιμο νερό όπως οι Γερμανοί ή οι Αγγλοι.
Αυτή την άποψη φαίνεται να απηχεί εν μέρει η κοινή θέση που υιοθετήθηκε επί βρετανικής σοσιαλιστικής Προεδρίας.
Η θέση αυτή είναι σαθρή ή, καθώς μιλούμε για το νερό, θα έλεγα ότι μπάζει από παντού.
Γι' αυτό και είδαμε τέτοια πλημμύρα τροπολογιών από την Επιτροπή Περιβάλλοντος: σχεδόν 200 τροπολογίες για τη δεύτερη ανάγνωση.
Σπάνια συμβαίνει κάτι τέτοιο, ωστόσο οι περισσότερες τροπολογίες είναι απολύτως απαραίτητες για να βουλώσουν τις τρύπες απ' όπου μπάζει νερό.
Μια τέτοια μεγάλη τρύπα οφείλεται στις επικίνδυνες χημικές ουσίες.
Η χημική βιομηχανία, αλλά δυστυχώς και η Ευρωπαϊκή Επιτροπή και το Συμβούλιο Υπουργών, επιθυμούν την πραγματοποίηση μιας ξεχωριστής ανάλυσης κινδύνου για καθεμία από τις επικίνδυνες ουσίες.
Κάτι τέτοιο είναι εξαιρετικά χρονοβόρο, ενώ δεν υπάρχει αποδεκτό επίπεδο ρύπανσης από επικίνδυνες χημικές ουσίες.
Αποδεκτό είναι μόνο το επίπεδο ρύπανσης που υπάρχει στα βάθη του ωκεανού, δηλαδή σχεδόν μηδέν.
Η Επιτροπή διαθέτει ήδη έναν κατάλογο 32 ουσιών άμεσης προτεραιότητας. Πολλές από αυτές τις ουσίες διαταράσσουν την ορμονική λειτουργία: πρόκειται για τους λεγόμενους ενδοκρινικούς καταστολείς.
Ακόμη και σε ελάχιστες ποσότητες οι ουσίες αυτές προκαλούν γενετικές μεταλλάξεις στα ζώα, αλλά και στους ανθρώπους, όπως διαπιστώνουν όλο και συχνότερα οι επιστήμονες.
Γι' αυτό είναι τόσο σημαντικό να λάβει θέση το Ευρωπαϊκό Κοινοβούλιο ούτως ώστε να επιτευχθεί ο στόχος της Σύμβασης OSPAR για μείωση των εν λόγω ουσιών σε μηδενικό σχεδόν επίπεδο το 2020.
Επιτρέψτε μου να αναφερθώ σε δύο από τις ουσίες που περιλαμβάνονται στον κατάλογο της Επιτροπής. Πρόκειται για τον υδράργυρο και την τριβουτυλτίνη, γνωστή ως ΤΒΤ.
Στον βυθό της θάλασσας του Wadden, στις Κάτω Χώρες, τα επίπεδα υδραργύρου και ΤΒΤ είναι αντίστοιχα 10 και 1000 φορές υψηλότερα από τα επίπεδα της OSPAR.
Η χημική βιομηχανία και η κοινωνία στο σύνολό της οφείλουν να βρουν τρόπους αντικατάστασης αυτών των επικίνδυνων χημικών ουσιών από αβλαβή υποκατάστατα και μέχρι τότε να τις χρησιμοποιούν σε κλειστά συστήματα.
Για την ΤΒΤ αυτό σημαίνει ότι δεν θα πρέπει να χρησιμοποιείται πλέον για την καταπολέμηση της ανάπτυξης φυκιών.
Ο μηχανικός καθαρισμός των τοιχωμάτων των πλοίων αποτελεί μια καλή εναλλακτική λύση.
Θα ήθελα καταλήγοντας να εκφράσω την ελπίδα να ανακτήσει το Ευρωπαϊκό Κοινοβούλιο την πράσινη εικόνα του και να λάβει θέση υπέρ της επίτευξης της μείωσης των επικίνδυνων ουσιών και των ενδοκρινικών καταστολέων σε σχεδόν μηδενικά επίπεδα μέχρι το 2020.
Κύριε Πρόεδρε, το Κοινοβούλιο έχει έναν ουσιαστικό ρόλο στην επεξεργασία αυτής της οδηγίας για τον τομέα των υδάτων.
Σε πολλούς τομείς η κοινή θέση του Συμβουλίου είναι απολύτως ανεπαρκής.
Γι' αυτόν τον λόγο το καθήκον μας πρέπει να είναι τώρα να κάνουμε τις προϋποθέσεις της οδηγίας ουσιαστικές και συγκεκριμένες.
Κάποιες αρχές ήταν ιδιαίτερα σημαντικές για εμάς, τα μέλη της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, όταν λάβαμε θέση για τις διάφορες προτάσεις.
Κατ' αρχάς θεωρούμε ότι πρέπει να είναι πιο περιορισμένα τα χρονικά πλαίσια για την υλοποίηση των μέτρων της πρότασης συγκριτικά με αυτά που πρότεινε το Συμβούλιο, και συνεπώς στηρίζουμε τις προτάσεις που ζητούν τη συντόμευση των προθεσμιών για την υλοποίηση διαφόρων σκελών της οδηγίας.
Δεύτερον, επιθυμώ η σταδιακή απομάκρυνση των επικίνδυνων ουσιών να διέπεται από συνέπεια.
Δεν πρέπει να υπάρξουν καθυστερήσεις επειδή θα διατυπώνονται νέες προϋποθέσεις αξιολόγησης πριν ληφθούν μέτρα.
Επίσης, πρέπει να ενσωματωθεί στη νομοθεσία ο σεβασμός προς τις διεθνείς Συνθήκες, όπως π.χ. η Συνθήκη OSPAR.
Τρίτον, θέλουμε η πολιτική που αφορά τις τιμές να είναι σαφώς διατυπωμένη.
Αυτό συνεπάγεται ότι η βασική αρχή που πρέπει να ισχύει είναι να πληρώνονται οι πραγματικές δαπάνες για το νερό.
Σήμερα οι φορολογούμενοι συχνά επιδοτούν τη βιομηχανία και τη γεωργία.
Η αυτονόητη αρχή για τη νομοθεσία πρέπει να είναι ότι όποιος ρυπαίνει ή κάνει κατάχρηση πρέπει να πληρώνει, έστω κι αν σε ορισμένες ακραίες περιπτώσεις μπορεί να απαιτηθούν εξαιρέσεις.
Τέταρτον, επιθυμούμε οι εξαιρέσεις από τους κανόνες στον τομέα της ποιότητας των υδάτων να είναι λίγες και σαφώς προσδιορισμένες.
Πέμπτον, επιθυμούμε η προστασία της ποιότητας των υπόγειων υδάτων να είναι σαφής, όπως επίσης σαφή να είναι και τα μέτρα που θα ληφθούν για την αντιμετώπιση της συνεχιζόμενης ρύπανσης των υπόγειων υδάτων.
Με βάση τα ανωτέρω η Ομάδα μας μπορεί να υπερψηφίσει πολλές από τις προτάσεις τροπολογίας της εισηγήτριας, κ. Lienemann, με τη μορφή που αυτές εγκρίθηκαν από την κοινοβουλευτική επιτροπή.
Σε ένα δυο σημεία θα επιθυμούσαμε να γίνουν περισσότερα βήματα.
Γι' αυτόν τον λόγο θα υπερψηφίσουμε τις προτάσεις τροπολογίας αριθ. 102, 103 και 104 των Πρασίνων, οι οποίες θεωρούμε ότι βελτιώνουν περαιτέρω την κοινή θέση.
Σε ό,τι αφορά την πολιτική του καθορισμού των τιμών, ορισμένες φορές προκύπτουν κάποιες ακραίες καταστάσεις όπου απαιτούνται ίσως εξαιρέσεις από τις αρχές της έκθεσης. Προσωπικά θεωρώ ότι στην πρόταση τροπολογίας αριθ.
43 της κοινοβουλευτικής επιτροπής ικανοποιούνται πλήρως οι δυνατότητες εξαίρεσης και στην πρόταση τροπολογίας αριθ. 105 των Πρασίνων είναι ακόμη καλύτερα διατυπωμένες.
Δεν μπορώ να σκεφτώ ότι υπάρχει ανάγκη επιπλέον εξαιρέσεων πέραν αυτών που προσδιορίζονται σε αυτές τις δύο προτάσεις τροπολογίας.
Σε αυτό το θέμα όμως υπάρχουν διαφορετικές απόψεις στην Ομάδα μας.
Η πρόταση τροπολογίας αριθ. 107, που αφορά αυτό το θέμα, υπεβλήθη από ένα τμήμα της Ομάδας μας.
Συνολικά, θεωρώ ότι οι προτάσεις της κοινοβουλευτικής επιτροπής επί της έκθεσης Lienemann είναι καλές και μπορούν να αποτελέσουν μια καλή βάση για μια δύσκολη συνδιαλλαγή.
Κύριε Πρόεδρε, όλες οι φωτογραφίες που λαμβάνονται από τους δορυφόρους αποδεικνύουν πως κατοικούμε στον γαλάζιο πλανήτη: αυτός ο υδάτινος πλούτος είναι όμως μια αυταπάτη.
Η πλέον πρόσφατη καταστροφή που προκλήθηκε στον Δούναβη μάς υπενθυμίζει πως οι ποταμοί και τα ποτάμια αποτελούν ζωτικής σημασίας αρτηρίες στον πλανήτη μας και πως η ρύπανση δεν έχει σύνορα.
Το νερό αποτελεί έναν ανανεώσιμο και περιορισμένο φυσικό πόρο.
Αρχίζει να σπανίζει όταν δεν υπόκειται σε σωστή διαχείριση και όταν οι γεωγραφικές και κλιματικές συνθήκες δεν είναι ευνοϊκές.
Στο πλαίσιο της Ένωσης το πρόβλημα αυτό λαμβάνει κρίσιμες διαστάσεις στην περιοχή της Μεσογείου, αλλά και σε άλλες ευρωπαϊκές χώρες, όπου παρατηρούμε τη σταδιακή αποξήρανση των υγροτόπων.
Υπάρχουν πολλά στοιχεία τα οποία θέλουμε να υπενθυμίσουμε: ευαίσθητες περιοχές, υγρότοποι ή άνυδρες περιοχές, ανισότητες μεταξύ των κρατών, ανισότητες μεταξύ των διαφόρων περιοχών εντός των κρατών, κλιματικές, οικονομικές, γεωγραφικές και γεωλογικές ιδιαιτερότητες.
Αυτά όμως δεν πρέπει εντούτοις να μας οδηγήσουν σε στρεβλώσεις του ανταγωνισμού στην Κοινότητα.
Καταθέσαμε ωστόσο τροπολογίες για να υπενθυμίσουμε τη σημασία της ιδιαίτερης σχέσης της γεωργίας με το νερό, που αποτελεί παράγοντα μείζονος σημασίας για την απασχόληση και την αξιοποίηση του εδάφους.
Εξυπακούεται πως οι ανάγκες της γεωργίας στον Νότο είναι σαφώς μεγαλύτερες και πως πρέπει να ληφθεί υπόψη αυτή η ιδιαιτερότητα στην οδηγία πλαίσιο.
Λύσεις σε αυτά τα προβλήματα δεν αναζητούμε εξάλλου μόνο στα κράτη της Ένωσης: οι χώρες της εταιρικής σχέσης Ευρώπης - Μεσογείου ζήτησαν ευθέως τον Οκτώβριο στο Τορίνο ένα σχέδιο Marshall στον τομέα του ύδατος για τις νότιες ακτές της Μεσογείου.
Ευτυχώς, δεν έχουμε φτάσει σε αυτό το σημείο.
Στην Ευρώπη προκαλούνται ωστόσο ξηρασίες και απερήμωση σε ορισμένες περιοχές, αλλά και πλημμύρες, όπως ορθώς υπογραμμίζεται στην οδηγία.
Τα πλήγματα από τις πλημμύρες είναι πρόσφατα στη Γαλλία, αλλά και στην κοιλάδα του Ρήνου και στην Κεντρική Ευρώπη.
Χρειαζόμαστε αυτή την οδηγία πλαίσιο ως απαραίτητο στοιχείο μιας πολιτικής αειφόρου ανάπτυξης, που θα πρέπει να καταστήσει συμβατές μεταξύ τους τις διάφορες χρήσεις του νερού.
Είναι όμως απαραίτητο να συμπεριλάβουμε στη νέα αυτή διαχείριση την προστασία και τη διατήρηση της βιοποικιλότητας.
Ο φάκελος "περί ύδατος" δεν θα κλείσει βέβαια σήμερα.
Το ζήτημα της διεύρυνσης και οι κλιματικές εξελίξεις ανοίγουν ουσιαστικά νέες προοπτικές.
Κύριε Πρόεδρε, το καθαρό νερό θα αποτελέσει ενδεχομένως στον αιώνα μας ένα αγαθό με περισσότερη στρατηγική αξία και από το πετρέλαιο ακόμα.
Ας ευχαριστήσουμε λοιπόν την κυρία Lienemann για τις προσπάθειες που έκανε προκειμένου να βρεθεί μια καλή ρύθμιση για τα επιφανειακά ύδατα.
Φαίνεται ότι είναι αρκετά δύσκολο να καταλήξουμε σε μια καλή ευρωπαϊκή νομοθεσία για το ζήτημα αυτό.
Με την οδηγία πλαίσιο για την πολιτική των υδάτων θέλουμε να θέσουμε τέλος στον κατακερματισμό της σχετικής νομοθεσίας στην Ένωση.
Καταλήξαμε ωστόσο σε μια μακροσκελή και περίπλοκη οδηγία. Απαιτείται πολλή προσοχή από τις υπεύθυνες αρχές για την εφαρμογή της.
Ιδιαίτερα θα πρέπει να αξιοποιήσουμε κάθε δυνατότητα για την εκπόνηση μιας συγκεκριμένης πολιτικής από τα κράτη μέλη και τις περιφέρειες που βρέχονται από τις υδάτινες αρτηρίες.
Οι σημαντικότεροι στόχοι μας ήταν και παραμένουν η αντιμετώπιση της επιδεινούμενης ρύπανσης των υπόγειων και επιφανειακών υδάτων, η προστασία των οικοσυστημάτων, η προώθηση της αειφόρου χρήσης των υδάτων, η καταπολέμηση των πλημμυρών και της ξηρασίας, καθώς και η διακοπή της απόρριψης επικίνδυνων ουσιών στα επιφανειακά ύδατα.
Για το τελευταίο ζήτημα πιστεύω πως οι στόχοι του Συμβουλίου είναι υπερβολικά ασαφείς και ελάχιστα φιλόδοξοι.
Η πρόταση που υπέβαλε η Επιτροπή Περιβάλλοντος για μείωση σε μηδενικά σχεδόν επίπεδα της απόρριψης τέτοιων ουσιών στα επιφανειακά ύδατα είναι καλή, και μακάρι να πραγματοποιηθεί ο στόχος αυτός.
Ωστόσο, θα πρέπει να δώσουμε ιδιαίτερη προσοχή στο κατά πόσο μια τέτοια πρόταση είναι εφικτή.
Θα πρέπει π.χ. να λάβουμε υπόψη τη φυσική ελευθέρωση τέτοιων ουσιών στο περιβάλλον, κάτι που δεν μπορούμε εμείς να ελέγξουμε, καθώς και άλλες εκπομπές που είναι επίσης δύσκολο να ελεγχθούν και που μολύνουν σημαντικά τους υδάτινους πόρους.
Κύριε Πρόεδρε, τον 21ο αιώνα πρέπει να εμπεδώσουμε τη βασική ιδέα ότι θα έχουμε μια εντελώς νέα σχέση με το υδάτινο περιβάλλον.
Τον 20ο αιώνα τα ύδατα αποτελούσαν για μας ένα δωρεάν σύστημα μεταφοράς και διάθεσης δηλητηριωδών και χημικών ουσιών, ειδικών λυμάτων κ.λπ..
Τα αποτελέσματα είναι ήδη ορατά.
Πρέπει να αλλάξουμε τρόπο σκέψης και να αναγνωρίσουμε ότι το υδάτινο περιβάλλον αποτελεί για μας σύντροφο ζωής και η ευθύνη μας ως προς αυτό ξεπερνά κατά πολύ τις σημερινές γενιές.
Θα πρέπει να πραγματοποιηθεί αντίστοιχα ενημέρωση του κοινού για τη συγκεκριμένη οδηγία και να κατανοήσει ο πληθυσμός τι είναι αυτό που σχεδιάζουμε εδώ ή μάλλον αυτό που σχεδιάζει η Επιτροπή.
Η προστασία των υδάτων είναι ουσιαστικά κοινωνικό ζήτημα, και μάλιστα καθοριστικής σημασίας. Ως εκ τούτου, θα πρέπει να ενισχυθεί η εφαρμογή της αρχής σύμφωνα με την οποία ο ρυπαίνων πληρώνει, γιατί διαφορετικά οι επιπτώσεις θα βαρύνουν όλους μας.
Ενόψει της προχωρημένης βλάβης που έχουν υποστεί οι υδάτινοι πόροι, είναι σημαντικό να μην περιοριστούμε στη διατήρηση των σημερινών επιπέδων, αλλά να μεριμνήσουμε αύριο κατά την ψηφοφορία ώστε να μπορούν να πραγματοποιηθούν αληθινές βελτιώσεις της ποιότητας.
NL) Κύριε Πρόεδρε, πριν από έξι χρόνια περίπου ο συνάδελφός μας Karl-Heinz Florenz, υποστηριζόμενος από την Ursula Schleicher, ζήτησε μια πλήρη αναδιοργάνωση της πολιτικής μας για τους υδάτινους πόρους, κάτι που έγινε.
Πρόκειται για ένα δύσκολο ζήτημα, και γι' αυτό πιστεύω πως είναι αξιέπαινες οι προσπάθειες της κυρίας Lienemann .
Η διαδικασία λήψης απόφασης σχετικά με αυτή την οδηγία πλαίσιο για τους υδάτινους πόρους βρίσκεται σε μια πολύ σημαντική φάση.
Το ζήτημα βρίσκεται σε διαδικασία συναπόφασης. Κατά την πρώτη κιόλας ανάγνωση μπορέσαμε να καταλήξουμε σε σημαντικές, αυστηρότερες ρυθμίσεις.
Η κοινή θέση που εγκρίθηκε στα τέλη του 1999 αποτελούσε ούτως ή άλλως μια σημαντική βελτίωση σε σχέση με την αρχική πρόταση.
Είναι πραγματικά δύσκολο να χαράξουμε μια πολιτική για το ζήτημα αυτό, καθώς υπάρχουν τόσο έντονα διιστάμενες απόψεις.
Συμφωνώ με τον Ισπανό συνάδελφο που είπε ότι στη Βόρεια Ευρώπη καλούμαστε συχνά να αντιμετωπίσουμε πλημμύρες, συχνά μάλιστα από νερά που έχουν ρυπανθεί από τη βιομηχανία, ενώ το πρόβλημα που αντιμετωπίζουν οι συνάδελφοι στον Νότο είναι ότι συχνά το νερό θα πρέπει να μεταφερθεί από μακριά, ακόμη και το νερό προς πόση ή άρδευση.
Θα ήθελα να αναφερθώ στα δύο ζητήματα που συζητούμε, και πρώτα στην ποιότητα.
Η ευρωπαϊκή πολιτική για τους υδάτινους πόρους είναι εξαιρετικά σημαντική για τις Κάτω Χώρες.
Ένα μεγάλο μέρος, το ένα τρίτο των υδάτινων πόρων μας στις Κάτω Χώρες, προέρχεται από τα επιφανειακά ύδατα.
Η χώρα μου βρίσκεται σε ένα δέλτα ποταμών, κατάντη δηλαδή της ροής τους, και γι' αυτό μας ενδιαφέρει εξαιρετικά η ποιότητα των επιφανειακών υδάτων.
Το δεύτερο σημαντικό ζήτημα στη συζήτηση που διεξάγουμε αφορά τον καθορισμό προδιαγραφών για την ποιότητα των υδάτων.
Διάφορες τροπολογίες θέτουν ερωτήματα σε σχέση με τις προδιαγραφές που έχουν προταθεί, ιδιαίτερα για τον στόχο της OSPAR για το 2020.
Καταλαβαίνω βέβαια ότι ορισμένοι θεωρούν τον στόχο αυτό ασαφή ή νομικώς αβάσιμο. Πιστεύω ωστόσο πως θα πρέπει να τον υποστηρίξουμε, διότι έτσι θα μπορούμε να εξασφαλίσουμε στη διαδικασία συνδιαλλαγής ακριβέστερες προδιαγραφές.
Όσον αφορά τώρα τη διαχείριση των ποσοτήτων: ένας γνωστός Ολλανδός ποιητής έκανε λόγο στο ποίημά του "Αναμνήσεις από την Ολλανδία" για το νερό, το οποίο με τις καταστροφές που προκαλεί διαρκώς γίνεται αντικείμενο φόβου και σεβασμού.
Το 1953 σημειώθηκαν στη χώρα μου τεράστιες πλημμύρες, γεγονός που μας έκανε να παίξουμε πρωτοποριακό ρόλο στον τομέα της διαχείρισης των υδάτων.
Το 1990 πλημμύρισαν οι ποταμοί μας, κάτι που μας έκανε να διαπιστώσουμε πως η κατασκευή τεχνητών έργων ανάντη και κατάντη των ποταμών έχει σημαντικές συνέπειες στη δυνατότητα διάθεσης των υδάτων και μπορεί να προξενήσει τεράστιες ζημιές.
Αυτό σημαίνει ότι και σχετικά με τη διαχείριση των ποσοτήτων των υδάτων θα πρέπει να προσέξουμε ιδιαίτερα, ούτως ώστε να μην υπάρχουν προβλήματα στη ροή των υδάτων ανάντη και κατάντη των ποταμών.
Κύριε Πρόεδρε, θα ήθελα κατ' αρχάς να συγχαρώ ειλικρινά την κυρία Lienemann, η οποία επιτέλεσε πραγματικά ένα εξαιρετικό έργο.
Το νερό αποτελεί άμεση ανάγκη για τον άνθρωπο, αλλά και βασικό δικαίωμα.
Όλοι θα πρέπει να διαθέτουν καθαρό νερό, ωστόσο η ύπαρξη και η καλή ποιότητα του νερού δεν είναι κάτι το αυτονόητο, όπως πολλοί μπορούν να διαπιστώσουν στη Νότια Ευρώπη, αλλά και πρόσφατα στις παραδουνάβιες χώρες.
Το νερό αποτελεί συχνά αιτία έντασης και συγκρούσεων μεταξύ χωρών και πληθυσμιακών ομάδων.
Γι' αυτό είναι σημαντικό να υπάρξει συντονισμός της διεθνούς κοινότητας για τη διαχείριση των υδάτινων πόρων.
Θα πρέπει να αναγνωρίσουμε ότι το νερό αποτελεί συλλογική ευθύνη.
Η συνεργασία σε μια παραποτάμια περιοχή θα πρέπει να είναι κάτι το αυτονόητο.
Εάν δεν υπάρχει αρκετό δυναμικό ανάντη των ποταμών ή γίνεται σπάταλη χρήση των υδάτων, μπορεί να αντιμετωπίσουν προβλήματα οι πληθυσμοί που ζουν κατάντη.
Ο συντονισμός είναι η λέξη κλειδί στις περιπτώσεις αυτές.
Το πρόβλημα των υδάτινων πόρων καθίσταται όλο και πιο επίκαιρο.
Οι αλλαγές στο κλίμα και οι μικρές αυξήσεις στη θερμοκρασία επηρεάζουν άμεσα τις βροχοπτώσεις.
Ορισμένες περιοχές αντιμετωπίζουν ξηρασία, ενώ άλλες πλήττονται από πλημμύρες.
Είναι καιρός να αναληφθεί δράση.
Τον Μάρτιο θα διεξαχθεί στη Χάγη η δεύτερη παγκόσμια διάσκεψη για τους υδάτινους πόρους.
Η διάσκεψη αυτή αποσκοπεί στην εξέταση του προβλήματος σε παγκόσμια κλίμακα.
Η συνολική αυτή προσέγγιση οφείλει να καταλήξει σε περιφερειακά σχέδια δράσης με στόχο την αειφόρο διαχείριση των υδάτινων πόρων.
Ήρθε η ώρα να αναλάβει δράση και το Ευρωπαϊκό Κοινοβούλιο.
Ως αφετηρία μας θα πρέπει να θέσουμε την αειφόρο διαχείριση των υδάτινων πόρων, αλλά οφείλουμε να είμαστε συγχρόνως ρεαλιστές χωρίς εντούτοις να περιορίζουμε τις απαιτήσεις μας.
Η κοινή θέση δεν είναι αρκετά φιλόδοξη.
Γι' αυτό απαιτείται να λάβουμε υπόψη και άλλες, προηγούμενες διεθνείς συμβάσεις καθώς και τους στόχους της OSPAR.
Θα πρέπει να καταβάλουμε κάθε προσπάθεια με στόχο τη σταδιακή εξάλειψη της ρύπανσης από επικίνδυνες ουσίες έως το 2020.
Αυτό έχει ήδη συμφωνηθεί για το θαλάσσιο περιβάλλον.
Είναι προφανές ότι τέτοιες συμφωνίες θα πρέπει να ισχύουν και για τους υπόλοιπους υδάτινους πόρους.
Οι στόχοι της OSPAR είναι γνωστοί.
Η OSPAR κατάρτισε έναν κατάλογο με 400 ουσίες, οι οποίες αποτελούν αναμφίβολα κίνδυνο για το περιβάλλον.
Τόσο από τεχνική όσο και από οικονομική άποψη, είναι εφικτή η μείωση αυτών των ουσιών σε μηδενικά σχεδόν επίπεδα. Θα πρέπει να καταβάλουμε κάθε προσπάθεια για να επιτύχουμε αυτόν τον στόχο.
Η οδηγία θα πρέπει φυσικά να είναι δεσμευτική.
Οι χώρες που βρίσκονται κατάντη των ποταμών θα πρέπει να υπολογίζουν στην τήρηση των ποιοτικών στόχων από τις χώρες που βρίσκονται ανάντη.
Η ποιότητα έχει ένα τίμημα βέβαια, αν και το τίμημα για τη ρύπανση μπορεί να αποδειχθεί πολύ υψηλότερο στο μέλλον.
Κύριε Πρόεδρε, κυρία Επίτροπε, θέλω να εκφράσω τον βαθύτατο σεβασμό μου για την εξαιρετική δουλειά της κ. Lienemann σε αυτή την οδηγία για τα ύδατα.
Επιτρέψτε μου να υπενθυμίσω ότι τα πραγματικά σοβαρά περιβαλλοντικά προβλήματα σήμερα - όπως οι κλιματολογικές αλλαγές, ο αφανισμός των παρθένων δασών και η υπεραλίευση των θαλασσών - διαρκώς σχετίζονται με τους κοινούς και απολύτως απαραίτητους πόρους μας, οι οποίοι όμως δεν είναι, κατά κάποιον τρόπο, ιδιοκτησία μας.
Ας αντιληφθούμε δε ότι το γλυκό νερό στην Ευρώπη βρίσκεται, μπορεί κανείς να πεί, στο όριο μεταξύ του να ανήκει σε όλους και σε κανέναν.
Συνεπώς, ο καθορισμός της ευθύνης όσον αφορά τα ύδατα είναι στρατηγικής σημασίας.
Επίσης, είναι σημαντικό να αντιμετωπίζονται όλα τα ρυάκια ως το ενιαίο σύνολο που πράγματι είναι, ανεξαρτήτως σε ποιον ανήκει το ένα ή το άλλο τμήμα ενός κοινού ρέματος.
Αγαπητοί συνάδελφοι, όπως αναφέρθηκε ήδη επανειλημμένα, η πρόταση για την οδηγία αποτελεί πράγματι ιστορική ευκαιρία για να απλοποιηθεί και να βελτιωθεί αυτό το χάος και το συνονθύλευμα ευρωπαϊκών κανονισμών και οδηγιών και με τον τρόπο αυτό να επιτευχθεί στην Ευρώπη ένα υψηλό επίπεδο προστασίας του περιβάλλοντος.
Ωστόσο, έχω την εντύπωση πως η πολιτική της οδηγίας πλαίσιο για τα ύδατα χαρακτηρίζεται από τάσεις απορρύθμισης και επανεθνικοποίησης.
Ελπίζω με την ψηφοφορία να μη γίνει μια τρύπα στο νερό, και για να αποφευχθεί κάτι τέτοιο θεωρώ σημαντικά δύο σημεία.
Το ένα σημείο αφορά την OSPAR, τη Σύμβαση για την προστασία του θαλάσσιου περιβάλλοντος του Βορειοανατολικού Ατλαντικού.
Γνωρίζουμε ότι η πρόταση της Ευρωπαϊκής Επιτροπής δεν είναι αρκετά εκτεταμένη.
Το ίδιο ισχύει και για την πρόταση της Επιτροπής Περιβάλλοντος.
Δεν επαρκεί να γίνονται προτάσεις στο περίπου. Αυτό που χρειαζόμαστε είναι ένας απόλυτα δεσμευτικός από νομική άποψη στόχος για την OSPAR.
Μόνο τότε θα κατορθώσουμε να έχουμε νομική σαφήνεια, και προπάντων τη δυνατότητα να προβαίνουμε σε αγωγές. Όλα τα άλλα θα παρέκαμπταν τον στόχο τους και δεν θα συνέβαλαν στην αποτροπή οικολογικών καταστροφών στην ευρωπαϊκή επικράτεια, όπως εκείνες που βλέπουμε να συμβαίνουν σήμερα στη Ρουμανία και στην Ουγγαρία.
Θεωρώ πολύ λυπηρό το γεγονός ότι οι εθνικές κυβερνήσεις δεν είναι διατεθειμένες να υποστηρίξουν μια νομικά δεσμευτική προστασία, μολονότι έχουν συνυπογράψει σε διεθνές επίπεδο τη Σύμβαση OSPAR.
Νομίζω ότι αυτό ακριβώς πρέπει να αναπληρώσουμε εδώ στο Κοινοβούλιο προκειμένου να δείξουμε ότι δεν θα επιτρέψουμε να χαθεί ή να πληγεί η αξιοπιστία της πολιτικής μας.
Σημαντικό είναι επίσης να ενισχυθεί η αρχή "ο ρυπαίνων πληρώνει" , δεδομένου ότι οι τιμές πρέπει από οικολογική άποψη να αντικατοπτρίζουν την αλήθεια.
Δεν πρέπει να υποκύψουμε στις πιέσεις των ομάδων συμφερόντων της γεωργικής και χημικής βιομηχανίας αλλά θα πρέπει να διαφημίσουμε την εν λόγω αρχή και να αναζητήσουμε υποστηρικτές γι' αυτήν και με την ψήφο μας να δείξουμε ότι επιθυμούμε την εφαρμογή της, και κατά συνέπεια και τιμές που θα καλύπτουν το κόστος.
Τα ύδατα είναι ο σημαντικότερος ζωτικός μας πόρος και με την ψήφο μας πρέπει να μεριμνήσουμε ώστε να υπάρξουν κίνητρα, αλλά και πίεση, για την τήρηση της Σύμβασης OSPAR.
Αυτό θα ήταν δυνατόν με κλειστά κυκλώματα παραγωγής, όλα τα άλλα θα αποτελούσαν αποδυνάμωση της οδηγίας.
Ας εκμεταλλευτούμε λοιπόν την ευκαιρία αυτή!
Κύριε Πρόεδρε, στον λίγο χρόνο που διαθέτω θα ήθελα να επαινέσω την έκθεση της εισηγήτριας και να υπενθυμίσω τρεις αρχές οι οποίες πρέπει να υπερισχύουν όλων των άλλων, αρχές που αναφέρονται ξεκάθαρα στις τροπολογίες της εισηγήτριας: το νερό δεν είναι εμπορικό αγαθό, αλλά κληρονομιά των λαών της Ένωσης, τελικός στόχος είναι η επίτευξη της εξάλειψης όλων των ρυπογόνων παραγόντων των επιφανειακών και υπόγειων υδάτων και χρειάζεται ενημέρωση του πληθυσμού, προκειμένου να μπορέσει να συμμετάσχει στην ανάκτηση του νερού και να μην το σπαταλά σε υπερβολικό βαθμό τη στιγμή που πρόκειται για ένα τόσο σημαντικό αγαθό.
Γνωρίζω ότι αυτή η οδηγία μπορεί να έχει προβλήματα, διότι έγινε εδώ αναφορά στη διαφορετική πραγματικότητα των διαφόρων χωρών της Ένωσης.
Δεν είναι το ίδιο αυτό που συμβαίνει στον Βορρά με αυτό που συμβαίνει στον Νότο ούτε με αυτό που συμβαίνει στις χώρες που αντιμετωπίζουν προβλήματα απερήμωσης.
Το γνωρίζω.
Υπάρχουν όμως μερικές τροπολογίες που επιχειρούν να βοηθήσουν τις χώρες του Νότου, και συγκεκριμένα η τροπολογία 43, που αφενός αναφέρεται στην ανάκτηση του κόστους των υπηρεσιών ύδατος και αφετέρου επισημαίνει ότι τα κράτη μέλη θα πρέπει κατά τη λήψη των αποφάσεων να συνεκτιμούν τις κοινωνικές και περιβαλλοντικές συνθήκες των χωρών.
Υπάρχουν επίσης δυσκολίες στο θέμα της μεταφοράς ύδατος.
Στη χώρα μου - ζω στο βόρειο τμήμα της Ισπανίας - υπάρχει μεγάλη διαφορά μεταξύ βορρά και νότου και προκύπτουν δυσκολίες όταν πρέπει να μεταφερθεί νερό από ένα μέρος σε ένα άλλο.
Αναφέρεται όμως επίσης στην έκθεση της κ. Lienemann ότι στις λεκάνες απορροής ποταμών πρέπει να υπάρχει αποτελεσματικότερη χρησιμοποίηση των υδάτων.
Γνωρίζω ότι πρόκειται για δύσκολη έκθεση, ότι υπάρχουν δυσκολίες λόγω της διαφορετικής πραγματικότητας στην κάθε χώρα, πρέπει όμως να προωθήσουμε μια οδηγία πλαίσιο που να αποφεύγει την επανάληψη αυτού που συμβαίνει σήμερα στον Δούναβη και αυτού που συνέβη στην Doρana.
Δεν μπορούμε να επιτρέψουμε να μας δηλητηριάζουν το νερό της Ευρώπης, κύριε Πρόεδρε, και οφείλουμε να καταρτίσουμε μια οδηγία που να ενισχύει την πολιτική βούληση των κυβερνήσεων να διαφυλάσσουν έναν πόρο όπως το νερό, που είναι πολύτιμο για όλους.
Κύριε Πρόεδρε, εκφράζω τα συγχαρητήριά μου στην εισηγήτρια για την εκπληκτική έκθεσή της.
Ως Ιρλανδός βουλευτής του Ευρωπαϊκού Κοινοβουλίου, προερχόμενος από χώρα που διαθέτει μεγάλα αποθέματα πολύτιμων υδάτων, υποστηρίζω τη συντριπτική πλειοψηφία των προτάσεων που περιλαμβάνονται στην εν λόγω οδηγία.
Ωστόσο, θα ήθελα τώρα να εξετάσω τους τομείς διαφωνίας ανάμεσα στην Επιτροπή Περιβάλλοντος του Κοινοβουλίου και το Συμβούλιο.
Το τελευταίο έχει ήδη παρουσιάσει την κοινή του θέση επί του θέματος.
Σύμφωνα με το Συμβούλιο, ο στόχος της επίτευξης καλής κατάστασης των επιφανειακών υδάτων θα πρέπει να διασφαλιστεί το αργότερο 16 χρόνια μετά τη θέση σε ισχύ της οδηγίας, ενώ η Επιτροπή Περιβάλλοντος του Κοινοβουλίου θα ήθελε η προθεσμία να μειωθεί σε 10 χρόνια.
Δεν βλέπω για ποιον λόγο τα κράτη μέλη της Ευρωπαϊκής Ένωσης δεν μπορούν να εργαστούν για την εφαρμογή των βασικών διατάξεων της εν λόγω οδηγίας όσον το δυνατόν συντομότερα.
Έρχομαι τώρα στις τροπολογίες που θα κατατεθούν αύριο ενώπιον του Κοινοβουλίου σχετικά με την αρχή της ανάκτησης του κόστους για τις υπηρεσίες ύδατος.
Το Συμβούλιο αναφέρει στην κοινή του θέση ότι οι κυβερνήσεις της Ευρωπαϊκής Ένωσης πρέπει να λάβουν υπόψη την αρχή της ανάκτησης του κόστους των υπηρεσιών ύδατος.
Δεν συμπεριελήφθη στην κοινή θέση καμία συγκεκριμένη προθεσμία για την εφαρμογή της εν λόγω αρχής.
Η τροπολογία αριθ. 43 επιδιώκει να διασφαλίσει ότι μέχρι το 2010 οι πολιτικές για τον καθορισμό της τιμής του ύδατος στην Ευρώπη πρέπει να παρέχουν στους χρήστες επαρκή κίνητρα για να χρησιμοποιούν αποτελεσματικά το νερό.
Επιπλέον, μια επαρκής συμβολή των διαφόρων οικονομικών τομέων - κάνοντας διάκριση μεταξύ βιομηχανίας, νοικοκυριών και γεωργίας - πρέπει να διασφαλίσει την εφαρμογή της εν λόγω πολιτικής.
Εάν οι εν λόγω τροπολογίες δεν υποστηριχθούν αύριο, θα σταλεί ένα ισχυρό μήνυμα ότι η μέτρηση και οι τιμές του νερού πρέπει να εφαρμοστούν στα νοικοκυριά σε όλα τα κράτη της Ευρωπαϊκής Ένωσης.
Αυτό είναι πολιτικώς ανέφικτο από την πλευρά της Ιρλανδίας, όπως και από την πλευρά άλλων κρατών μελών της ΕΕ, π.χ. της Πορτογαλίας, της Ελλάδας και της Ισπανίας.
Κύριε Πρόεδρε, κατ' αρχάς θα ήθελα να ευχαριστήσω την κυρία Lienemann για την έκθεσή της.
Εδώ και τώρα πρόκειται να αποφασίσουμε σε ποιον βαθμό τα κράτη μέλη της ΕΕ θα εργαστούν αποτελεσματικά για ένα καθαρότερο υδάτινο περιβάλλον τα επόμενα χρόνια.
Ως Κοινοβούλιο μπορούμε να το πράξουμε, αλλάζοντας την κοινή θέση του Συμβουλίου και δείχνοντας τον δρόμο, ώστε να εργαστούμε όλοι για ένα καθαρότερο περιβάλλον.
Σε περίπτωση που δεν υπάρξουν αλλαγές στη συγκεκριμένη οδηγία κινδυνεύουμε να γίνουμε μάρτυρες ιδιαίτερα ατυχών και πολύχρονων επιπτώσεων, τόσο στο περιβάλλον όσο και στο πόσιμο νερό.
Σε μια τέτοια περίπτωση θα στείλουμε εσφαλμένο μήνυμα τόσο στην ευρωπαϊκή βιομηχανία όσο και στους λαούς της Ευρώπης.
Είναι αποφασιστικής σημασίας να διατηρηθεί ένας περιορισμός της συνολικής έκλυσης χημικών ουσιών στα ύδατά μας.
Η μέτρηση καθεμιάς ξεχωριστά από τις περίπου 100.000 χημικές ουσίες που βρίσκονται σε κυκλοφορία θα απαιτήσει πολύ χρόνο, με προφανέστατη συνέπεια τη μετάθεση του χρονικού ορίζοντα σε υπερβολικό βαθμό.
Δεν έχουμε όμως την πολυτέλεια του χρόνου και δεν χωρά καμία χρονοτριβή.
Ως εκ τούτου, παρακαλώ το Κοινοβούλιο να στηρίξει την τροπολογία 108, όπου η φράση "η ρύπανση των υδάτων από μεμονωμένους ρύπους" αντικαθίσταται με τη διατύπωση "πρόληψη της ρύπανσης των υδάτων με συνεχή μείωση των απορρίψεων" .
Δεν μπορούμε να καθυστερήσουμε την προστασία του περιβάλλοντος επεισερχόμενοι με τόση υπερβολή σε λεπτομέρειες αντί να εργαζόμαστε για τη μείωση των συνολικών εκπομπών επικίνδυνων ουσιών στη φύση.
Οι Υπουργοί Περιβάλλοντος της ΕΕ οφείλουν λοιπόν να τηρήσουν τη συμφωνία τους με τη Σύμβαση OSPAR, η οποία ήδη καθορίζει τι θεωρείται επικίνδυνο για το περιβάλλον.
Η εν λόγω Σύμβαση πρέπει να είναι ο φάρος μας σε όλες τις προσπάθειές μας για ένα καθαρό περιβάλλον, το οποίο το χρωστάμε όχι μόνο στους εαυτούς μας, αλλά κυρίως στους απογόνους μας.
Κύριε Πρόεδρε, δεν είναι εύκολο να συνοψίσουμε τα θέματα μιας τόσο σημαντικής και περίπλοκης οδηγίας.
Η Συνθήκη του Αμστερνταμ επιβεβαιώνει το κριτήριο της προτεραιότητας της πρόληψης, της εφαρμογής της αρχής "ο ρυπαίνων πληρώνει" και της βιώσιμης ανάπτυξης αξιολογώντας τις περιβαλλοντικές επιπτώσεις.
Είναι σαφές πως το να αναγνωρίσουμε την οικονομική αξία των οικολογικών στοιχείων στη διαμόρφωση των τιμών και το να καταστήσουμε υπεύθυνους τους φορείς με την έγκριση μη ρυπογόνων συστημάτων είναι αναμφισβήτητα σημαντικό υπό το φως των γεγονότων που χαρακτηρίζουν τη σχέση μεταξύ οικονομικής ανάπτυξης και διαφύλαξης της περιβαλλοντικής κληρονομιάς, και ιδίως των υδάτινων πόρων.
Η κατάσταση αυτή είναι ανάλογη με άλλες σε πολλούς οικονομικούς τομείς, αλλά κυρίως στη γεωργία.
Στην περιπλοκότητα των υφιστάμενων σχέσεων μεταξύ γεωργίας, περιβάλλοντος και υδάτων, μεταξύ θετικών και αρνητικών επιπτώσεων, μεταξύ πολυπλοκότητας των τοπικών καταστάσεων και συστημάτων παραγωγής και ούτω καθεξής εισήχθη η έννοια της ορθής γεωργικής πρακτικής, με την οποία προσδιορίζεται η μέθοδος γεωργικής παραγωγής που χρησιμοποιείται, προκειμένου να ικανοποιηθεί η κοινοτική ελπίδα μεγαλύτερης περιβαλλοντικής προστασίας των υδάτινων πόρων σε σχέση με τα βασικά πρότυπα, με το επακόλουθο κόστος και την εισοδηματική μείωση.
Από αυτή την αντίληψη απορρέει η υποχρέωση ανάπτυξης και ενίσχυσης μιας στρατηγικής ολοκλήρωσης, με στόχο να διατηρηθεί η διαχείριση των υδάτων στο επίκεντρο του βιώσιμου παραγωγικού οικονομικού μοντέλου εν όψει των υφιστάμενων συνθηκών.
Από αυτή τη σκοπιά δεν πρέπει να επιδιωχθεί μια στρατηγική που να διαχωρίζει τον στόχο αποφυγής της επιδείνωσης της κατάστασης των επιφανειακών και των υπόγειων υδάτων από τους στόχους προστασίας, βελτίωσης και αποκατάστασης των υδάτων αυτών, καταρτίζοντας μια περιττή κλίμακα προτεραιότητας εις βάρος μιας οργανικής δομής δράσεων και συγκεκριμένων μέτρων στοχοθετημένων στη συνδυασμένη προσέγγιση και στη χρήση των καλύτερων διαθέσιμων τεχνικών.
Όσον αφορά την εξάλειψη της ρύπανσης που προκαλούν ορισμένες επικίνδυνες ουσίες στο υδάτινο περιβάλλον, η βελτιστοποίηση της προσέγγισης θα πρέπει να προβλέπει νομοθετικές διατάξεις, τόσο σε εθνικό όσο και σε κοινοτικό επίπεδο, που να επιτρέπουν τον καλύτερο προσδιορισμό των διαφόρων τυπολογιών των μολυσμένων υδάτινων σωμάτων ως αποτέλεσμα των ανθρώπινων παραγωγικών δραστηριοτήτων.
Είναι, τέλος, αναγκαίο να θεσπιστεί ένα σύστημα που να καταρτίζει έναν αντικειμενικό κατάλογο δυνητικά επικίνδυνων ουσιών με όσο το δυνατόν περισσότερες πληροφορίες σχετικά με τις χημικές, φυσικές και βιολογικές ιδιότητες, ούτως ώστε να δημιουργηθεί ένα ολοκληρωμένο μοντέλο δράσης σε διάφορα στρατηγικά επίπεδα, με τη διαφύλαξη του αγαθού που αντιπροσωπεύει το νερό και που είναι θεμελιώδες για όλους μας.
Κύριε Πρόεδρε, κυρία Επίτροπε, αγαπητοί συνάδελφοι, εάν πάρουμε στα σοβαρά την αρχή της αειφορίας που ορίζεται στη Συνθήκη του Αμστερνταμ, τότε πραγματικά ο μόνος μακροπρόθεσμος στόχος μας μπορεί να είναι η επίτευξη μηδενικού επιπέδου επικίνδυνων εκπομπών στα ύδατά μας. Πρέπει φυσικά να διασφαλίσουμε τα ύδατά μας κατά τέτοιο τρόπο ώστε οι μελλοντικές γενιές να μην επιβαρυνθούν από τους σημερινούς τρόπους χρήσης τους.
Επομένως, το ζητούμενο είναι εδώ να σχεδιάσουμε συγκεκριμένα βήματα με απαιτητικές προδιαγραφές ώστε να επιτύχουμε αυτόν τον μακροπρόθεσμο στόχο.
Για τον λόγο αυτό υποστηρίζω απερίφραστα τις τροπολογίες που έχει υποβάλει η κ. Lienemann για την ανάπτυξη ενός λογικού σχεδίου με ποιοτικές προδιαγραφές, ώστε να μπορέσουμε κάποτε πράγματι να λέμε ότι η χρήση των υδάτων από τους ανθρώπους δεν σημαίνει κατανάλωση, αλλά διασφάλιση των υδάτινων πόρων.
Η οδηγία προσφέρει μερικά πολύ θετικά στοιχεία, τα οποία θα ήθελα οπωσδήποτε να υπογραμμίσω για άλλη μια φορά.
Κατά πρώτον, πρόκειται πράγματι για ευρεία ενημέρωση και συμμετοχή του κοινού, πράγμα που δεν έχει υπάρξει σχεδόν ποτέ σε ευρωπαϊκή οδηγία.
Κατά δεύτερον, πρόκειται για τον εξαναγκασμό σε συνεργασία.
Με χαροποιεί που εδώ εξετάζονται τα ύδατα στο σύνολό τους και οι υπηρεσίες τόσο σε εθνικό όσο και σε διεθνικό επίπεδο θα είναι υποχρεωμένες να συνεργασθούν επιτέλους μεταξύ τους και να επιτύχουν υψηλά επίπεδα ποιότητας των υδάτων συνολικά.
Κατά τρίτον, θέλω να θίξω το ζήτημα του χρονοδιαγράμματος.
Είμαι απόλυτα πεπεισμένoς ότι χρειαζόμαστε ένα αυστηρό χρονοδιάγραμμα ώστε να καταβληθούν επίσης προσπάθειες για τον μακροπρόθεσμο στόχο μας.
Θα ήθελα να το συγκρίνω με τον μήνα Δεκέμβριο.
Τον Δεκέμβριο όλοι γνωρίζουμε ότι στις 25 του μηνός είναι Χριστούγεννα και αρχίζουμε να αγοράζουμε δώρα.
Τι θα γινόταν όμως αν γνωρίζαμε τον Δεκέμβριο ότι τα Χριστούγεννα θα έρθουν σε τριάντα χρόνια; Όλοι ξέρουμε πώς θα συμπεριφερόμασταν.
Για τον λόγο αυτό χρειαζόμαστε ειδικά για την πολιτική των υδάτων ένα αυστηρό χρονοδιάγραμμα.
Υποστηρίζω ρητά τις προτάσεις της εισηγήτριας και θεωρώ ότι χρειαζόμαστε αυστηρό χρονοδιάγραμμα για όλους τους τομείς που καλύπτει η συγκεκριμένη οδηγία, είτε πρόκειται για τον κατάλογο μέτρων είτε πρόκειται για τη λήψη μέτρων που αφορούν την απασχόληση.
Κύριε Πρόεδρε, στόχος της συγκεκριμένης οδηγίας πρέπει να είναι η εξασφάλιση της λήψης μέτρων από τα κράτη μέλη για τη συνολική προστασία των υπόγειων, πόσιμων και επιφανειακών υδάτων, καθώς και η εξασφάλιση της αντιστοιχίας του επιπέδου προστασίας με την ήδη υπάρχουσα κοινοτική νομοθεσία για το περιβάλλον.
Ας μου επιτραπεί επ' αυτού να υπενθυμίσω ότι προηγούμενες αποφάσεις για την οδηγία σχετικά με νιτρικές ενώσεις ακόμη δεν έχουν εφαρμοστεί σε κάποιες χώρες, παρά το γεγονός ότι πρόκειται για μια κοινή απόφαση της ΕΕ.
Η εν λόγω πρόταση περιέχει μια σειρά αυστηρότερων μέτρων για την προστασία του υδάτινου περιβάλλοντος, τα οποία υπερσκελίζουν τους υπάρχοντες περιβαλλοντικούς στόχους.
Προτείνεται η επίτευξη ενός τελικού στόχου για τη συγκέντρωση ουσιών στο θαλάσσιο περιβάλλον που θα προσεγγίζει τα βασικά επίπεδα για τις ουσίες που προκύπτουν από φυσικές διεργασίες και το μηδέν όσον αφορά τις συνθετικές ουσίες που προέρχονται από τον άνθρωπο.
Αυτό όχι μόνο δεν μπορεί να επιτευχθεί, αλλά αντιβαίνει στα συμφέροντα της φύσης.
Η ψήφιση της συγκεκριμένης έκθεσης θα έχει σοβαρότατες συνέπειες στη γεωργική απασχόληση στην ΕΕ, εάν η συγκέντρωση π.χ. του φωσφόρου και του αζώτου δεν πρέπει να υπερβαίνει τα βασικά επίπεδα για τις συγκεκριμένες ουσίες στο υδάτινο περιβάλλον και εάν θεσπιστεί μια οριακή τιμή που δεν πρέπει να υπερβαίνει το μηδέν όσον αφορά τα παρασιτοκτόνα στο υδάτινο περιβάλλον.
Η γεωργία στην Ευρώπη δεν θα μπορεί να καλλιεργεί π.χ. αρτοποιήσιμα σιτηρά με υψηλή περιεκτικότητα σε πρωτεΐνες, ώστε τα σιτηρά να μπορούν να χρησιμοποιηθούν για την παραγωγή ψωμιού.
Το αποτέλεσμα φυσικά θα είναι η μεταφορά της αγροτικής παραγωγής σε άλλες χώρες εκτός ΕΕ, με συνέπεια αφενός τεράστιο κόστος όσον αφορά την απασχόληση και αφετέρου τεράστιο κοινωνικό και οικονομικό κόστος.
Αδυνατώ να ψηφίσω υπέρ των τμημάτων της οδηγίας πλαίσιο για τα ύδατα που αφορούν αυτές τις προϋποθέσεις.
Verts/ALE). (NL) Κύριε Πρόεδρε, αγαπητοί συνάδελφοι, το νερό αποτελεί ένα πολύτιμο αγαθό.
Εκατομμύρια άνθρωποι δεν διαθέτουν καν καθαρό νερό, μια απαραίτητη προϋπόθεση για τη ζωή.
Ας μη μας εκπλήσσει λοιπόν το γεγονός ότι διεξάγονται πόλεμοι για το νερό.
Και ο καπιταλιστικός κόσμος χρησιμοποιεί τα πιόνια που διαθέτει προκειμένου να αποκτήσει όσο το δυνατό καλύτερο έλεγχο των υδάτινων πόρων.
Ούτε λόγος βέβαια να γίνεται στα πλαίσια αυτά για τον σεβασμό του κοινού συμφέροντος ή για αλληλεγγύη.
Η Ευρώπη αντιμετωπίζει επομένως μια σοβαρή πρόκληση: να συγκεντρώσει σε μια πιο συνεκτική νομοθεσία πλαίσιο την κοινοτική πολιτική για τους υδάτινους πόρους, η οποία είναι εξαιρετικά κατακερματισμένη, όσον αφορά τόσο τους στόχους της, όσο και τους πόρους που διαθέτει.
Ομολογώ ότι και στη χώρα μου, τη Φλάνδρα, μένουν πάρα πολλά να γίνουν ακόμα.
Και εμείς δεχθήκαμε πρόσφατα επίπληξη από την Ευρωπαϊκή Επιτροπή για το ζήτημα αυτό.
Κάθε λογικός άνθρωπος επιθυμεί να χρησιμοποιηθεί αυτή η οδηγία πλαίσιο ως υποστήριξη στις προσπάθειες που καταβάλλουν οι πολιτικοί, προσπάθειες οι οποίες σήμερα κάθε άλλο παρά αποτελεσματικές είναι.
Η κοινή θέση στα πλαίσια αυτά αποτελεί μια φάρσα, ένα γενικόλογο κείμενο, μια πραγματική προσβολή στις συμφωνίες της OSPAR.
Προβλέπει ένα χρονοδιάγραμμα εφαρμογής που μπορεί να παραταθεί μέχρι και 34 χρόνια!
Τότε τα παιδιά μου θα είναι μεγαλύτερα από ό,τι είμαι τώρα εγώ.
Ας μην κρυβόμαστε, δεν είναι σοβαρά πράγματα αυτά.
Αύριο θα μπορούσαμε είτε να δεχθούμε ένα ασθενές και ασαφές κείμενο, που να δηλητηριάζει το μέλλον των παιδιών μας, είτε τις τροπολογίες της Ομάδας μου, της εισηγήτριας και της Επιτροπής Περιβάλλοντος.
Να πω και κάτι άλλο τελειώνοντας: ασκούνται τεράστιες πιέσεις στο Κοινοβούλιο κατά τους τελευταίους μήνες.
Στο ζήτημα που συζητούμε είναι ιδιαίτερα έντονες οι πιέσεις που άσκησε το Συμβούλιο Υπουργών.
Το ίδιο έκαναν και στη χώρα μου τόσο η φλαμανδική όσο και η βαλλονική Υπηρεσία Περιβάλλοντος.
Επέλεξαν την περιορισμένη κοινή στάση και όχι την ευρύτερη θέση του Ευρωπαϊκού Κοινοβουλίου.
Πραγματικά διερωτώμαι εάν οι πιέσεις αυτές που ασκήθηκαν στη χώρα μου έγιναν εν γνώση των Πράσινων Υπουργών Περιβάλλοντος του Βελγίου.
Συνάδελφοι, δεν αρκούν πλέον τα ωραία λόγια.
Θα πρέπει με αποφασιστικότητα να χαράξουμε μια νέα πορεία.
Κατά την αυριανή ψηφοφορία μπορούμε να καταστήσουμε σαφές ότι η Ευρώπη αγωνίζεται υπέρ μιας υπεύθυνης και μακροπρόθεσμης πολιτικής για τους υδάτινους πόρους.
Κάτι τέτοιο θα αυξήσει αναμφίβολα την αξιοπιστία μας.
Η συζήτηση διακόπτεται και θα συνεχιστεί στις 21.00.
Διάλογος για την Ευρώπη: θεσμική μεταρρύθμιση
Η ημερήσια διάταξη προβλέπει στη συνέχεια την ανακοίνωση της Επιτροπής με θέμα: Διάλογος για την Ευρώπη - θεσμική μεταρρύθμιση.
Κύριε Πρόεδρε, κυρίες και κύριοι βουλευτές, στην Επιτροπή διεξάγεται ακόμα και αυτή τη στιγμή συζήτηση, και οι εργασίες της είναι σχεδόν βέβαιο πως δεν θα ολοκληρωθούν σήμερα.
Θα σας μιλήσω επομένως κατά κύριο λόγο, όπως ενημερωθήκατε από την ημερήσια διάταξη του Κοινοβουλίου, για μια νέα πρωτοβουλία που προτείνει η Επιτροπή ως απάντηση, που δεν είναι βεβαίως η μόνη απάντηση, σε μια μεγάλη πρόκληση που πρέπει να κινητοποιήσει όλους τους παράγοντες της ευρωπαϊκής οικοδόμησης, με πρωτοπόρους φυσικά εσάς ως βουλευτές, αλλά και εμένα ως Επίτροπο, όπως επίσης τους Υπουργούς του Συμβουλίου και των εθνικών κοινοβουλίων, και θα προσθέσω επίσης τους υπαλλήλους που εργάζονται στα διάφορα θεσμικά μας όργανα και οι οποίοι είναι στρατευμένοι και δραστηριοποιούνται για την ευρωπαϊκή αυτή οικοδόμηση.
Στη μακρά συζήτηση, στην οποία συμμετείχα σήμερα το πρωί πλάι στον Πρόεδρο Prodi, πολλοί από εσάς αναφέρθηκαν στο δημοκρατικό έλλειμμα και στην απομάκρυνση των ευρωπαϊκών θεσμικών οργάνων.
Λέγοντας αυτό σκοπός μου δεν είναι μόνο να θέσω το ερώτημα ποιος κάνει τι - μία βουλευτής από εσάς το έθεσε με μεγάλη σαφήνεια και παρρησία.
Ποιος κάνει τι μεταξύ των διαφόρων θεσμικών μας οργάνων είναι μάλιστα το λιγότερο που καταλαβαίνουν οι πολίτες.
Το ερώτημα στο οποίο καλούμαστε να απαντήσουμε άμεσα είναι τι κάνουμε όλοι μαζί και τι θέλουμε να κάνουμε μαζί στο μέλλον, κυρίως με τις χώρες που πρόκειται να ενταχθούν στην Ένωση.
Επομένως, καλούμαστε επίσης να αντιμετωπίσουμε το δημοκρατικό αυτό έλλειμμα, και αυτός είναι ο λόγος για τον οποίο την επομένη αμέσως της έναρξης της Διακυβερνητικής Διάσκεψης, κατά τη διάρκεια της οποίας θα έχω την τιμή να εκπροσωπώ την Επιτροπή πλάι στον κ. Prodi, εργαζόμενος, το επαναλαμβάνω, σε σχέση στενής εμπιστοσύνης με τους δύο εκπροσώπους σας, τους κ.κ.
Brok και Τσάτσο, αποφασίσαμε προ ολίγου στο πλαίσιο της Επιτροπής να ξεκινήσουμε "Διάλογο υπέρ της Ευρώπης και για την Ευρώπη" , επιτελώντας τον ρόλο μας σε αυτή την άμεση επαφή με τους πολίτες.
Όλοι οι Επίτροποι δεσμεύτηκαν κάθε φορά που θα μεταβαίνουν σε κάποια χώρα, και όχι μόνο στη χώρα καταγωγής τους, σε μια περιφέρεια - εγώ προσωπικά πραγματοποιώ τέτοιου είδους επισκέψεις τρεις με τέσσερεις φορές τον μήνα - να αφιερώνουν στο πλαίσιο του προγράμματός τους λίγο χρόνο για έναν απευθείας διάλογο με τους πολίτες, όχι μόνο με τους υψηλά ιστάμενους ή τους υπευθύνους των διαφόρων θεσμικών φορεών με τους οποίους είθισται να πραγματοποιούνται συναντήσεις, αλλά να έχουν επίσης άμεσες επαφές, σε ένα πανεπιστήμιο, σε κάποιο λύκειο, σε ένα εργοστάσιο, να επικοινωνούν με τους ανθρώπους, να απαντούν στις ερωτήσεις και να ακούνε.
Έτσι λοιπόν θα συμμετέχουμε, όπως θα συμμετέχετε και εσείς, σε αυτή την απαραίτητη προσπάθεια, σε αυτή την επιτακτική υποχρέωση που συνίσταται στον περιορισμό του δημοκρατικού ελλείμματος, δηλαδή της απόστασης των πολιτών από αυτό που κάνουμε εμείς.
Αυτή την πρωτοβουλία θέλουμε να την υλοποιήσουμε σε συνεργασία με τα κράτη μέλη και από κοινού με το Ευρωπαϊκό Κοινοβούλιο.
Θα προβαίνουμε τακτικά σε εξαγωγή συμπερασμάτων, ούτως ώστε να σταθμίζεται σωστά η κατάσταση της κοινής γνώμης και να μπορούμε να προχωρούμε σε αναπροσαρμογές ή αναπροσανατολισμούς.
Επιθυμούμε επίσης να υλοποιήσουμε αυτή την πρωτοβουλία από κοινού με τα εθνικά κοινοβούλια, τους εκλεγμένους σε τοπικό επίπεδο, τις μη κυβερνητικές οργανώσεις, τους κοινωνικοεπαγγελματικούς κύκλους και τα μέσα ενημέρωσης.
Η εν λόγω πρωτοβουλία θα απευθύνεται σε εκπροσώπους της κοινής γνώμης, πολιτικές ομάδες και πολιτικά κόμματα, κοινοβουλευτικούς εκπροσώπους σε ευρωπαϊκό και εθνικό επίπεδο, εκλεγμένους, όπως προείπα, της τοπικής αυτοδιοίκησης και των εθνικών κοινοβουλίων, στην Επιτροπή των Περιφερειών, στην Οικονομική και Κοινωνική Επιτροπή, καθώς και στις οργανώσεις της κοινωνίας των πολιτών και στους πανεπιστημιακούς κύκλους.
Υπενθμίζω εξάλλου - είναι ανάγκη να το πράξω - πως το ίδιο το Ευρωπαϊκό Κοινοβούλιο έλαβε ήδη την 1η Φεβρουαρίου την πρωτοβουλία, και θέλω γι' αυτό να ευχαριστήσω και πάλι τον Πρόεδρο Napolitano, να διοργανώσει μια πρώτη συνάντηση εργασίας με τους εκπροσώπους των εθνικών κοινοβουλίων, δηλαδή τους εκπροσώπους των πολιτών κάθε κράτους.
Η Επιτροπή θα προτείνει στα κράτη μέλη να συμμετέχουν σε αυτή την επιχείρηση, είτε στο πλαίσιο συγκεκριμένης συνεργασίας είτε στο πλαίσιο μιας πιο δομημένης εταιρικής σχέσης.
Καταρτίζουμε ένα σχέδιο αναφορικά με τα μέσα ενημέρωσης, προγραμματίζοντας στενές επαφές με την Προεδρία της Ένωσης και με το Ευρωπαϊκό Κοινοβούλιο.
Ανέφερα ήδη πώς οι Επίτροποι θα εκπληρώνουν τον ρόλο τους κατά τη διάρκεια των συναντήσεων και των επιτόπου επισκέψεων.
Αυτό που θέλουμε να κάνουμε είναι συζητήσεις με τους πολίτες.
Επιτρέψτε μου απλά, χωρίς να θέλω να κάνω μάθημα - σε καμία περίπτωση - ούτε καν να δώσω συμβουλές, να αναφέρω πως όταν είχα την τιμή να είμαι Υπουργός υπεύθυνος για τις ευρωπαϊκές υποθέσεις στην πατρίδα μου είχα αισθανθεί αυτή την ανάγκη άμεσου διαλόγου με τους πολίτες και διεξάγοντας κάθε εβδομάδα αυτόν τον διάλογο άμεσα σε κάθε περιφέρεια αντιλήφθηκα πως υπήρχε εξαιρετικά μεγάλη ανάγκη να έχει η Ευρωπαϊκή Ένωση ένα πρόσωπο.
Πήγαινα λοιπόν κάθε εβδομάδα με έναν Ευρωπαίο Επίτροπο, όχι άλλωστε αποκλειστικά με τους Γάλλους Επιτρόπους, με πρεσβευτές διορισμένους στο Παρίσι και με Ευρωπαίους βουλευτές, να συνομιλήσω με τον κόσμο και παρατήρησα πως υπήρχαν αναρίθμητες ερωτήσεις, και μάλιστα ευφυείς, και πως οι άνθρωποι είχαν ανάγκη να τους σέβονται, να τους ακούν και να τους εξηγούν.
Να τι πρόκειται να κάνουμε στηριζόμενοι σε ένα δημοσιονομικό κονδύλι της τάξεως περίπου 4 εκατομμυρίων ευρώ, που είχατε την καλοσύνη να θέσετε στη διάθεσή μας.
Στο πλαίσιο του προϋπολογισμού του 2001 θα πρέπει να διαπραγματευθούμε μια χρηματοδότηση, γιατί δεν θέλουμε η υλοποίηση αυτής της ιδέας να είναι μόνο πειραματική παρά θέλουμε να συνεχίσουμε την υλοποίησή της σταθερά κατά το 2000 και το 2001, δηλαδή καθ' όλη τη διάρκεια των διαπραγματεύσεων της Διακυβερνητικής Διάσκεψης και της διαδικασίας επικύρωσης.
Θα ξεκινήσουμε αυτόν τον διάλογο στις 8 Μαρτίου στις Βρυξέλλες παρουσία 700 νέων ασκούμενων στις υπηρεσίες της Επιτροπής.
Η Πρόεδρός σας, Nicole Fontaine, δέχθηκε να παρίσταται πλάι στον Πρόεδρο Prodi και σε πολλούς Επιτρόπους για την έναρξη του πρώτου αυτού διαλόγου, και εγγυώμαι, κυρίες και κύριοι βουλευτές, πως κάθε φορά που κάποιος Επίτροπος αρχίζει τον διάλογο οι πιο άμεσα διαθέσιμοι από τους παρευρισκόμενους Ευρωπαίους βουλευτές θα μπορούν να εκφράζουν την άποψη του Ευρωπαϊκού Κοινοβουλίου και να εξηγούν την εργασία και τον ρόλο του.
Αυτά ήθελα να πω, κύριε Πρόεδρε.
Είμαι εξάλλου έτοιμος να απαντήσω στις ερωτήσεις, στις υποδείξεις και στις προτάσεις των παρευρισκόμενων βουλευτών.
Συνάδελφοι, γνωρίζετε τους κανόνες.
Υποτίθεται ότι πρέπει να θέσετε ερωτήσεις και όχι απαραίτητα να προβείτε σε εκτενείς δηλώσεις.
Έχετε ένα λεπτό ο καθένας σας για να υποβάλετε ερώτηση.
Κύριε Πρόεδρε, θα ήθελα να εκφράσω την ικανοποίησή μου και, πιστεύω, την ικανοποίηση της Επιτροπής Συνταγματικών Υποθέσεων της οποίας προεδρεύω, γι' αυτή την πρωτοβουλία της Επιτροπής.
Αυτή η πρωτοβουλία ανταποκρίνεται άλλωστε στις υποδείξεις που έκανε το ίδιο το Κοινοβούλιο στο ψήφισμα της 18ης Νοεμβρίου.
Ακουσα επίσης τις διευκρινίσεις του Επιτρόπου Barnier σχετικά με τις σχέσεις και τη σύνδεση με το Ευρωπαϊκό Κοινοβούλιο κατά τη διεξαγωγή αυτού του προγράμματος.

Αν μου επιτρέπετε, Επίτροπε Barnier, δεν θα μπορούσε το κείμενο της ανακοίνωσης να περιέχει κάτι περισσότερο εν προκειμένω πέρα από την απλή και κάπως ψυχρή φράση "elle sera conduite en liaison avec le Parlement europιen" (θα υλοποιήσουμε την πρωτοβουλία σε συνεργασία με το Ευρωπαϊκό Κοινοβούλιο); Πιστεύω πως θα ήταν σκόπιμο να υπογραμμιστεί αυτή η σύγκλιση προθέσεων και προσπαθειών, μεταξύ άλλων επειδή βλέπω ότι υπάρχει κάποιο ιδιαίτερο πρόβλημα συντονισμού μεταξύ της πρωτοβουλίας της Επιτροπής, που δεν απευθύνεται ασφαλώς μόνο στους ευρωβουλευτές, αλλά και στους βουλευτές των εθνικών κοινοβουλίων, και του προγράμματος της επιτροπής μας, η οποία, μετά την ημερίδα της 1ης Φεβρουαρίου, στην οποία αναφέρθηκε ο Επίτροπος Barnier και η οποία επωφελήθηκε από τη σημαντική συμβολή της Επιτροπής, σκοπεύει να συζητά για τις εξελίξεις της Διακυβερνητικής Διάσκεψης σε όλες τις συνεδριάσεις της.
Εμείς θα έχουμε ωστόσο τη, σημαντική και συνεπή ελπίζουμε, συμμετοχή των βουλευτών των εθνικών κοινοβουλίων σε όλες τις συνεδριάσεις μας, και αυτός θα είναι ένας δίαυλος που θα μπορέσει να συνοδεύσει αυτούς της πρωτοβουλίας της Επιτροπής.
Ευχαριστώ, κύριε Πρόεδρε Napolitano.
Σας βεβαιώνω πως οι προτάσεις μας εντάσσονται πλήρως στο πνεύμα του ψηφίσματος της 18ης Νοεμβρίου και θέλω επίσης να επισημάνω σε αυτό το σημείο πως κατάφερα να προτείνω στην Επιτροπή αυτή την πρωτοβουλία χάρη στη συνεργασία και την καλή συνεννόηση με τη συνάδελφό μου Viviane Reding και πως στην υλοποίησή της συμμετέχει επίσης ο Gόnther Verheugen, εφόσον όλα όσα διακυβεύονται, οι μεγάλες προκλήσεις που πρέπει να εξηγήσουμε και για τις οποίες καλούμαστε να δώσουμε απαντήσεις στα ερωτήματα που θέτουν οι συμπατριώτες μας σε όλες τις χώρες αφορούν ταυτόχρονα τη διεύρυνση - τις δυνατότητες και τους κινδύνους που συνεπάγεται η διεύρυνση - και τη θεσμική αυτή μεταρρύθμιση.

Αντιλήφθηκα πλήρως το μέλημά σας, κύριε Πρόεδρε Napolitano, και θα συγκροτηθεί μια διοργανική ομάδα εργασίας (η πρώτη συνεδρίασή της θα πραγματοποιηθεί κατά πάσα πιθανότητα τον Μάρτιο).
Θα φροντίσω να προχωρήσουμε πέρα από ό,τι γράφεται κάπως ψυχρά στο κείμενο της Επιτροπής, να μιλάμε όχι πια μόνο για επαφή, αλλά για από κοινού εργασία, και να καταφέρουμε να συντονίσουμε έτσι καθ' όλη τη διάρκεια της επόμενης διετίας τις πρωτοβουλίες που θα λαμβάνετε εσείς από την πλευρά σας και εμείς από τη δική μας, αλλά και οι δύο μαζί.
Θέλω να σας επισημάνω, κυρίες και κύριοι βουλευτές, πως, εάν θέλουμε να ξεκινήσουμε αυτόν τον διάλογο, θα υπάρχει δουλειά για όλους.
Κύριε Πρόεδρε, κύριε Επίτροπε, ηχεί σαν γλυκιά μελωδία στα αυτιά μου να σας ακούω να αναφέρεστε τόσο συχνά στον πολίτη.
Στο Ευρωπαϊκό Κοινοβούλιο μιλάμε όλο και περισσότερο για την κοινή γνώμη: ο φόβος της κοινής γνώμης είναι, όπως ξέρετε, μια κάπως πατερναλιστική έννοια, αλλά το Κοινοβούλιό μας είναι αυτό που είναι και πρέπει να εργαστούμε με αυτό το δεδομένο.
Θα ήθελα να σας θέσω μια συγκεκριμένη ερώτηση σχετικά με τη Διακυβερνητική Διάσκεψη: νομίζω πως το Δικαστήριο στο Λουξεμβούργο εξετάζει με μεγάλη προσοχή αυτή τη στιγμή τη σημαντική υπόθεση που αφορά την καταπολέμηση της απάτης και την OLAF.
Γνωρίζετε πως υπάρχουν προβλήματα που αφορούν το Κοινοβούλιό μας, αλλά βεβαίως και Ευρωπαίους υπαλλήλους, που είναι και αυτοί Ευρωπαίοι πολίτες.
Δεδομένου του επείγοντος του θέματος, θα ήθελα να σας ρωτήσω εάν η Επιτροπή έχει σκεφθεί το ενδεχόμενο να τροποποιήσει εντελώς τη διάρθρωση της οργάνωσης για την καταπολέμηση της απάτης, εξετάζοντας μια λύση που να προβλέπει ενδεχομένως πως η καταπολέμηση της απάτης, τόσο στα κράτη μέλη όσο και στα ευρωπαϊκά θεσμικά όργανα, θα υπόκειται στην αρμοδιότητα του Δικαστηρίου.
Κύριε Dupuis, πρώτα απ' όλα στον δημόσιο βίο μου αποδίδω μεγάλη αξία στον "πολίτη" .
Η λέξη αυτή είναι μια από τις ομορφότερες της δημοκρατίας, και πιστεύω πως πρέπει να τη χρησιμοποιούμε.
Θα συνδιαλεγούμε με τους πολίτες, ακόμα και με τους πλέον ανίσχυρους ή με τους πλέον απομακρυσμένους από τα κέντρα αποφάσεων ή πληροφόρησης.
Εφόσον μιλάτε για τη Διακυβερνητική Διάσκεψη, θέλω απλά να υπενθυμίσω, κυρίως όσον αφορά το θέμα της καταπολέμησης της απάτης - εάν πρόκειται όντως να καταπολεμήσουμε τις απάτες εναντίον των συμφερόντων και του προϋπολογισμού της Κοινότητας - πως, στο πνεύμα άλλωστε των εργασιών του Ευρωπαϊκού Κοινοβουλίου και ακολουθώντας ίσως τον ίδιο δρόμο, πως, λοιπόν, υιοθετήσαμε στο πλαίσιο των προτάσεων της Επιτροπής την ιδέα της δημιουργίας μιας ειδικής νέας θέσης Ευρωπαίου Εισαγγελέα, που θα έχει τη δυνατότητα, την οποία αναγνωρίζει η Συνθήκη, και επομένως τα κράτη μέλη, να διενεργεί εξονυχιστική ανάκριση για μια υπόθεση που θέτει, ενδεχομένως, σε κίνδυνο τα συμφέροντα και τον προϋπολογισμό της Κοινότητας.

Διαπιστώνουμε ξεκάθαρα, σχεδόν έμπρακτα, πως η δικαστική συνεργασία δεν αρκεί πλέον, δεν αρκεί σήμερα για την αποτελεσματική καταπολέμηση αυτών των περιπτώσεων απάτης, απ' όπου κι αν προέρχονται, είτε από το εσωτερικό είτε από το εξωτερικό.
Να λοιπόν γιατί διατυπώσαμε αυτή την πρόταση να δημιουργηθεί μια θέση Ευρωπαίου Εισαγγελέα που θα μπορεί, έχοντας διενεργήσει ο ίδιος εξονυχιστική ανάκριση για μια υπόθεση, να διατάξει στη συνέχεια τη διενέργεια ανάκρισης και την εκδίκασή της από την πλέον αρμόδια εθνική δικαστική αρχή.
Δεν έχουμε ακόμα διευκρινίσει τις θέσεις μας σχετικά με το Δικαστήριο - απαντώ στο δεύτερο σημείο που θέσατε, σχετικά με το Δικαστήριο - γιατί αναμέναμε την έκθεση Dur, την οποία λάβαμε πριν από μερικές ημέρες.
Η Επιτροπή, όπως δεσμεύθηκα, πρόκειται να συμπληρώσει τις προτάσεις της στη γνωμοδότηση για τη Διακυβερνητική, σχετικά με το δικαστικό σύστημα και το Δικαστήριο, τις προσεχείς εβδομάδες.
Κύριε Πρόεδρε, κύριε Επίτροπε, προχθές μεταδόθηκε από δανικό ενημερωτικό πρόγραμμα με τη μεγαλύτερη θεαματικότητα μια σημαντική είδηση την οποία θα ήθελα να σχολιάσω.
Η ιστορία είχε να κάνει με έναν υπάλληλο της Επιτροπής ο οποίος φέρεται να είπε σε έναν Αυστριακό επαγγελματία ότι, επειδή είναι Αυστριακός, ίσως αποκλειστεί από τη συμμετοχή σε ένα επιστημονικό πρόγραμμα ανταλλαγής επιχειρήσεων σε άλλα κράτη, μεταξύ των οποίων και η Δανία.
Σας παρακαλώ πολύ να επιβεβαιώσετε ότι, εάν ένας υπάλληλος δήλωσε ότι μια αυστριακή επιχείρηση αποκλείεται καθ' οιονδήποτε τρόπο από τη συμμετοχή σε κοινά προγράμματα ανταλλαγής, τότε ο συγκεκριμένος υπάλληλος έσφαλε, ενώ αν δεν το είπε τότε δεν υπάρχει είδηση.
Θα το επιβεβαιώσετε;
Κύριε Haarder, απ' όσο γνωρίζω κανένας υπάλληλος δεν εξουσιοδοτήθηκε να πει κάτι τέτοιο.
Δεν θα ήταν ούτε φυσιολογικό ούτε δίκαιο, και εκφράζω την προσωπική μου άποψη, να βρεθούν σε μειονεκτική θέση Αυστριακοί πολίτες, επιχειρήσεις και υπάλληλοι εξαιτίας των ανησυχιών που προκαλεί ο σχηματισμός στη χώρα αυτή ενός νέου κυβερνητικού συνασπισμού.
Επομένως, με την επιφύλαξη να προβώ ο ίδιος σε εξακρίβωση ή να φροντίσω να διενεργηθεί αμέσως μετά την παρούσα συνεδρίαση, επιβεβαιώνω αυτό που σας είπα, πως δηλαδή η Επιτροπή ουδέποτε είπε ούτε έδωσε εντολή για κάτι τέτοιο.
Μπορούμε, κύριε Haarder, να εξαγάγουμε γενικά και άλλα διδάγματα από ό,τι συμβαίνει στην Αυστρία.
Ανέφερα ο ίδιος διάφορες πιθανές απαντήσεις σε αυτή την πρόκληση, να θυμηθούμε δηλαδή και να αποδείξουμε εκ νέου όλοι μας ποιο είναι το κοινό μας έργο από το 1957.
Οικονομική κοινότητα, φυσικά, αλλά κατ' αρχάς κοινότητα αξιών και Χάρτης των Θεμελιωδών Δικαιωμάτων, που θα προστατεύει περισσότερο και πιο ξεκάθαρα κάθε πολίτη.
Το άρθρο 13 της Συνθήκης, σχετικά με τις διακρίσεις, όπου στη γνωμοδότησή μας της 26ης Ιανουαρίου, πριν ακόμα από την αυστριακή κρίση, προτείναμε να ισχύσει η λήψη αποφάσεων, μετά από τη Διακυβερνητική, με ειδική πλειοψηφία και όχι πλέον με ομοφωνία.
Το ενδεχόμενο, τονίζω το ενδεχόμενο - εκφράζω την προσωπική μου άποψη - συμπλήρωσης του άρθρου 7 με ένα νέο εδάφιο που θα προβλέπει μια νομική βάση για τη διαδικασία παρακολούθησης και δημοκρατικής επαγρύπνησης.
Και τέλος η δημόσια συζήτηση.
Ο μόνος τρόπος για να υποχωρήσουν άσχημες ιδέες είναι να εκφραστούν νέες.
Επανέρχομαι έτσι στο θέμα της συζήτησής μας προ ολίγου: πιστεύω βαθιά στην αξία και στη δημοκρατική δύναμη της συζήτησης, κυρίως ως όπλο εναντίον της δημαγωγίας.
Επίτροπε Barnier, υπογραμμίσατε ιδιαιτέρως στη δήλωσή σας τη σημασία του διαλόγου με τους πολίτες της Ευρώπης.
Όσον αφορά τη ΔΔ, όπως γνωρίζετε, βάσει των αποφάσεων του Ελσίνκι δόθηκε στην πορτογαλική Προεδρία το δικαίωμα να διευρύνει το πρόγραμμα εργασίας της ΔΔ κατά τη διάρκειά της.
Σαφώς θα είναι παρόντες οι εκπρόσωποι του Κοινοβουλίου, ο κ. Brok και ο κ. Τσάτσος.
Αλλά, κύριε Επίτροπε, θα μπορούσατε να αναλάβετε και εσείς τη δέσμευση ότι, εάν και όταν διευρυνθεί το πρόγραμμα εργασίας από το Συμβούλιο, θα ενημερώσετε το Κοινοβούλιο, ούτως ώστε να το συζητήσουμε μεταξύ μας, και βεβαίως μαζί σας, με στόχο τη συνέχιση του διαλόγου με τους πολίτες στον οποίο δώσατε τόσο μεγάλη έμφαση;
Κύριε Beazly, η απάντησή μου είναι σαφώς "ναι" , αλλά σίγουρα δεν είναι καινούρια.
Ο Πρόεδρος Napolitano και πολλά μέλη της Επιτροπής Συνταγματικών Υποθέσεων, καθώς και ακόμα περισσότεροι βουλευτές, ακόμα και εδώ, στην Ολομέλεια, γνωρίζουν πως είμαι διατεθειμένος να ενημερώνω για τις εξελίξεις, εξ ονόματος της Επιτροπής, καθ' όλη τη διάρκεια αυτών των διαπραγματεύσεων, με πνεύμα διαφάνειας και άμεσα.
Ίσως η ενημέρωσή μου να διαφέρει από του Καθηγητή Τσάτσου και του Edmar Brok, των άμεσων εκπροσώπων σας. Υπάρχει εξάλλου μεγάλη πιθανότητα να είναι κοινή σε πολλές περιπτώσεις.
Θεωρώ πολύ σημαντικό για τις διαπραγματεύσεις αυτές να λαμβάνει γνώση τόσο το Ευρωπαϊκό Κοινοβούλιο όσο και τα εθνικά κοινοβούλια, τα οποία υπενθυμίζω πως στο κάτω κάτω της γραφής θα πρέπει να γνωμοδοτήσουν και να λάβουν θέση στη διαδικασία επικύρωσης.
Να γιατί χαιρέτισα την πρωτοβουλία του κ. Napolitano για τακτικό συντονισμό μεταξύ των εθνικών κοινοβουλίων των δεκαπέντε κρατών και του Ευρωπαϊκού Κοινοβουλίου.
Τούτου ρηθέντος, το καθήκον για διαφάνεια και συζήτηση αρχίζει εδώ, όσον αφορά τη μεταρρύθμιση των θεσμικών οργάνων.
Θα είμαι επομένως στη διάθεσή σας όποτε θέλετε για να σας εκθέτω τις θέσεις μας και τις εξελίξεις αυτών των διαπραγματεύσεων καθ' όλη τη διάρκεια του τρέχοντος έτους.
Κύριε Πρόεδρε, θα ήθελα κατ' αρχάς να συγχαρώ την Επιτροπή για την προσέγγιση που ακολουθεί.
Θεωρώ εξαιρετικά θετικό το γεγονός ότι ο διάλογος με τους πολίτες αρχίζει τόσο νωρίς, κάτι που δυστυχώς δεν συνέβη με τις Συνθήκες του Αμστερνταμ και του Μάαστριχτ, με αποτέλεσμα να αντιμετωπιστεί το έργο μας συχνά με δυσπιστία.
Δύο ερωτήματα: πρώτον, δηλώσατε ότι θα ξεκινήσετε τον διάλογο με τους πολίτες και αρχίζετε ήδη με τους 700 ασκούμενους στην Ευρωπαϊκή Επιτροπή.
Σκοπεύετε να απευθυνθείτε στους πολίτες και μέσω των μέσων μαζικής ενημέρωσης, όπως η τηλεόραση και το Διαδίκτυο;
Και μία δεύτερη, πιο επικριτική ερώτηση στη συνέχεια: η Ευρωπαϊκή Επιτροπή υπέβαλε μόλις μια πρόταση σχετικά με τη διαφάνεια.
Η πρόταση αυτή ωχριά σε σχέση με την πολιτική διαφάνειας που εφαρμόζουμε στη νομοθεσία μας στις Κάτω Χώρες, πολιτική που παρ' όλα αυτά επικρίθηκε έντονα από την ολλανδική κοινή γνώμη.
Ερωτώ πώς σκοπεύετε να εξασφαλίσετε τη διαφάνεια για τη Διακυβερνητική Διάσκεψη. Το λέω αυτό γιατί η οδηγία που έχει υποβληθεί δεν αποτελεί καλό παράδειγμα διαφάνειας.
Κυρία βουλευτή, κυρία Υπουργέ Maij-Weggen, εφόσον μιλάμε για τη διαφάνεια αναφορικά με τη ΔΔ, γνωρίζετε καλά πώς θα έχουν τα πράγματα. Οι διαπραγματεύσεις αρχίζουν εξάλλου αυτή ακριβώς τη στιγμή.
Η ομάδα των εκπροσώπων συνεδριάζει στις Βρυξέλλες, και θα προσπαθήσω να τη συναντήσω σε λίγο.
Τα έγγραφα θα είναι ως επί το πλείστον ανοιχτά, έγγραφα εργασίας.
Δεν πρόκειται να συζητούμε παρουσία των μέσων ενημέρωσης κατά τη διάρκεια των συνεδριάσεων διαπραγμάτευσης που θα διεξάγονται καθ' όλο το έτος μεταξύ των Υπουργών και του Ευρωπαϊκού Συμβουλίου, όμως δεσμεύθηκα - είναι το μόνο που μπορώ να κάνω στην παρούσα φάση - να εφαρμόζω αυτή τη διαφάνεια και να ενημερώνω, στα πλέον ενδεδειγμένα επίπεδα, γι' αυτές τις διαπραγματεύσεις και για την άποψη της Επιτροπής.
Σας βεβαιώνω, και σας ευχαριστώ για τη σχετική ερώτησή σας, πως θα χρησιμοποιήσουμε όλα τα σύγχρονα μέσα, και ειδικά την τηλεόραση, που θα μπορεί να αναμεταδίδει στις διάφορες χώρες, και μάλιστα σε ευρωπαϊκό επίπεδο, τις δημόσιες συζητήσεις μας.
Θα εγκαινιάσουμε στο Internet ένα φόρουμ και θα δημιουργήσουμε μόνιμα φόρουμ συζητήσεων.
Οι Επίτροποι θα δεσμευθούν να απαντούν γρήγορα σε όλες τις ερωτήσεις που τίθενται.
Θα χρησιμοποιήσουμε όλα αυτά τα σύγχρονα μέσα.
Νομίζω όμως πως πρέπει επίσης να προσπαθήσουμε να προσεγγίσουμε όσο το δυνατόν περισσότερο τον κόσμο.
Θα ήθελα σε όλες τις περιφέρειες της Ευρώπης - μάλλον είναι ακόμα κάπως ουτοπικό - να μπορεί να παρίσταται σε δημόσιες συζητήσεις ένας Επίτροπος, όποτε μπορεί, κάποιος Ευρωπαίος βουλευτής ή κάποιος Υπουργός.
Μπορώ να αποδείξω πως είναι δυνατόν.
Οι περισσότεροι από εσάς πραγματοποιούν τις συζητήσεις αυτές στις εκλογικές τους περιφέρειες, στις περιφέρειές τους.
Από την κάπως πιο εγωιστική άποψη της Επιτροπής, θα ήθελα το θεσμικό αυτό όργανο να αποκτήσει για τους πολίτες ένα πρόσωπο, οι άνδρες και οι γυναίκες που την αποτελούν να μπορούν να επιδιώκουν όσο πιο συχνά γίνεται συναντήσεις με τους πολίτες.
Κύριε Πρόεδρε, χαιρετίζω τη δέσμευση που ανέλαβε ο κ. Barnier να μεταβαίνει στις περιφέρειες προκειμένου να εξηγεί και να ακούει αυτά που έχουν να πουν οι πολίτες.
Θα ήθελα να τον προσκαλέσω στη δική μου περιφέρεια του Yorkshire, μια σημαντική ευρωπαϊκή περιφέρεια που συμμετέχει πλήρως στην ενιαία ευρωπαϊκή αγορά και αποτελεί βασική αποδέκτρια των πόρων των ευρωπαϊκών διαρθρωτικών ταμείων.
Μπορεί να έρθει και με τις δύο αρμοδιότητες που διαθέτει ως Επίτροπος.
Θα ήθελα να τον ρωτήσω πόσο αυστηρή θα είναι η Επιτροπή σε αυτή την ενημερωτική εκστρατεία.
Σε ορισμένα κράτη μέλη το θέμα δεν είναι απλώς η παροχή πληροφοριών προς ένα κοινό που δεν είναι τόσο καλά ενημερωμένο όσο θα μπορούσε.
Αυτό είναι ασφαλώς σημαντικό, αλλά τίθεται επίσης ζήτημα καταπολέμησης της παραπληροφόρησης που παρέχεται από ένα πολύ δραστήριο υπάρχον αντιευρωπαϊκό κίνημα και αντιευρωπαϊκές οργανώσεις.
Η Επιτροπή θα πρέπει να είναι πολύ αυστηρή στις απαντήσεις της σε ορισμένα από τα σχόλια που θα λαμβάνει στο πλαίσιο της εκστρατείας.
Κύριε Corbett, σας ευχαριστώ για την εκτίμησή σας.
Δέχομαι ευχαρίστως την πρόσκλησή σας και, αν κατάλαβα καλά, όταν έρθω στο Yorkshire επιθυμείτε να μιλήσω όχι μόνο για τη μεταρρύθμιση των ευρωπαϊκών θεσμικών οργάνων, αλλά και για τα διαρθρωτικά ταμεία.
Θα έρθω επομένως να εκπληρώσω το διπλό αυτό καθήκον.
Λησμόνησα εξάλλου να αναφέρω πως φροντίζω όχι μόνο να συναντώ τους εκπροσώπους των εθνικών κοινοβουλίων εδώ, αλλά και να τα επισκέπτομαι στην έδρα τους, όπως ήδη έπραξα.
Πριν από δέκα ημέρες ήμουν στο Westminster. Βλέπετε, κύριε Corbett, πως δεν φοβάμαι τις δυσκολίες.
Την επόμενη εβδομάδα θα πάω στο Bundestag (Ομοσπονδιακή Βουλή), στο Βερολίνο.
Παρουσιάσθηκα ενώπιον της γαλλικής Γερουσίας.
Επομένως, καθ' όλη τη διάρκεια αυτής της συζήτησης θα πραγματοποιώ, όποτε μπορώ, απευθείας επισκέψεις και στα εθνικά κοινοβούλια.
Όσον αφορά τον διάλογο με τους πολίτες, σκοπός δεν είναι η προπαγάνδα ή το μάρκετινγκ, ούτε καν η επικοινωνία.
Θα ήθελα ο διάλογος αυτός να είναι ένας αληθινός διάλογος, και μετά από μια σύντομη προβολή, που θα εξηγεί αντικειμενικά όσα διακυβεύονται στο πλαίσιο της θεσμικής μεταρρύθμισης, όσοι βρίσκονται εδώ στο βήμα να μπορούν να παρεμβαίνουν και να απαντούν άμεσα.
Επαναλαμβάνω πως θα υλοποιήσουμε αυτή την πρωτοβουλία για διάλογο βάσει συγκεκριμένης και δομημένης συνεργασίας με τα κράτη μέλη, και επιθυμώ ολόψυχα οι κυβερνήσεις των Δεκαπέντε να καταφέρουν, με τη βοήθειά σας, να συμμετέχουν, με τον πλέον ενδεδειγμένο και κατάλληλο κατά την κρίση τους τρόπο, σε αυτή την πρωτοβουλία.
Κύριε Πρόεδρε, θα ήθελα να συμμετάσχω στο εργαστήρι ελευθέρων σπουδών των 700 ασκούμενων του κύριου Barnier ώστε να έχει κάποιον για να συνομιλεί.
Δεν είναι και τόσο ωραίο να είναι αναγκασμένος να συζητά για τη Διακυβερνητική Διάσκεψη και τη διαφάνεια μοναχός του.
Όσον αφορά τη Διακυβερνητική Διάσκεψη, ο κύριος Barnier είπε κατά την παρουσίασή του στο Κοινοβούλιο ότι η κοινωνική πολιτική δεν υπάγεται σε αποφάσεις κατά πλειοψηφία, όμως κοιτάζοντας στη σελίδα 63 βλέπω ότι η καταπολέμηση των διακρίσεων, το δικαίωμα ελεύθερης κυκλοφορίας και εγκατάστασης - ήτοι οι οδηγίες για την παραμονή στη χώρα - ολόκληρη η κοινωνική ασφάλιση, η ανανέωση του κανονισμού 1408, τα μέτρα στον κοινωνικό και πολιτικό τομέα - με μεμονωμένες εξαιρέσεις - θα υπάγονται σε αποφάσεις με ειδική πλειοψηφία.
Συνειδητοποιεί ο κύριος Barnier ότι με αυτά αγγίζει την πεμπτουσία των εκλογικών διαδικασιών των κρατών μελών; Για τέτοια ακριβώς θέματα πηγαίνει ο λαός στην κάλπη και εκλέγει μια νέα πλειοψηφία στο δανικό και στα υπόλοιποα κοινοβούλια.
Μπορούν λοιπόν να κανονίζονται από τις Βρυξέλλες; Μήπως και αυτό συνδέεται με τη ριζική αποκέντρωση για την όποια μίλησε ο κύριος Prodi χθες το πρωί;
Ακουσα με μεγάλη χαρά την περασμένη εβδομάδα ότι η Επιτροπή δίνει μεγάλη προσοχή εδώ και μερικά χρόνια στην έννοια της επικουρικότητας και την αναφορά της όχι απλώς στις σχέσεις ανάμεσα στην Ένωση και τα κράτη μέλη, αλλά επίσης ανάμεσα στην Ένωση, τα κράτη μέλη, τις περιφέρειες και τις πόλεις.
Ελπίζω ότι κατά τη συνέχιση του διαλόγου γύρω από τις περιφέρειες της Ευρώπης ο Επίτροπος Barnier θα αναφερθεί διεξοδικώς στη σκέψη αυτή και θα μάθει από αυτά που θα ακούσει.
Κύριε Επίτροπε, αναφέρομαι σε μία από τις απαντήσεις σας στις προηγούμενες ερωτήσεις, όπου μνημονεύετε αυτό που ονομάζω πιθανό "κλείδωμα" της Συνθήκης έναντι των κινδύνων παρέκκλισης, και κυρίως τη διαφοροποίηση των κυρώσεων που μπορούν να πλήξουν κάποιο κράτος μέλος, κατ' εφαρμογή του άρθρου 7, για παραβίαση των θεμελιωδών ελευθεριών.
Πιστεύετε πως αυτές οι προτάσεις, ή τέτοιου είδους προτάσεις, μπορούν να συμπεριληφθούν στην εντολή της ΔΔ, όπως καθορίστηκε στο Ελσίνκι; Προσωπικά δεν το νομίζω.
Δεν φοβάστε μήπως τέτοιου είδους κυρώσεις εκτραπούν και χρησιμοποιηθούν ως τιμωρία όχι για παραβιάσεις ανθρωπίνων δικαιωμάτων παρά για απλές αποκλίσεις, διώξεις λόγω φρονημάτων ή αποκλίσεις από την κυρίαρχη ευρωπαϊκή σκέψη;
Μάλιστα, κύριε Bonde, θα ξεκινήσουμε τη συζήτηση αυτή με 700 νέους στις Βρυξέλλες, οι οποίοι πρόκειται να εργαστούν στα ευρωπαϊκά θεσμικά όργανα και στην Επιτροπή, και πιστεύω πως είναι μια καλή αφετηρία γι' αυτόν τον διάλογο με νέους που έχουν κίνητρα.
Όσον αφορά την κοινωνική προστασία, επιβεβαιώνω πως υποβάλαμε προτάσεις σχετικά με την ειδική πλειοψηφία και την ομοφωνία απαλλαγμένες από ιδεολογίες.
Στη χώρα σας, κύριε Bonde, όπως και παντού, νομίζω πως επιδεικνύεται αφοσίωση στην καλή λειτουργία της εσωτερικής αγοράς, καθώς και στις πλέον δίκαιες συνθήκες ανταγωνισμού και κυκλοφορίες των εμπορευμάτων και των ατόμων.
Αυτός λοιπόν είναι ο κανόνας μας.
Προτείνουμε ουσιαστικά να λαμβάνονται αποφάσεις βάσει ειδικής πλειοψηφίας για ορισμένες πολιτικές και για ορισμένα μέτρα φορολογίας, κοινωνικής προστασίας και κοινωνικής ασφάλισης, εφόσον συνδέονται άμεσα με την καλή λειτουργία της εσωτερικής αγοράς.
Η πρότασή μας δεν είναι ούτε καθολική ούτε απόλυτη.
Γνωρίζω καλά πόσο ευαίσθητα είναι αυτά τα θέματα φορολογίας και κοινωνικής προστασίας.
Πιστεύω πως δεν πρέπει να βάλουμε στο ίδιο καλούπι όλα τα εθνικά συστήματα κοινωνικής προστασίας - ουδέποτε τέθηκε τέτοιο θέμα - παρά απλά να εξασφαλίσουμε, στην Ευρώπη των τριάντα ή των είκοσι επτά κρατών, τις καλύτερες συνθήκες λειτουργίας της εσωτερικής αγοράς, όπου ένα κράτος δεν θα μπορεί να μπλοκάρει τα υπόλοιπα 26 ή 27.

Κύριε MacCormick, φυσικά και σας βεβαιώνω πως αυτός ο διάλογος πρέπει να προχωρήσει πέρα από τις πρωτεύουσες των κρατών, πως πρέπει να προσεγγίσει όσο το δυνατόν περισσότερο τους ανθρώπους στον τόπο κατοικίας τους, εκεί όπου βρίσκονται οι ρίζες τους, και εάν σας έλεγα κάτι διαφορετικό θα ήμουν ανακόλουθος ως Επίτροπος υπεύθυνος για την περιφερειακή πολιτική, δηλαδή για μια από τις πιο συγκεκριμένες και πιο ορατές πολιτικές, η οποία έχει ως στόχο να προαγάγει την απασχόληση και την ποιότητα ζωής των ανθρώπων στην περιφέρειά τους.
Με ακούτε μάλιστα να λέω συχνά πως αυτή η πολιτική δεν έχει σχεδιαστεί μόνο με πρωταρχικό στόχο τη συνοχή και την αλληλεγγύη μεταξύ των περιφερειών, αλλά και για να βοηθήσει τους ανθρώπους, στον τόπο κατοικίας τους, να διατηρήσουν τις ρίζες τους, τις παραδόσεις τους, την ψυχή και την ταυτότητά τους.
Θα διεξάγουμε επομένως αυτόν τον διάλογο με τις πόλεις και τις περιφέρειες.
Κύριε Berthu, η εντολή του Ελσίνκι είναι σαφής και βρισκόμαστε μέσα σε αυτό το πλαίσιο.
Προβλέπει την εξέταση κατ' αρχάς και κατά προτεραιότητα των τριών θελεμελιωδών θεμάτων που εκκρεμούν μετά το Αμστερνταμ.
Προσθέτει συναφή θεσμικά θέματα και, τέλος, θέματα που η πορτογαλική και η γαλλική Προεδρία θα κρίνουν σκόπιμο να εγγράψουν στη διάταξη των εργασιών κατά τη διάρκεια των διαπραγματεύσεων.
Οι αρμοδιότητες της Επιτροπής τής δίνουν τη δυνατότητα να συμπληρώσει, κατά την κρίση της, σε συγκεκριμένα σημεία τη γνωμοδότησή της που αφορά ως επί το πλείστον θεσμικά θέματα.
Δεν είμαι ακόμα βέβαιος πως θα το πράξουμε στην περίπτωση του άρθρου 7, και, εάν το πράξουμε, δεν θα είναι μόνο ως απάντηση και αντίδραση σε μια τόσο σοβαρή συγκυρία κατά την οποία οι δεκατέσσερεις κυβερνήσεις της Ένωσης κινητοποιήθηκαν από κοινού για να εκδηλώσουν την αντίδρασή τους, αλλά και επειδή αναλογιζόμαστε το μέλλον εν γένει.
Ό,τι μπορεί να ενισχύσει αποφασιστικά την κοινότητα αξιών που οικοδομούμε από κοινού από τότε που οι πατέρες ιδρυτές δημιούργησαν την Ένωση, το 1957, ίσως και ενωρίτερα, πάνω στα ερείπια του Δευτέρου Παγκοσμίου Πολέμου, ό,τι μπορεί να γίνει θα είναι χρήσιμο.
Είμαι βέβαιος πως επ' αυτής της βάσης τουλάχιστον μπορούμε, κύριε Berthu, να συμφωνήσουμε, εσείς και εγώ.
Σας ευχαριστώ, κύριε Επίτροπε.
Απαντήσατε στις ερωτήσεις με ακρίβεια και επίσης ξεκινήσατε τον διάλογο για την Ευρώπη στον οποίο αναφερθήκατε.
Σήμερα δώσατε ένα πολύ καλό παράδειγμα τήρησης του χρόνου.
Εδώ ολοκληρώνεται η συζήτηση.
΄Ωρα τωv Ερωτήσεωv (Επιτρoπή)
Η ημερήσια διάταξη προβλέπει την Ώρα των Ερωτήσεων προς την Επιτροπή (Β5-0009/2000).
Πρώτο μέρος
Ερώτηση αριθ. 36 της κ.
(H-0025/00):
Θέμα: Υψηλή παιδική θνησιμότητα στο Κόσοβο Σύμφωνα με τα τελευταία στοιχεία του Οργανισμού Ηνωμένων Εθνών τα οποία διαβιβάσθηκαν στην Παγκόσμια Οργάνωση Υγείας, το Κόσοβο παρουσιάζει το υψηλότερο επίπεδο παιδικής θνησιμότητας στην Ευρώπη· σχεδόν 50% των βρεφών που γεννιούνται πρόωρα πεθαίνουν, ενώ εξαιτίας του πολέμου σημειώθηκε κατακόρυφη αύξηση των αποβολών και τα παιδιά που καταφέρνουν να γεννηθούν στην ώρα τους παρουσιάζουν ανάπτυξη μικρότερη της φυσιολογικής.
Με δεδομένη την ανθρωπιστική βοήθεια που παρέχει η Ευρωπαϊκή Ένωση και τις προσπάθειες του πολιτικού διοικητή κ. Μπερνάρ Κουσνέρ, ερωτάται η Επιτροπή ποιά μέτρα έχουν ληφθεί ώστε να προστατευθεί για τις γυναίκες του Κοσόβου το δικαίωμα της μητρότητας και η υγεία εγκύων, λεχουσών και βρεφών;
(ΕΝ) Κύριε Πρόεδρε, η Επιτροπή έχει επίγνωση της πολύ δύσκολης κατάστασης σχετικά με την υγεία και τα υγειονομικά μέσα στο Κοσσυφοπέδιο όχι μόνο για τις εγκύους, αλλά και για ολόκληρο τον πληθυσμό.
Αυτό είναι αποτέλεσμα τόσο της πρόσφατης σύρραξης όσο και προηγούμενων ετών αμέλειας και έλλειψης συντήρησης.
Οι στατιστικές σχετικά με την παιδική θνησιμότητα μιλούν από μόνες τους και είναι εντελώς απαράδεκτες.
Ωστόσο, η κατάσταση δεν είναι και πολύ καλύτερη για άλλα τμήματα του πληθυσμού.
Η Επιτροπή αντέδρασε ως εξής: πρώτον, ο τομέας της υγείας έλαβε σημαντικό μέρος της χρηματοδότησης του ECHO.
Το ECHO εστιάζει σήμερα το ενδιαφέρον του στην παροχή ιατρικού εξοπλισμού και επείγουσας ιατροφαρμακευτικής περίθαλψης, στην υποστήριξη των ιδρυμάτων καθώς και στον εμβολιασμό.
Εντούτοις, οι προσπάθειες προσανατολίζονται όλο και περισσότερο προς την ανάπτυξη ενός αυτάρκους συστήματος ιατρικής περίθαλψης στην επαρχία.
Ο UNMIK έχει ήδη διαδραματίσει αξιόλογο ρόλο στον εν λόγω τομέα.
Δεύτερον, στο πλαίσιο του προγράμματος ανοικοδόμησης έχει ήδη ξεκινήσει η επείγουσα επέμβαση στο νοσοκομείο της Mitrovica με ένα πρόγραμμα αποκατάστασης ύψους 1 εκατ. ευρώ.
Η πρόοδος είναι αργή λόγω των τεταμένων σχέσεων ανάμεσα στις εθνοτικές ομάδες αυτής της διχασμένης πόλης.
Ωστόσο, η Επιτροπή εξακολουθεί τις προσπάθειές της με την υποστήριξη του UNMIK για το εν λόγω σχέδιο.
Ελπίζουμε ότι μια μέρα θα αποτελέσει σύμβολο ανάδειξης των πλεονεκτημάτων της εθνικής συμφιλίωσης.
Στο πλαίσιο της αξιολόγησης των ζημιών από την Ευρωπαϊκή Επιτροπή, το υπολογιζόμενο κόστος της ανοικοδόμησης των εγκαταστάσεων ιατρικής περίθαλψης, καθώς και της παροχής εξοπλισμού στα ιατρεία και στις υγειονομικές υπηρεσίες ανέρχεται σε 4 εκατ. ευρώ.
Η Επιτροπή στρέφεται τώρα στον προγραμματισμό της χρηματοδότησης κατά το 2000.
Αναμένουμε να διατεθεί σημαντικό ποσό στη βελτίωση του συστήματος ιατροφαρμακευτικής περίθαλψης.
Η έμφαση θα δοθεί στις μακροπρόθεσμες μεταρρυθμίσεις που καλύπτουν τη χρηματοδότηση της υγείας καθώς και την κατάρτιση και τις προμήθειες.
Έχουν ήδη ξεκινήσει οι εργασίες με τον UNMIK προκειμένου να καθοριστεί η κατάλληλη συμβολή της Επιτροπής στην επιχείρηση αυτή.
Κύριε Επίτροπε, σήμερα το πρωί ο Πρόεδρος Prodi, μεταξύ των άλλων, τόνισε ότι στα Βαλκάνια δοκιμάζεται η ικανότητά μας για αποτελεσματική δράση, κρίνεται η ίδια η αξιοπιστία της Ευρωπαϊκής Ένωσης και ότι θα πρέπει, επί τέλους, να κλείσει το χάσμα μεταξύ λόγων και έργων.
Εκτιμάτε, κύριε Επίτροπε, ότι τα στοιχεία που διαθέτουμε για την υψηλή βρεφική και παιδική θνησιμότητα στο Κόσοβο -την υψηλότερη στην Ευρώπη - αλλά και γενικότερα η εικόνα της ανθρώπινης δυστυχίας και καταστροφής που επικρατεί στο Κόσοβο, δεν πλήττει ήδη σοβαρά την αξιοπιστία μας και δεν αμφισβητεί την ικανότητά μας να κάνουμε πράξη όσα υποσχεθήκαμε; Κι ακόμη, κύριε Επίτροπε, η λεγόμενη ανθρωπιστική στρατιωτική παρέμβαση, δικαιώνεται από τη σημερινή εικόνα της ανθρωπιστικής καταστροφής που υπάρχει στο Κόσοβο; Δεν νομίζετε ότι δεν δικαιολογείται τόση αδράνεια, όταν στην ίδια την ευρωπαϊκή ήπειρο διακυβεύεται αυτό το ίδιο το δικαίωμα στη ζωή;

(ΕΝ) Δεν νομίζω ότι η υπηρεσία μας ανοικοδόμησης ή η επιχειρησιακή ομάδα που ήταν πριν εκεί, οι οποίες εργάζονται εξαιρετικά σκληρά στο Κοσσυφοπέδιο, θα θεωρούσαν κατάλληλη περιγραφή του έργου τους τον υπαινιγμό ότι ήταν αργόσχολοι.
Είμαι σίγουρος ότι η αξιότιμος βουλευτής δεν εννοούσε κάτι τέτοιο.
Φυσικά έχει απόλυτο δίκιο όταν λέει ότι διακυβεύεται η αξιοπιστία της Ένωσης με αυτά που συμβαίνουν όχι μόνο στο Κοσσυφοπέδιο, αλλά και σε ολόκληρα τα Βαλκάνια.
Θα ήθελα πολύ η βοήθειά μας να φθάσει γρήγορα και κατά τρόπο που να μπορεί να βελτιστοποιήσει την αξιοποίησή της.
Θα ήθελα απλώς να κάνω δυο παρατηρήσεις σχετικά με την κατάσταση στο Κοσσυφοπέδιο, την οποία αντιμετωπίζουμε με τον μεγαλύτερο δυνατό ζήλο παράλληλα με την Παγκόσμια Οργάνωση Υγείας.
Κατ' αρχάς είμαι σίγουρος πως η αξιότιμος βουλευτής αναγνωρίζει ότι κατά τη δεκαετία του ' 90 η κυβέρνηση του Βελιγραδίου δεν χρηματοδοτούσε επαρκώς τις υγειονομικές υπηρεσίες στο Κοσσυφοπέδιο, και πολλοί Αλβανοί θεωρούν ότι στην πραγματικότητα δεν τους παρεχόταν καμία υγειονομική περίθαλψη.
Ως αποτέλεσμα, αναπτύχθηκε ένα παράλληλο σύστημα υγειονομικής περίθαλψης μέσω της Ένωσης της Μητέρας Τερέζας.
Έτσι, το πρόβλημα με το οποίο ασχολούμαστε δεν είναι μόνο οι συνέπειες της πολεμικής σύρραξης, αλλά και οι συνέπειες πολυετούς εγκατάλειψης και χρόνιας κατάστασης ανεπαρκών επενδύσεων.
Δεύτερον - και είμαι σίγουρος ότι η αξιότιμος βουλευτής το αναγνωρίζει και αυτό - ορισμένες από τις τραγικές ιστορίες που προήλθαν από το Κοσσυφοπέδιο τις τελευταίες εβδομάδες δεν αφορούσαν την παιδική θνησιμότητα κατά τη διάρκεια της κυοφορίας, αλλά την παιδική θνησιμότητα μετά τη γέννηση ενός υγιούς μωρού.
Πρόκειται για περιπτώσεις γυναικών που κατά τη διάρκεια των εχθροπραξιών, ή πριν από τις εχθροπραξίες, σκότωσαν με τραγικό τρόπο τα ίδια τους τα παιδιά.
Έχουμε να κάνουμε με μια φρικιαστική ιστορία στο Κοσσυφοπέδιο.
Πρέπει να εργαστούμε όσο το δυνατόν καλύτερα μπορούμε στον τομέα της υγειονομικής περίθαλψης και σε άλλους τομείς, προκειμένου να αποκαταστήσουμε κάτι που να προσεγγίζει τα πολιτισμένα πρότυπα και την πολιτισμένη συμπεριφορά, αλλά δεν πρόκειται να είναι εύκολο.
NL) Κύριε Επίτροπε, θα ήθελα να σας ευχαριστήσω για την απάντηση που δώσατε στο πρώτο ερώτημα της συναδέλφου καθώς και στη συμπληρωματική ερώτηση.
Οι πληροφορίες ωστόσο που διαθέτω από τις επαφές μου στο Κοσσυφοπέδιο αναφέρουν ότι τα πακέτα με τρόφιμα που μεταξύ άλλων διανέμει και το ECHO είναι συχνά κατώτερης ποιότητας.
Κάποτε μάλιστα τα τρόφιμα αυτά περιέχουν έντομα και άλλες ακαθαρσίες.
Είστε ενημερωμένος για αυτή την κατάσταση; Είστε διατεθειμένος να λάβετε μέτρα σχετικά; Αυτή είναι η πρώτη συμπληρωματική ερώτηση που ήθελα να σας απευθύνω.
Η δεύτερή μου ερώτηση αφορά τη μνεία σας στην ανοικοδόμηση του νοσοκομείου στη Mitrovica.
Θα γνωρίζετε ίσως ότι το νοσοκομείο αυτό βρίσκεται στο βόρειο τμήμα της πόλης και ότι, δεδομένης της έντασης που επικρατεί, οι Αλβανοί του Κοσσυφοπεδίου δεν έχουν πρόσβαση σε αυτό.
Πώς σκοπεύει να εξασφαλίσει η Επιτροπή την πρόσβαση των Αλβανών του Κοσσυφοπεδίου σε νοσοκομεία;
Σχετικά με την πρώτη ερώτηση, θα επισκεφθώ και πάλι ο ίδιος το Κοσσυφοπέδιο στις αρχές του επόμενου μήνα και σίγουρα θα εξετάσω την κατηγορία που διατύπωσε ο αξιότιμος βουλευτής σχετικά με το επισιτιστικό πακέτο του ECHO.
Είναι η πρώτη φορά που το ακούω, αλλά είναι ένα σημαντικό σημείο και θα το διερευνήσω σίγουρα όταν θα είμαι εκεί.
Δεύτερον, κατανοώ ακριβώς αυτό που λέει ο αξιότιμος βουλευτής σχετικά με τη Mitrovica.
Ήμουν στη Mitrovica πριν από δυο μήνες και είδα ο ίδιος την κατάσταση που επικρατεί εκεί.
Είχα συζητήσεις με δημοτικούς άρχοντες και από τις δύο κοινότητες, συμπεριλαμβανομένου του ηγέτη της αλβανικής πλευράς, που υπήρξε ο ίδιος στο παρελθόν ιατρός και είχε αναγνωριστεί γενικά για το ιατρικό έργο που επιτέλεσε κατά τη διάρκεια των εχθροπραξιών και έπειτα.
Ως εκ τούτου, γνωρίζω τα πολύ σοβαρά προβλήματα που υπάρχουν σε αυτό το νοσοκομείο και μπορώ να διαβεβαιώσω τον αξιότιμο βουλευτή ότι θα κάνουμε ό,τι μπορούμε προκειμένου να διατίθενται επαρκή υγειονομικά μέσα για όλους στο Κοσσυφοπέδιο, από οποιαδήποτε εθνοτική ομάδα κι αν προέρχονται.
Τα ιδιαίτερα προβλήματα στη Mitrovica - δεν είναι π.χ. μόνο ζήτημα Αλβανών ασθενών που δυσκολεύονται να έχουν πρόσβαση στο νοσοκομείο, αλλά και του αλβανικού προσωπικού που δυσκολευόταν ήδη να εργαστεί εκεί - είναι πολύ σοβαρά.
Θα προσπαθήσουμε να τα αντιμετωπίσουμε, αλλά δεν είναι εύκολο.
Ερώτηση αριθ. 37 της κ.
(H-0029/00):
Θέμα: Αποκλεισμός της Αρμενίας εκ μέρους της Τουρκίας Εχοντας υπόψη ότι η Ευρωπαϊκή Ένωση προωθεί σήμερα ενεργά τις κοινωνικές, οικονομικές και πολιτικές σχέσεις με την Αρμενία μέσω της συμφωνίας εταιρικών σχέσεων και συνεργασίας, η οποία υπεγράφη στις 12 Οκτωβρίου 1999, τι μέτρα λαμβάνει η Επιτροπή για να πείσει την τουρκική κυβέρνηση να άρει τον οικονομικό αποκλεισμό της Αρμενίας;
(ΕΝ) Η Επιτροπή υποστηρίζει οποιαδήποτε προσπάθεια έχει ως στόχο τη διευθέτηση των διενέξεων ανάμεσα στην Τουρκία και την Αρμενία και λυπάται που μέχρι στιγμής δεν έχουν εξομαλυνθεί οι σχέσεις ανάμεσα στις δυο χώρες.
Στις παρούσες πολιτικές συνθήκες δεν είναι ωστόσο ρεαλιστικό να φαντάζεται κανείς ότι τα σύνορα ανάμεσα στην Αρμενία και την Τουρκία, καθώς και ανάμεσα στην Αρμενία και το Αζερμπαϊτζάν θα μπορούσαν να ανοίξουν χωρίς διευθέτηση της διαμάχης του Nagorno-Karabakh.
Κύριε Πρόεδρε, η Επιτροπή θα διαπραγματευθεί και στο μέλλον το ζήτημα της ένταξης της Τουρκίας στην Ευρωπαϊκή Ένωση.
Θα θέσει ως όρο ότι οι διαπραγματεύσεις μπορούν να αρχίσουν μόνον όταν θα έχει αρθεί ο οικονομικός αποκλεισμός; Διότι είμαστε όλοι σε τελική ανάλυση γείτονες και θέλουμε να καλλιεργούμε καλές γειτονικές σχέσεις και εντός της Ευρωπαϊκής Ένωσης.
Ρωτώ λοιπόν εάν θα θέσει η Επιτροπή τον όρο αυτό προκειμένου να βελτιωθούν οι μελλοντικές συζητήσεις.
(ΕΝ) Το βασικό θέμα είναι η στήριξη των προσπαθειών της ομάδας Minsk του ΟΑΣΕ για διευθέτηση της διένεξης του Nagorno-Karabakh, και είμαστε έτοιμοι να βοηθήσουμε με όποιον τρόπο μπορούμε.
Συμβάλαμε επίσης ουσιαστικά στην αναπτυξιακή βοήθεια στο πλαίσιο του προγράμματος TACIS για την Αρμενία.
Επιτρέψτε μου να συνδέσω την απάντησή μου ειδικότερα με το θέμα της τουρκικής προσχώρησης στην Ευρωπαϊκή Ένωση.
Η κατάσταση των σχέσεων της Τουρκίας με τους γείτονές της θα εξεταστεί επισταμένως, όπως ζητά η αξιότιμος βουλευτής, στο πλαίσιο της προενταξιακής στρατηγικής.
Όπως αναφέρθηκε στη Ατζέντα 2000 - και παραθέτω - "διεύρυνση δεν σημαίνει εισαγωγή συνοριακών διενέξεων" .
Η δήλωση αυτή δεν θα μπορούσε να είναι πιο σαφής.
Όμως επαναλαμβάνω ότι η σημαντικότερη συνεισφορά μας είναι να προσπαθήσουμε να βοηθήσουμε στην επίλυση της εν λόγω διένεξης, η οποία είχε τόσο επιζήμια αποτελέσματα από οικονομική και ανθρωπιστική άποψη.
Ερώτηση αριθ. 38 του κ.
(H-0040/00):
Θέμα: Οι επιπτώσεις της κατασκευής του Ilisu Dam στην Τουρκία στον τομέα των ανθρωπίνων δικαιωμάτων Δεδομένου ότι η Τουρκία πρόσφατα αναγνωρίσηκε ως υποψήφια χώρα, ποια είναι η άποψη της Επιτροπής σχετικά με τις επιπτώσεις στον τομέα των ανθρωπίνων δικαιωμάτων της κατασκευής του Ilisu Dam, με δεδομένη τη μαζική μετακίνηση Κούρδων και άλλων πληθυσμών της περιοχής που συνεπάγεται;
(ΕΝ) Η Επιτροπή δεν έχει πληροφορίες σχετικά με τις επιπτώσεις της κατασκευής του Ilisu Dam για τον πληθυσμό της περιοχής.
Ωστόσο, θα εξετάσουμε το ενδεχόμενο να συζητήσουμε το θέμα με τις τουρκικές αρχές, μαζί με άλλα θέματα που αφορούν τις πολιτικές περιφερειακής ανάπτυξης, στο πλαίσιο της προενταξιακής στρατηγικής για την Τουρκία.
Έχω να κάνω μια σχετική παρατήρηση.
Αφορά τις συνέπειες του φράγματος στην πρόσβαση στο γλυκό νερό σε ολόκληρη την περιοχή.
Όπως γνωρίζετε, το φράγμα θα περιορίσει την παροχή γλυκού νερού στη Συρία και το Ιράκ ιδιαίτερα.
Λαμβάνοντας υπόψη την εξαιρετική αστάθεια στην εν λόγω περιοχή και τις πραγματικές ανησυχίες πολλών σχολιαστών ότι θα υπάρξουν αυξημένα περιστατικά συγκρούσεων, των αποκαλούμενων "πολέμων για τα ύδατα" , στις προσεχείς δεκαετίες, ποια είναι η γνώμη της Επιτροπής σχετικά με την πιθανή αποσταθεροποίηση που θα προκαλέσει το φράγμα αυτό τόσο στην Τουρκία όσο και στην ευρύτερη περιοχή; Μπορείτε να πείτε κατά πόσον θα θίξετε πράγματι και αυτό το σημείο;
(ΕΝ) Ασφαλώς και θα αναφερθούμε στην παρατήρηση που διατύπωσε η αξιότιμος βουλευτής.
Ακούσαμε ότι διατυπώθηκαν ανησυχίες σχετικά με αυτό το σημείο και θα διασφαλίσω ότι έχει εξεταστεί.
Διατυπώθηκαν επίσης σημαντικές ανησυχίες σχετικά με τον ενδεχόμενο κίνδυνο για την αρχαιολογική κληρονομιά στην περιοχή.
Θα θίξουμε και αυτό το θέμα στις παρουσιάσεις μας.
Ορισμένοι άλλοι υδροηλεκτρικοί σταθμοί που σχεδιάστηκαν κατά τα τελευταία 30 χρόνια στην Τουρκία προκάλεσαν θέματα ανησυχίας, όπως είναι π.χ. οι επιπτώσεις στους εκτοπισμένους γεωργούς.
Συνολικά τα εν λόγω θέματα φαίνεται ότι αντιμετωπίστηκαν σχετικά ικανοποιητικά, και ελπίζω ότι θα συμβεί το ίδιο και με το παρόν σχέδιο το οποίο - απλώς για να διασαφηνίσω το θέμα - δεν είναι σχέδιο στο οποίο συμμετέχει η Επιτροπή με οποιονδήποτε τρόπο.
Ευχαριστούμε τον κ. Patten που απάντησε σε αυτές τις ερωτήσεις εξ ονόματος της Επιτροπής.
Ερώτηση αριθ. 39 της κ.
(H-0036/00):
Θέμα: Σύνταξη Χάρτας Θεμελιωδών Δικαιωμάτων Εκφράζοντας την ικανοποίηση της κοινωνίας των πολιτών για τη σύνταξη της Χάρτας Θεμελιωδών Δικαιωμάτων, αλλά και την ελπίδα ότι αυτή η Χάρτα θα ανταποκρίνεται στις προκλήσεις της Ευρώπης του 21ου αιώνα, ερωτώ την Επιτροπή:

Ποιές είναι οι απόψεις της για το περιεχόμενο της Χάρτας; Για ποιούς πολίτες (της Ευρωπαϊκής Ένωσης, ή όλων των ευρωπαϊκών χωρών, ενόψει της διεύρυνσης, θα περιλαμβάνει τους μετανάστες, κλπ.);


Θα καταγράψει το κοινωνικό κεκτημένο της Ευρωπαϊκής Ένωσης ή θα έχει έναν ευρύτερο προγραμματικό χαρακτήρα; Ποιοί είναι οι μηχανισμοί που θα χρησιμοποιήσει για να αποτυπώσει σαφώς την ισότητα των δύο φύλων; Ποιές είναι οι απόψεις της για την ενσωμάτωση της Χάρτας στη Συνθήκη της Ευρωπαϊκής Ένωσης;
Κύριε Επίτροπε, είναι πολύ σημαντικό ότι στο ξεκίνημα αυτού του καινούργιου αιώνα, οι πολίτες της Ευρώπης, άνδρες και γυναίκες, καλούνται να επαναπροσδιορίσουν τα δικαιώματα και τις υποχρεώσεις τους.
Αυτή η σημαντική απόφαση του Συμβουλίου της Κολωνίας ελπίζουμε πραγματικά να λάβει σάρκα και οστά.
Η παγκοσμιοποίηση από τη μια πλευρά και η διεύρυνση από την άλλη κάνουν επιτακτική την ανάγκη προσδιορισμού αυτών των δικαιωμάτων.
Το Σηάτλ αποτελεί μια πραγματική πηγή προβληματισμού προς την κατεύθυνση αυτή και ελπίζουμε το Ευρωπαϊκό Συμβούλιο της Νίκαιας να μην αποτελέσει ένα χαμένο ραντεβού.
Για να έχουμε όμως τη συμμετοχή των πολιτών σε αυτόν τον καινούργιο σχεδιασμό, θα θέλαμε να μάθουμε πιο είναι το σχέδιο που τα Ευρωπαϊκά Όργανα - και συγκεκριμένα η Ευρωπαϊκή Επιτροπή - προτείνουν για το κοινωνικό και δημοκρατικό πρότυπο της Ευρώπης του 21ου αιώνα.
Ακουσα τις γενικές κατευθύνσεις σας και ήθελα να σας ρωτήσω ποιά είναι η θέσις των παιδιών, ως αυτοτελείς οντότητες, σε αυτόν τον σχεδιασμό της Ευρωπαϊκής Επιτροπής για το νέο πρότυπο της κοινωνίας του 21ου αιώνα.
Κύριε Πρόεδρε, κυρία βουλευτή, πρέπει να σας ομολογήσω απολύτως ξεκάθαρα πως κατά τη γνώμη μου, και όπως δήλωσε ο Πρόεδρος Prodi σήμερα το πρωί, η κατάρτιση του Χάρτη αποτελεί ένα πολύ σημαντικό από πολιτική άποψη εγχείρημα, γιατί αποδεικνύει πως η Ένωση τοποθετεί τα θεμελιώδη δικαιώματα των πολιτών στην κορυφή των πολιτικών μελημάτων για το μέλλον του κοινού μας έργου.
Στο εν λόγω πλαίσιο πρέπει να καθορίσουμε σαφώς τα κριτήρια στα οποία βασιζόμαστε για την επιλογή αυτών των δικαιωμάτων.
Νομίζω πως το βασικό κριτήριο είναι τα δικαιώματα των πολιτών έναντι των ευρωπαϊκών θεσμικών οργάνων. Πρόκειται για τα δικαιώματα των πολιτών, όπως απορρέουν από το σχέδιο της ευρωπαϊκής οικοδόμησης που καθιερώνεται μέσω των Συνθηκών της Ένωσης.
Κατανοώ την ανησυχία σας για τα δικαιώματα των παιδιών.
Πιστεύω πως πολλά στοιχεία της εργασίας μας, και κυρίως της δικής μου εργασίας ως υπευθύνου για τη δικαιοσύνη και τις εσωτερικές υποθέσεις, ανάγονται στη φροντίδα για τα δικαιώματα των παιδιών.
Πρόκειται για έναν τομέα όπου βρίσκει πλήρη εφαρμογή η αρχή της επικουρικότητας.
Κάθε κράτος μέλος φέρει την κύρια ευθύνη του καθορισμού των καθηκόντων του έναντι των παιδιών.
Όσον αφορά την κατεξοχήν ευθύνη της Ένωσης, νομίζω πως τα δικαιώματα των παιδιών πρέπει να αναγνωριστούν στο πλαίσιο του Χάρτη, λαμβάνοντας υπόψη τους τομείς όπου η Ένωση μπορεί να επιφέρει προστιθέμενη αξία στην αναβάθμιση της θέσης των παιδιών σε κοινωνικό και οικονομικό επίπεδο ή και ως πολιτών, υπό την ευρύτερη έννοια του όρου.
Ελπίζω να καταφέρουμε να ανταποκριθούμε στην πρόκληση που απήυθυνε η κυρία βουλευτής τόσο στην Επιτροπή, όσο και σε ολόκληρη τη συνέλευση που έχει αναλάβει την κατάρτιση του Χάρτη.
(ΕΝ) Κύριε Πρόεδρε, είχα το προνόμιο να ακούσω τον Επίτροπο να μιλάει αρκετές φορές σχετικά με το θέμα αυτό και συμφωνώ πραγματικά με την προσέγγισή του.
Εντούτοις, θα ήθελα να θέσω μια ελαφρώς διαφορετική ερώτηση.
Μόλις ακούσαμε τον Επίτροπο Barnier να λέει ότι αδημονεί να επικοινωνήσει καλύτερα με τον λαό και να προσανατολίσει την πολιτική ενημέρωσης της Επιτροπής προς τα μείζονα θέματα με τα οποία ασχολείται η Κοινότητα κατά το τρέχον έτος.
Θα υποστηρίξει ο Επίτροπος τη διάθεση ενός μέρους του προϋπολογισμού της Επιτροπής για την ενημέρωση στην πληροφόρηση και τη διαβούλευση με τους πολίτες σχετικά με το θέμα του Χάρτη των Πολιτών; Είναι πολύ σημαντικό να νιώσει ο κόσμος ότι συμμετέχει σε αυτή τη διαδικασία.
Γνωρίζω ότι η ίδια η συνέλευση που έχει αναλάβει την κατάρτιση του Χάρτη θα προσφέρει πολλά σε αυτόν τον τομέα, όμως δεν διαθέτει τους πόρους που διαθέτει η Επιτροπή.
Θα φροντίσει η Επιτροπή να χρησιμοποιήσει τον προϋπολογισμό της για την ενημέρωση, προκείμενου να εξασφαλίσει τη συμμετοχή του κόσμου στη συζήτηση αυτή;
(ΕΝ) Πολιτική της Επιτροπής είναι η προώθηση ανοικτού και ευρέος διαλόγου σχετικά με τον Χάρτη των Θεμελιωδών Δικαιωμάτων όχι μόνο με μη κυβερνητικές οργανώσεις, αλλά και με τους πολίτες στο πλαίσιο ενός σχεδίου τόσο σημαντικού όπως το σχέδιο του Χάρτη.
Μπορώ να σας διαβεβαιώσω ότι η Επιτροπή θα κάνει τα πάντα για την προώθηση του διαλόγου σχετικά με τον μελλοντικό Χάρτη των Θεμελιωδών Δικαιωμάτων.
Μπορούμε να πετύχουμε το καλύτερο δυνατόν και από τις δύο πλευρές έχοντας ένα σαφές κείμενο, ένα κείμενο που θα μπορούν να διαβάζουν εύκολα οι πολίτες, και ταυτόχρονα ένα κείμενο που θα μπορεί να χρησιμοποιηθεί ως νομικό μέσο.
Δεν υπάρχει αντίφαση ανάμεσα σε αυτά τα δύο.
Η πρόκληση είναι να τα συνδυάσουμε στο τελικό κείμενο του Χάρτη.
Χαίρομαι πολύ που γνωρίζω ότι μπορώ να υπολογίζω στη βοήθεια σας.
Ερώτηση αριθ. 40 του κ.
(H-0095/00):
Θέμα: Αρθρα 6.1, 7.1 και 7.2 της Συνθήκης της Ευρωπαϊκής Ένωσης Στο άρθρο 6, παράγραφος 1 της Συνθήκης αναφέρεται ότι "η Ένωση βασίζεται στις αρχές της ελευθερίας, της δημοκρατίας, του σεβασμού των δικαιωμάτων του ανθρώπου και των θεμελιωδών ελευθεριών".
Από δηλώσεις των περασμένων ετών καθίσταται σαφές ότι ο Jφrg Haider και το Κόμμα της Ελευθερίας δεν σέβονται τα δικαιώματα του ανθρώπου και τις θεμελιώδεις ελευθερίες πολιτών τρίτων χωρών και εθνοτικών μειονοτήτων που ζουν στην Αυστρία.
Θα μπορούσε ως εκ τούτου η Επιτροπή να δηλώσει πότε προτίθεται να διαπιστώσει, σύμφωνα με το άρθρο 7 παράγραφος 1 της Συνθήκης, "την ύπαρξη σοβαρής και διαρκούς παραβίασης από κράτος μέλος αρχών που μνημονεύονται στην παράγραφο 1 του άρθρου 6" και να ζητήσει από το Συμβούλιο, το οποίο αποφασίζει με ειδική πλειοψηφία, "την αναστολή ορισμένων δικαιωμάτων τα οποία απορρέουν από την εφαρμογή της παρούσας συνθήκης" ως προς την Αυστρία, "συμπεριλαμβανομένων των δικαιωμάτων ψήφου του αντιπροσώπου της κυβέρνησης αυτού του κράτους μέλους στο Συμβούλιο";
Κύριε Πρόεδρε, κυρίες και κύριοι βουλευτές, επιτρέψτε μου να ξεκινήσω την απάντησή μου υπενθυμίζοντας τη θέση που λάβει πάρει η Επιτροπή, μια θέση την οποία μόλις σήμερα το πρωί εξέφρασε εκ νέου ο Πρόεδρος Romano Prodi, αναφορικά με τη σύνθεση της αυστριακής κυβέρνησης, στην οποία συμμετέχουν Υπουργοί που πρόσκεινται στο Φιλελεύθερο Κόμμα της Αυστρίας του Jφrg Haider.
Αναφέρομαι βεβαίως στη δήλωση της Επιτροπής με ημερομηνία 1η Φεβρουαρίου 2000, το ουσιαστικό περιεχόμενο της οποίας θα επιθυμούσα να σας υπενθυμίσω.
Η Επιτροπή υπογράμμιζε και συνεχίζει να υπογραμμίζει πως συμμερίζεται τις ανησυχίες που εκφράζει η πορτογαλική Προεδρία στη δήλωσή της τής 31ης Ιανουαρίου.
Οι ανησυχίες αυτές είναι δικαιολογημένες και βάσιμες.
Δεν νομίζω ότι χρειάζεται να μνημονεύσουμε εδώ την πολιτική σταδιοδρομία του Jφrg Haider ούτε τις πολυάριθμες δηλώσεις ξενόφοβου και ρατσιστικού περιεχομένου, άρα αντιευρωπαϊκές διακηρύξεις, στις οποίες προέβη δημοσίως.
Το γεγονός ότι ένα ανοιχτά εξτρεμιστικό, ρατσιστικό και ξενόφοβο κόμμα αναλαμβάνει θέσεις εξουσίας σε ένα κράτος μέλος της Ευρωπαϊκής Ένωσης δεν μπορεί παρά να προξενεί ανησυχίες στα υπόλοιπα κράτη που συμμετέχουν στο ευρωπαϊκό εγχείρημα, και η Ευρωπαϊκή Επιτροπή δεν μπορεί να μένει αδιάφορη μπροστά σε αυτή την εξέλιξη.
Κατά δεύτερον, η Επιτροπή υπενθύμισε και επισημαίνει και πάλι τη δέσμευσή της να παραμείνει προσηλωμένη στο καθήκον της ως θεματοφύλακας των Συνθηκών, ιδίως όσον αφορά τα άρθρα 6 και 7 της Συνθήκης για την Ευρωπαϊκή Ένωση.
Μια από τις βασικές καινοτομίες της Συνθήκης του Αμστερνταμ συνίσταται ακριβώς στο ότι αναφέρεται ρητώς στις θεμελιώδεις αρχές που αποτελούν την κοινή κληρονομιά των κρατών μελών, συν το ότι καθιερώνει έναν μηχανισμό ελέγχου της τήρησής τους και αντίδρασης σε περίπτωση παραβίασης οιασδήποτε εκ των παραπάνω αρχών.
Η Επιτροπή επιβεβαίωσε έτσι εμπράκτως την προσήλωσή της σε μία από τις ιδρυτικές μας αρχές, που δεν είναι άλλη από τον σεβασμό του κράτους δικαίου.
Η συγκεκριμένη αρχή επιβάλλει στην Επιτροπή να ενεργεί εντός των ορίων που καθορίζονται από τις Συνθήκες, και σε αυτό ακριβώς το πλαίσιο εντάσσεται η δήλωση της 1ης Φεβρουαρίου.
Η Επιτροπή δεν είναι ένα κράτος και ούτε μπορεί να ενεργεί σαν να ήταν κράτος.
Αλλά για να δώσω συγκεκριμένη απάντηση στην ερώτηση του κυρίου βουλευτή, οφείλω να σας υπενθυμίσω ότι για να κινηθεί η διαδικασία που θεσπίζεται στο άρθρο 7, παράγραφος 1, της Συνθήκης για την Ένωση, θα πρέπει να διαπιστωθεί - αναφέρω αυτολεξεί - "η ύπαρξη σοβαρής και διαρκούς παραβίασης από κράτος μέλος αρχών που μνημονεύονται στην παράγραφο 1 του άρθρου 6";.
Επαναλαμβάνω: η ύπαρξη σοβαρούς και διαρκούς παραβίασης συνιστά απαραίτητη προϋπόθεση ώστε να προτείνει η Επιτροπή στο Συμβούλιο να λάβει μέτρα κατά οποιουδήποτε κράτους μέλους.
Θεωρώ προφανές ότι δεν συντρέχουν οι προϋποθέσεις για εφαρμογή της συγκεκριμένης διάταξης, όσον αφορά την κατάσταση που επικρατεί στην Αυστρία.
Νομίζω άλλωστε ότι μπορώ να πω μετά βεβαιότητας ότι ευχή όλων μας είναι να μη διαπιστωθεί ποτέ αυτή η σοβαρή και διαρκής παραβίαση των ανθρωπίνων δικαιωμάτων και της δημοκρατίας, ούτε στην περίπτωση της Αυστρίας ούτε σε οποιοδήποτε άλλο κράτος μέλος της Ένωσης.
Θα ήθελα ωστόσο να σας εγγυηθώ σήμερα από αυτό το βήμα ότι δεσμεύομαι προσωπικά και ότι η Επιτροπή αναλαμβάνει τη δέσμευση - όπως τόνισε σήμερα το πρωί ο Πρόεδρος Prodi - να κάνουμε τα πάντα, ώστε να μη χρειαστεί να κινήσουμε την προβλεπόμενη από το άρθρο 7 διαδικασία.
Αλλά θα ήθελα ταυτόχρονα να σας διαβεβαιώσω ότι, εάν παραστεί ανάγκη, δεν θα διστάσουμε να κινήσουμε την εν λόγω διαδικασία.
Εδώ διακυβεύονται αξίες εξαιρετικά θεμελιώδους και ουσιαστικής σημασίας, ώστε να μην υπάρχει κανένα περιθώριο για οποιονδήποτε προβληματισμό ή συμβιβασμό.
Οι άνθρωποι και οι κυβερνήσεις θα πρέπει να κρίνονται περισσότερο από τις πράξεις τους και λιγότερο από τα λόγια τους.
Και στην προκειμένη περίπτωση της Αυστρίας το ελάχιστο που μπορούμε να πούμε είναι ότι οι δηλώσεις που εκστομίζονται είναι αντιφατικές.
Από τη μία ο καθένας από εμάς θα μπορούσε να σταχυολογήσει διάφορες εμπρηστικές διακηρύξεις του αρχηγού του Φιλελεύθερου Κόμματος της Αυστρίας.
Από την άλλη το πρόγραμμα που παρουσίασε η νεοσυγκροτηθείσα αυστριακή κυβέρνηση διατρανώνει την προσήλωσή της στην προάσπιση των αξιών της δημοκρατίας και των ανθρωπίνων δικαιωμάτων.
Πολύ σύντομα θα έχουμε μια πρώτη και εξαίρετη ευκαιρία να εξακριβώσουμε ποιο από τα δύο προσωπεία της αυστριακής κυβέρνησης είναι το αληθινό.
Αναφέρομαι στη στάση που θα τηρήσει η αυστριακή κυβέρνηση στο Συμβούλιο, όταν τεθούν επί τάπητος οι προτάσεις της Επιτροπής σχετικά με τη δρομολόγηση ενός προγράμματος δράσης για την καταπολέμηση των διακρίσεων, που θα συνοδεύεται από δύο οδηγίες: μία που προσβλέπει στην εφαρμογή της αρχής της ίσης μεταχείρισης των ανθρώπων, ανεξαρτήτως φυλής ή εθνικής καταγωγής, και μια άλλη που παρέχει προστασία σε όλους στον τομέα της εργασίας κατά οποιασδήποτε διάκρισης λόγω εθνικής ή φυλετικής καταγωγής, θρησκεύματος, αναπηρίας ή σεξουαλικών προτιμήσεων.
Πρόκειται για κείμενα εξέχουσας σημασίας, τα οποία εγκρίνονται δυνάμει του άρθρου 13 της Συνθήκης, που προσδίδει στην Κοινότητα αρμοδιότητες να προωθήσει τον αγώνα κατά των διακρίσεων λόγω φυλής, εθνικής καταγωγής, φύλου κ.λπ..
Ας μου επιτραπεί να ολοκληρώσω παρέχοντας στον κύριο βουλευτή τη διαβεβαίωση ότι η Επιτροπή θα συνεχίσει να επαγρυπνεί και δεν θα παραλείψει να αναλάβει τις ευθύνες της, εάν παραστεί μια τέτοια ανάγκη.
Ευχαριστώ τον Επίτροπο για την απάντηση που έδωσε στην ερώτησή μου.
Είναι όμως άραγε ενήμερος ο Επίτροπος Vitorino όχι μόνο για τα λόγια του κ. Haider και του Φιλελεύθερου Κόμματος της Αυστρίας, αλλά και για τις πράξεις τους; Ο κ. Haider συμμετείχε όντως στην αυτοδιοίκηση στη νότια επαρχία της Καρινθίας, όπου ηγήθηκε μιας ρατσιστικής και ξενοφοβικής εκστρατείας εναντίον της σλοβανόφωνης μειονότητας στην περιοχή - που είναι Αυστριακοί πολίτες - όπου επεχείρησε να καταργήσει τη δίγλωσση εκπαίδευση και όπου υπήρξε σαφής διάκριση εις βάρος των κοινοτήτων των Ρόμα και των μεταναστών.
Θα μπορούσε ο Επίτροπος να απαντήσει σε δυο ερωτήματα; Πρώτον, μίλησε για έλεγχο.
Μπορεί να μας πει με ποιον τρόπο θα γίνει ο έλεγχος και ποιος θα τον διεξαγάγει;
Δεύτερον, δεν συμφωνεί ότι αν πρόκειται να συνεχίσει η σημερινή κυβέρνηση σε εθνικό επίπεδο το είδος πολιτικής που ακολούθησαν ο κ. Haider και το Φιλελεύθερο Κόμμα της Αυστρίας σε επίπεδο τοπικής αυτοδιοίκησης, τότε θα υπάρξει σαφής παραβίαση του άρθρου 6, παράγραφος 1, της Συνθήκης σχετικά με τις θεμελιώδεις ελευθερίες και τα ανθρώπινα δικαιώματα και θα ήταν καθήκον της Επιτροπής να αναλάβει την απαραίτητη δράση; Εδώ δεν μιλάμε για λόγια.
Μιλάμε για τις πράξεις του Φιλελεύθερου Κόμματος της Αυστρίας και του κ. Haider.
(ΕΝ) Είναι απολύτως σαφές για εμένα ότι είναι ευθύνη της Επιτροπής να παρακολουθεί στενά την εξέλιξη της κατάστασης στα κράτη μέλη σύμφωνα με τις διαδικασίες και τα πρότυπα που αναφέρονται στο άρθρο 6 και δικαιολογούν τη χρήση του άρθρου 7 της Συνθήκης.
Ως εκ τούτου, έχω απόλυτη εμπιστοσύνη πως η Επιτροπή θα είναι ικανή να παρακολουθήσει εκ του σύνεγγυς την εξέλιξη της κατάστασης στην Αυστρία όπως και στα υπόλοιπα κράτη μέλη.
Εάν εκδηλωθεί συγκεκριμένη περίπτωση συνεχούς παραβίασης των δικαιωμάτων του ανθρώπου από κυβέρνηση κράτους μέλους θα είμαστε απολύτως ικανοί να αντιδράσουμε και να ενεργήσουμε ανάλογα.
Επίσης βασίζομαι όχι μόνο στη συνεργασία των βουλευτών του Ευρωπαϊκού Κοινοβουλίου, αλλά και στη συνεργασία των μη κυβερνητικών οργανώσεων, οι οποίες είχαν πάντα σημαντική συμβολή στην πολιτική της Επιτροπής για την καταπολέμηση των διακρίσεων
Σε ότι αφορά την κατάσταση στην Καρινθία, πρέπει να την εξετάσουμε λεπτομερώς.
Ο αξιότιμος βουλευτής έθεσε το ερώτημα.
Η προστασία των εθνοτικών μειονοτήτων και των μειονοτήτων που ομιλούν συγκεκριμένη γλώσσα αποτελούν στοιχείο του προγράμματος και των δυο οδηγιών που υπέβαλε η Επιτροπή στο Συμβούλιο.
Δεν θα πρέπει η παρούσα συζήτηση να επικεντρωθεί μόνο στο αυστριακό ζήτημα.
Το εν λόγω θέμα απαιτεί σκέψη, συζήτηση και, εάν χρειαστεί, ανάληψη δράσης.
Ελπίζω ειλικρινά ότι όλα τα κράτη μέλη θα επωφεληθούν από το εν λόγω σχέδιο δράσης και από τις δυο αυτές οδηγίες που παρουσίασε η Επιτροπή στο Συμβούλιο για να επαναλάβουν με σαφήνεια και συγκεκριμένα την έγκρισή τους για το σχέδιο δράσης και τις οδηγίες, καθώς και τη δέσμευσή τους να καταπολεμήσουν τις διακρίσεις, τον ρατσισμό και την ξενοφοβία οπουδήποτε εμφανιστούν.
. Ευχαριστώ πολύ, κύριε Vitorino, για τη σημαντική συμβολή σας σε αυτή την Ώρα των Ερωτήσεων.
Δεύτερο μέρος
Ερωτήσεις προς την κ. Wallstrφm
Ερώτηση αριθ. 41 του κ.
(H-0021/00):
Θέμα: Απορρίμματα ηλεκτρικού και ηλεκτρονικού εξοπλισμού Η Ένωση αντιμετωπίζει κάθε χρόνο έναν όλο και μεγαλύτερο όγκο απορριμμάτων ηλεκτρικού και ηλεκτρονικού εξοπλισμού (6 εκατ. τόνοι το 1998) λόγω κυρίως της ταχύτερης αχρήστευσης των συσκευών.
Τα περιβαλλοντικά προβλήματα που συνδέονται με την καύση και την απόθεση των απορριμμάτων αυτών αποδίδονται ουσιαστικά στην παρουσία επικινδύνων ουσιών (μόλυβδος, κάδμιο, υδράργυρος, εξασθενές χρώμιο, PVC και επιβραδυντές φλόγας με αλογόνο).
Ένα προσχέδιο οδηγίας με στόχο τη ρύθμιση της διαχείρισης των απορριμμάτων αυτών απετέλεσε αντικείμενο τριών διαδοχικών εκδόσεων με τελευταία εκείνα του Ιουλίου 1999.
Μπορεί η Επιτροπή να εξηγήσει την μακρά κυοφορία του σχεδίου αυτού οδηγίας που θα έπρεπε, κατ' αρχήν να είχε συγκεκριμενοποιηθεί από το 1998; Είναι ακριβές ότι η αμερικανική κυβέρνηση αμφισβητεί την ουσία των διατάξεων του σημερινού σχεδίου και απειλεί ακόμη και προσφυγή στο Διεθνή Οργανισμό Εμπορίου (για παραβίαση του άρθρου XI του GATT και του άρθρου 2.2 της συμφωνίας περί τεχνικών εμποδίων στο εμπόριο) στην περίπτωση που το σχέδιο εγκριθεί;
Η Επιτροπή συμφωνεί με τον βουλευτή ότι ο τρόπος με τον οποίον αντιμετωπίζονται σήμερα τα απορρίματα ηλεκτρικού και ηλεκτρονικού εξοπλισμού στην Ευρωπαϊκή Ένωση δημιουργεί σημαντικά περιβαλλοντικά προβλήματα.
Γι' αυτόν τον λόγο, η Επιτροπή αποφάσισε να υποβάλει σχετική πρόταση και από το 1997 συζητά το θέμα με όλα τα εμπλεκόμενα μέρη.
Τα αποτελέσματα αυτών των συζητήσεων και οι διεξοδικές έρευνες που διενεργούνται σε αυτόν τον τομέα εξετάζονται τώρα από την Επιτροπή.
Κριτική έχει ασκηθεί σε κάποια σκέλη της πρότασης όσον αφορά, μεταξύ άλλων, τη σταδιακή απομάκρυνση ορισμένων βαρέων μετάλλων και επιβραδυντών φλόγας από βρωμίδιο καθώς και την εφαρμογή της αρχής περί ευθύνης του κατασκευαστή σε ό,τι αφορά τον χειρισμό των απορριμάτων ηλεκτρικού και ηλεκτρονικού εξοπλισμού.
Η αντιπροσωπεία των ΗΠΑ στην Ευρωπαϊκή Ένωση εξέφρασε επιφυλάξεις για κάποια σημεία του τελευταίου εγγράφου των διαβουλεύσεων αναφορικά, μεταξύ άλλων, με τη σταδιακή ακριβώς απομάκρυνση των προαναφερθείσων ουσιών και με ορισμένα θέματα που αφορούν την αρχή της ευθύνης του κατασκευαστή.
Το κύριο επιχείρημα των ΗΠΑ εν προκειμένω είναι ο ισχυρισμός ότι οι εν λόγω κανονισμοί έρχονται σε σύγκρουση με το διεθνές εμπορικό δίκαιο.
Προς το παρόν η Επιτροπή εξετάζει τα επιχειρήματα της αντιπροσωπείας.
Επιτρέψτε μου να προσθέσω ότι σχεδιάζω να καταφέρω να παρουσιάσω στην Επιτροπή πριν το Πάσχα μια πρόταση σχετικά με την αντιμετώπιση των απορριμάτων ηλεκτρικού και ηλεκτρονικού εξοπλισμού.
FR) Η ερώτησή μου αφορούσε συγκεκριμένα την αντίδραση της αμερικανικής κυβέρνησης έναντι του κειμένου του προσχεδίου.
Στην πραγματικότητα καταρτίστηκαν τρία προσχέδια, το τελευταίο, από όσο γνωρίζω, τον Ιούλιο του 1999.
Επομένως, το κείμενο που πρόκειται να παρουσιάσετε είναι αυτό το τελευταίο ή μια τροποποίηση του αρχικού κειμένου; Το τρίτο κείμενο ήταν ουσιαστική ήδη πιο αποδυναμωμένο από το δεύτερο ως αποτέλεσμα των παρατηρήσεων της αμερικανικής βιομηχανίας που εκφράστηκαν δια στόματος της αμερικανικής κυβέρνησης.
Επισημαίνω κυρίως πως, μιλώντας για το διεθνές δίκαιο, με το οποίο δεν θα είναι συμβατό το κείμενο, αναφέρεστε ουσιαστικά στους κανόνες του Παγκόσμιου Οργανισμού Εμπορίου.
Οι ισχυρισμοί της αμερικανικής κυβέρνησης βασίζονται μάλλον στο γεγονός πως η μακροπρόθεσμη απαγόρευση της παρουσίας επικίνδυνων ουσιών στα απορρίματα ηλεκτρικού και ηλεκτρονικού εξοπλισμού θα αντιβαίνει στους κανόνες του ΠΟΕ.
Αυτό με ανησυχεί προσωπικά γιατί σημαίνει πως, εάν εγκρίνουμε ένα κείμενο, απειλούμαστε συνεχώς με προσφυγή στον Παγκόσμιο Οργανισμό Εμπορίου, με αποτέλεσμα να καθίσταται εντελώς επισφαλής η ευρωπαϊκή νομοθεσία στον τομέα του περιβάλλοντος, και ιδιαίτερα αυτή η πρόταση.
Ευχαριστώ που θέσατε αυτή τη συμπληρωματική ερώτηση.
Είναι σημαντικό που μου δίνεται η ευκαιρία να απαντήσω σε αυτή.
Είναι σαφές ότι σε μια διαδικασία όπως αυτή, όπου συζητάμε για μια πολύ έντονη ροή απορριμάτων ηλεκτρικού και ηλεκτρονικού εξοπλισμού στην Ευρώπη, διεξάγεται ένας διαρκής διάλογος μεταξύ των διαφόρων εμπλεκομένων μερών.
Ήταν ένας καλός διάλογος και κατά τη διάρκεια αυτής της διαδικασίας αναπτύξαμε μια πρόταση.
Κάποια σκέλη ενισχύθηκαν, σε άλλα οδηγηθήκαμε σε έναν μεγάλο, ίσως, συμβιβασμό.
Εξακολουθούμε να βρισκόμαστε στη διαδικασία σύνταξης των κειμένων και ο διάλογος με τα διάφορα εμπλεκόμενα μέρη συνεχίζεται μέχρι τελευταία στιγμή.
Θέλω να δηλώσω ότι θεωρώ πως η ανάμειξη των ΗΠΑ σε αυτό το θέμα δεν πρέπει να μας επηρεάσει κατά τρόπο που να μας προσανατολίσει προς την κατεύθυνση της μη επαρκούς μέριμνας του περιβάλλοντος.
Πραγματικά αντιδρώ στο γεγονός ότι πρέπει να γίνεται διαρκώς αναφορά στον ΠΟΕ και τους κανονισμούς που αφορούν το εμπόριο, ώστε εμείς στην ΕΕ να μην μπορούμε να αποκτήσουμε ριζοσπαστικούς κανονισμούς για το περιβάλλον.
Η θέση μου είναι ότι πρέπει να το κάνουμε, ωστόσο, είμαι διατεθειμένη να ακούσω όλα τα επιχειρήματα.
Είχα π.χ. πρόσφατα μια συνάντηση με εκπροσώπους του κλάδου των ηλεκτρονικών. Έκαναν προτάσεις - και πρακτικές επίσης - για τη βελτίωση της πρότασής μας.
Θέλω ωστόσο να αντικρούσω κατηγορηματικά τους ισχυρισμούς ότι επιτρέπω στις ΗΠΑ να επηρεάσουν τη μορφή της οδηγίας μας.
Στην πραγματικότητα θεωρώ ότι πρέπει να ηγηθούμε σε αυτόν τον τομέα, και αυτό είναι κάτι που θα χαρακτηρίζει την τελική πρόταση.
Ερώτηση αριθ. 42 της κ.
(H-0026/00):
Θέμα: Φύλο και περιβάλλον Σχεδόν όλοι οι παράγοντες που συμμετάσχαν στις διαδικασίες του Ρίο και του Κιότο - μεμονωμένες οργανώσεις, κινήματα πολιτών, κυβερνήσεις, η Παγκόσμια Τράπεζα, ο ΟΗΕ και οργανώσεις αρωγής - εξέφρασαν την άποψη ότι οι γυναίκες πρέπει να συμμετέχουν σε μεγαλύτερο βαθμό στη διαδικασία λήψης αποφάσεων στον τομέα του περιβάλλοντος.
Το γεγονός ότι πολλές γυναίκες κατέχουν θέσεις λήψης αποφάσεων σε διάφορα περιβαλλοντικά όργανα έχει ως αποτέλεσμα τη διεύρυνση των ως επί το πλείστον ανδρικών πλαισίων αναφοράς ούτως ώστε να μην περιλαμβάνουν μόνο θέματα που αφορούν τις επιχειρήσεις αλλά επίσης και θέματα κοινωνικής δικαιοσύνης.
Είναι διατεθειμένη η Επιτροπή να εγκρίνει σχέδιο δράσης προκειμένου να αυξηθεί η ενεργός συμμετοχή των γυναικών στη διαδικασία λήψης αποφάσεων στον τομέα του περιβάλλοντος;
Η Επιτροπή διαθέτει ήδη από το 1998 ένα πρόγραμμα δράσης όσον αφορά τις ίσες ευκαιρίες ανδρών και γυναικών.
Με τη βοήθεια του παρόντος προγράμματος, που καλύπτει τα έτη από το 1997 έως το 2000, καταβάλλονται προσπάθειες να αναπτυχθεί μια εργασιακή κουλτούρα η οποία συνεπάγεται την ενοποίηση αντρικών και γυναικείων αξιών όπως και ότι λαμβάνονται υπόψη οι ιδιαίτερες ανάγκες του κάθε φύλου.
Ένας από τους στόχους του προγράμματος είναι η επεξεργασία και επόπτευση μεθόδων, στρατηγικών και μέτρων που θα προάγουν την ισότιμη κατανομή των φύλων στις διαδικασίες λήψης αποφάσεων, συμπεριλαμβανομένων και των υψηλότερων βαθμίδων.
Στα πλαίσια αυτού του προγράμματος δράσης η κάθε Γενική Διεύθυνση επεξεργάζεται ένα συγκεκριμένο σχέδιο λήψης μέτρων.
Ένας από τους στόχους αυτού του σχεδίου λήψης μέτρων είναι η αύξηση του αριθμού των γυναικών σε διευθυντικές θέσεις.
Η νέα Επιτροπή έχει ως στόχο κατά τη διάρκεια της θητείας της να διπλασιαστούν οι γυναίκες διευθυντές.
Αυτή η γραμμή προωθείται ιδιαίτερα δραστικά στη Γενική Διεύθυνση για το Περιβάλλον, όπου προς το παρόν 60% των Διευθυντών και 20% των Διευθυντών Μονάδων είναι γυναίκες.
Η πολιτική μας είναι να ευνοήσουμε την πρόσληψη γυναικών για διοικητικές υπηρεσίες, ώστε να δημιουργηθεί μια εφεδρεία κατάλληλων υποψηφίων για μελλοντικές διευθυντικές θέσεις.
Προς το παρόν οι γυναίκες αποτελούν το 24,5% των ανώτατων υπαλλήλων μας. Ελπίζουμε ότι ο αριθμός θα αυξάνεται σταθερά.
Εκτός αυτού καταβάλλουμε προσπάθειες για να προσελκύσουμε γυναίκες που συγκεντρώνουν τα κατάλληλα προσόντα να συμμετέχουν στα φόρα διαβουλεύσεων που διοργανώνουμε.
Σε ό,τι αφορά τους εξωτερικούς συνεργάτες μας, το μόνο που μπορούμε να κάνουμε είναι να δώσουμε το καλό παράδειγμα και να ενθαρρύνουμε τις προσπάθειες τους να ξεκινήσει ο εκδημοκρατισμός των δικών τους διαδικασιών λήψης αποφάσεων.
Σε ό,τι αφορά θέματα γενικότερου ενδιαφέροντος που αφορούν την ενσωμάτωση της αρχής της ισότητας, γνωρίζετε σίγουρα ότι αυτή η αρχή συμπεριλαμβάνεται στη Συνθήκη του Αμστερνταμ.
Στο άρθρο 3 της Συνθήκης ορίζεται ότι η Κοινότητα θα στοχεύει, σε όλες τις δραστηριότητες που περιλαμβάνονται σε αυτό το άρθρο, στην εξάλειψη της άνισης μεταχείρισης ανδρών και γυναικών και στην προαγωγή της ισότητας των φύλων.
Η Επιτροπή στηρίζει πλήρως τις προσπάθειες που καταβάλλονται σε αυτόν τον τομέα και βρίσκεται στη διαδικασία της διερεύνησης της δυνατότητας λήψης συγκεκριμένων μέτρων στον τομέα του περιβάλλοντος.
Φυσικά, δράττομαι της ευκαιρίας να πω ότι εκτιμώ τον ρόλο που διαδραματίζει η Επιτροπή για τα Δικαιώματα της Γυναίκας και τις Ίσες Ευκαιρίες και, πέραν των άλλων, ο Πρόεδρός της.
Κύριε Πρόεδρε, επιτρέψτε μου απλώς να υπενθυμίσω ότι, όταν τελικά εγκρίθηκε η παρούσα Επιτροπή, ετέθη από την Επιτροπή για τα Δικαιώματα της Γυναίκας και τις Ίσες Ευκαιρίες σε κάθε Επίτροπο η ερώτηση πως θα χειριζόταν στον δικό του, ακριβώς, τομέα δραστηριοτήτων το θέμα της ισότητας.
Θα ελέγχουμε προσεκτικά κάθε Επίτροπο, γι' αυτό θέλω λοιπόν να προειδοποιήσω και τους άλλους Επιτρόπους.
Ευχαριστώ πολύ για την απάντηση, την οποία ερμηνεύω ως καταφατική, δηλαδή ότι αυτό που χρειάζεται είναι ένα σχέδιο δράσης που θα οδηγήσει περισσότερες γυναίκες να συμμετέχουν σε συγκεκριμένους περιβαλλοντικούς τομείς.
Επιτρέψτε μου να πω επίσης ότι η Διακήρυξη του Πεκίνου υπογραμμίζει τη σημασία να υπάρχει η θεσμική δυνατότητα να περιλαμβάνεται η παράμετρος της ισότητας σε κάθε περιβαλλοντικό προγραμματισμό.
Τα περιβαλλοντικά θεσμικά όργανα στερούνται συχνά γνώσεων και διαδικασιών ενσωμάτωσης αυτής της παραμέτρου στο καθημερινό τους έργο.
Θα ήθελα φυσικά να γνωρίζω αν η Επίτροπος είναι πρόθυμη να ενσωματώσει την αρχή της ισότητας στην περιβαλλοντική πολιτική και στα περιβαλλοντικά προγράμματα, διότι αυτό είναι σημαντικό.
Πιστεύω ότι για να διαπνέεται ολόκληρη η πολιτική από αυτή την αντίληψη είναι ιδιαίτερα σημαντικό να έχουν οι διευθυντές των ανωτέρων βαθμίδων αυτή τη θεμελιώδη γνώση.
Επιτροπή.
(SV) Θεωρώ ότι το mainstreaming πρέπει φυσικά να χαρακτηρίζει οτιδήποτε κάνουμε.
Στο σχέδιο το οποίο επεξεργαζόμαστε στη δική μου Γενική Διεύθυνση τα θέματα της ισότητας παίζουν έναν πολύ σημαντικό ρόλο.
Επίσης, είμαι διατεθειμένη να διοργανώσω σεμινάρια σε θέματα διευθυντικών καθηκόντων ή σε άλλα θέματα, με στόχο να ενθαρρυνθούν οι γυναίκες να αναλάβουν επιπλέον καθήκοντα στην Επιτροπή.
Πιστεύω ότι για να μπορέσουμε να δώσουμε σε όλους κίνητρα είναι πολύ σημαντικό να σταλεί αυτό το μήνυμα σε όλα τα επίπεδα, από πάνω προς τα κάτω - ή από κάτω προς τα πάνω, αν προτιμάτε.
Θεωρώ πως στο γενικότερο περιβαλλοντικό έργο πολλές φορές κυριαρχούν οι γυναίκες.
Το ζητούμενο είναι να αναπαραχθεί αυτό το φαινόμενο, ώστε να δοθεί στις γυναίκες η ευκαιρία να αναλάβουν και διευθυντικά καθήκοντα ή να ανέλθουν ιεραρχικά στα πλαίσια του περιβαλλοντικού έργου.
Υποστηρίζω ότι αυτό αντικατοπτρίζεται στο σχέδιο λήψης μέτρων που διαθέτουμε, το οποίο όμως μπορεί σίγουρα να γίνει καλύτερο.
Διαθέτω μια κάποια εμπειρία προγραμματισμού και παρακολούθησής του και ελπίζω να είναι χρήσιμη.
Ερώτηση αριθ. 43 της κ.
(H-0045/00):
Θέμα: Ο ποταμόκολπος του Boyne και η εταιρία του λιμένα της Drogheda Ο ποταμόκολπος του Boyne έχει ορισθεί ως Ζώνη Ειδικής Προστασίας (ΖΕΠ), στα πλαίσια της οδηγίας για τα άγρια πτηνά, ενώ εξετάζεται και το ενδεχόμενο να χαρακτηρισθεί ως Ειδική Ζώνη Προστασίας στα πλαίσια της οδηγίας για τους οικοτόπους, στο βαθμό που πρόκειται για περιοχή διεθνούς σημασίας.
Ωστόσο, το Υπουργείο Ναυτικών, το Κομητειακό Συμβούλιο της Louth και η εταιρία Drogheda επέτρεψαν την κατασκευή ενός νέου λιμένα στην ΖΕΠ και ακόμη την καταστροφή ενός λασπότοπου στο Stegrennan ο οποίος πρόσφατα προστέθηκε στον κατάλογο των ΖΕΠ μετά από επίμονο αίτημα της Επιτροπής.
Επιπροσθέτως, έχει κατασκευασθεί μια μεγάλη αποθήκη, για την οποία είναι δύσκολη η εξασφάλιση πρόσβασης στην οικοδομική άδεια ενώ προγραμματίζεται η κατασκευή και άλλων έργων υποδομής από την επιχείρηση Drogheda.
Πώς θα μπορούσε η Επιτροπή να διασφαλίσει ότι ένα τέτοιο έργο υποδομής, που χρηματοδοτείται μέσω των διαρθρωτικών ταμείων, δεν έρχεται σε σύγκρουση με τις ανάγκες προστασίας της φύσης της εν λόγω περιοχής; Προτίθεται άραγε η Επιτροπή να διακόψει εντελώς τη χρηματοδότηση των εργασιών μέχρις ότου πραγματοποιηθεί η αναθεώρηση των αναπτυξιακών σχεδίων της περιοχής;
Η Επιτροπή είναι ενήμερη για την κατασκευή του λιμένος, αλλά δεν γνωρίζει τίποτα για την αποθήκη ή την υπόλοιπη υποδομή στα οποία αναφέρεται η βουλευτής.
Τα διαρθρωτικά ταμεία ενισχύουν οικονομικά την κατασκευή του λιμένος, η οποία συνεπάγεται κυρίως εκβάθυνση των εκβολών του ποταμού Boynes και επικάθιση στη λωρίδα ακτής της περιοχής Stegrennan των σωρών λάσπης που προέρχονται από την εκβάθυνση.
Η περιοχή της εκβολής του ποταμού Boyne έχει χαρακτηριστεί ως Ζώνη Ειδικής Προστασίας στα πλαίσια της οδηγίας για τα άγρια πτηνά.
Αυτό συνεπάγεται ότι κάθε μορφή εκμετάλλευσης, εντός ή γύρω από τις εκβολές του ποταμού Boyne, η οποία μπορεί να επηρεάσει αυτή τη Ζώνη Ειδικής Προστασίας πρέπει να λάβει υπόψη τους κανονισμούς που ισχύουν για την προστασία της περιοχής και οι οποίοι καθορίστηκαν στην κοινοτική οδηγία σχετικά με τους οικοτόπους.
Από το 1988 η Επιτροπή έχει γίνει αποδέκτης σειράς καταγγελιών όπου διατυπώνεται ο ισχυρισμός ότι η κατασκευή του λιμένος θα καταστρέψει τη λωρίδα ακτής της περιοχής Stegrennan, η οποία συμπεριλαμβάνεται πλέον στη Ζώνη Ειδικής Προστασίας και ότι δεν έχουν ληφθεί υπόψη οι σχετικοί κανονισμοί προστασίας.
Η Επιτροπή, αφού εξέτασε αυτές τις καταγγελίες κατά τη διάρκεια του 1988 και στις αρχές του περασμένου έτους - αυτό το διάστημα δεν είχαν εκταμιευτεί καθόλου πόροι από τα διαρθρωτικά ταμεία για το πρόγραμμα - πείστηκε το καλοκαίρι του 1999 ότι κατά την κατασκευή του λιμένος είχαν ληφθεί υπόψη οι σχετικοί κανονισμοί προστασίας και είχε εκπονηθεί μια εκτενής ανάλυση περιβαλλοντικών επιπτώσεων.
Οι πιο αρνητικές επιπτώσεις του έργου, δηλαδή η απώλεια της λωρίδας ακτής της περιοχής Stegrennan, θα είναι προσωρινή μόνο, και ο εργολάβος υποχρεούται να την αποκαταστήσει πλήρως.
Κατόπιν εκκλήσεως της Επιτροπής η λωρίδα ακτής της περιοχής Stegrennan συμπεριελήφθη και τυπικά στη Ζώνη Ειδικής Προστασίας των εκβολών του ποταμού Boynes, από όπου είχε αποκλειστεί παλαιότερα.
Εξάλλου, για να αντισταθμιστούν οι αρνητικές επιπτώσεις για τους πληθυσμούς των πτηνών από την προσωρινή εξαφάνιση της λωρίδας ακτής θα βελτιωθούν άλλα οικοσυστήματα στην περιοχή των εκβολών.
Ωστόσο, από το καλοκαίρι του προηγούμενου έτους υπάρχουν αντικρουόμενες απόψεις για το τελευταίο αυτό θέμα.
Αρχικά οι ιρλανδικές αρχές απέσυραν την προηγούμενη δέσμευσή τους σχετικά με τη βελτίωση.
Αργότερα, όταν μια μη κυβερνητική ιρλανδική περιβαλλοντική οργάνωση υπέβαλε μήνυση σε ιρλανδικό δικαστήριο, ανανέωσαν τη δέσμευσή τους.
Όμως, η νέα αυτή δέσμευση περιείχε μικρές αλλαγές, κάτι που εν συνεχεία είχε ως αποτέλεσμα μια ακόμη μήνυση.
Η Επιτροπή, λαμβάνοντας υπόψη ότι η Ιρλανδία έχει δεσμευτεί να λάβει αντισταθμιστικά μέτρα και λαμβάνοντας υπόψη ότι έχουν ήδη επιλυθεί άλλα θέματα, δεν επιθυμεί προς το παρόν να προτείνει την αναστολή της χρηματοδότησης από τα διαρθρωτικά ταμεία.
Ωστόσο, η Επιτροπή θέλει να ρυθμίσει το θέμα των αντισταθμιστικών μέτρων που αποσκοπούν στη βελτίωση των οικοσυστημάτων με τις ιρλανδικές αρχές, ιδιαίτερα υπό το φως της δίκης στο ιρλανδικό δικαστήριο, η οποία δεν έχει περατωθεί ακόμη.
- (ΕΝ) Δεν καταλαβαίνω πολύ καλά τι είπε η Επίτροπος.
Ο λασπότοπος στο Stregrennan, ο οποίος αποτέλεσε Ζώνη Ειδικής Προστασίας κατόπιν αιτήματος της Επιτροπής, καταστράφηκε εντελώς σε αυτή τη φάση.
Είναι σαφές ότι οι δραστηριότητες που πραγματοποιήθηκαν εκεί αποτελούν ξεκάθαρη παραβίαση των οδηγιών της ΕΕ.
Λέτε ότι δεν θα υπάρξει περαιτέρω χρηματοδότηση.
Θα ήθελα να μάθω εάν θα σταματήσετε εντελώς τη χρηματοδότηση σε αυτή τη φάση έως ότου διενεργηθεί κατάλληλη έρευνα.
Και αν όχι, για ποιον λόγο; Εάν ναι, πότε ακριβώς θα το πράξετε; Είναι σωστό και πρέπον το Υπουργείο στο οποίο ανήκει η εταιρεία να αποτελεί επίσης την αρχή που χορηγεί την άδεια και επίσης την αρχή η οποία βασικά λαμβάνει τα χρήματα από την ΕΕ και τα δίνει σε μια εταιρεία την οποία κατέχει κατά 100%; Είναι αυτό σωστό και πρέπον; Ποια είναι η γνώμη σας επί του προκειμένου; Κάθε χρηματοδότηση της ΕΕ για το σχέδιο πρέπει να σταματήσει διότι αποτελεί κατάφωρη παραβίαση των οδηγιών της ΕΕ.

Ακόμη και η περιοχή που ορίστηκε από τους Επιτρόπους ως Ζώνη Ειδικής Προστασίας καταστράφηκε.
Η επανόρθωση εκ των υστέρων δεν πρόκειται να διορθώσει τις ζημιές που έγιναν.
(ΕΝ) Η πρώτη νομική αγωγή ακολούθησε την έναρξη των εργασιών σχετικά με τον λιμένα ανάπτυξης στις αρχές του φθινοπώρου του 1999 χωρίς να έχουν καθοριστεί οι αντισταθμιστικές βελτιώσεις του οικοτόπου.
Ως αποτέλεσμα, οι ιρλανδικές αρχές συμφώνησαν να επαναφέρουν την αφαίρεση του χλοοτάπητα, αλλά αυτή τη φορά με άμεσα μηχανικά μέσα.
Η χρήση μηχανικών μέσων οδήγησε σε νέα νομική αγωγή - αναφέρθηκα επίσης σε αυτή στο πλαίσιο της πρώτης απάντησης που έδωσα - που βασίζεται στο επιχείρημα ότι η μηχανική αφαίρεση ενδέχεται να είναι επιζήμια για τον υποκείμενο λασπότοπο και να προκαλέσει την αντιοικολογική εξάπλωση του χλοοτάπητα στις εκβολές του ποταμού.
Μέχρι σήμερα δεν υπάρχει οριστικό αποτέλεσμα στη νομική αυτή αγωγή.
Η έγκριση των απαραίτητων αντισταθμιστικών μέτρων είναι θέμα των εθνικών αρχών και δεν απαιτεί την προηγούμενη έγκριση της Επιτροπής.
Ο ρόλος της Επιτροπής είναι να διασφαλίσει ότι τηρούνται πλήρως τα πρότυπα που απαιτούνται από την οδηγία για τα πτηνά, και θα δημιουργηθεί σαφώς πρόβλημα με τη λήψη αντισταθμιστικών μέτρων που θα είναι από μόνα τους επιζήμια.
Σε αυτή την περίπτωση η Επιτροπή προτείνει να ζητηθούν περαιτέρω διευκρινίσεις από τις ιρλανδικές αρχές, σχετικά με τη σημερινή θέση για τα αντισταθμιστικά μέτρα και τα πιθανά προβλήματα που θα προκαλέσει η μηχανική αφαίρεση του χλοοτάπητα.
Επί του παρόντος δεν είμαστε έτοιμοι να προτείνουμε την παύση της χρηματοδότησης από τα διαρθρωτικά ταμεία.
Κύριε Πρόεδρε, δυστυχώς η συγκεκριμένη περίπτωση στην οποία αναφέρθηκε η κ. McKenna δεν είναι μεμονωμένη.
Υπάρχουν και άλλα παραδείγματα προστασίας σε συγκεκριμένους επιστημονικούς τομείς τα οποία έχουν πληγεί λόγω της χρηματοδότησης της ΕΕ.
Εξετάζει η Επιτροπή το ενδεχόμενο να εκδώσει οδηγίες προς όλα τα κράτη μέλη, σύμφωνα με τις οποίες, εάν ανακαλύψει στο μέλλον παραβίαση των ευρωπαϊκών περιβαλλοντικών οδηγιών ή μη υλοποίηση ορθής αξιολόγησης των περιβαλλοντικών επιπτώσεων, όχι μόνο θα σταματήσει τη μελλοντική χρηματοδότηση, αλλά και θα ανακαλέσει την ήδη χορηγηθείσα, με άλλα λόγια θα απαιτήσει την επιστροφή των χρημάτων από τα κράτη μέλη; Μόνο τέτοιου είδους δράση μπορεί να αποθαρρύνει την πρακτική αυτή στο μέλλον.
Αυτή είναι μια πολύ σημαντική ερώτηση.
Όπως σίγουρα γνωρίζουν οι βουλευτές του Ευρωπαϊκού Κοινοβουλίου, το προηγούμενο έτος εδόθη στη δημοσιότητα από τους προκατόχους μας στην Επιτροπή, κυρίες Ritt Bjerregaard και Monika Wulf - Mathies, μια κοινή επιστολή όσον αφορά τη σχέση διαρθρωτικών ταμείων, των χρημάτων που προέρχονται από αυτά και της προστασίας στην οποία στοχεύουν οι οδηγίες για τους οικοτόπους και τα πτηνά.
Το μήνυμα αυτής της κοινής επιστολής εξακολουθεί να ισχύει.
Δεν μπορούμε με το ένα χέρι να μοιράζουμε λεφτά και με το άλλο να σύρουμε τις χώρες στα δικαστήρια και τελικά να επιβάλλονται ίσως, πρόστιμα.
Είναι επομένως σημαντικό να υπάρχει ισορροπία σε τέτοια θέματα.
Φυσικά, ως επακόλουθο μπορεί να προκύψουν περιπτώσεις όπου είναι δύσκολο να βρεθεί ισορροπία.
Το κυριότερο όμως αποτέλεσμα είναι, κατά τη γνώμη μου, να μελετούν οι χώρες πολύ προσεκτικά την κατάσταση και, κυρίως, να φροντίζουν να αποστέλλουν τους καταλόγους τους όσον αφορά τις θέσεις του προγράμματος Natura 2000, ώστε να έχουμε τη δυνατότητα να εποπτεύουμε και να παρακολουθούμε αποτελεσματικά.
Ο τρόπος που η Ιρλανδία, όπως και άλλες χώρες, χειρίζεται σε αυτό το σημείο την κατάσταση είναι μη ικανοποιητικός, όμως ελπίζουμε ότι αυτές οι πιέσεις θα μπορέσουν να φέρουν αποτέλεσμα.
Θέλω να επισημάνω ακόμη μια φορά ότι το περιεχόμενο αυτής της επιστολής εξακολουθεί να ισχύει.
Δεν είναι δυνατόν σύμφωνα με τον Κανονισμό.
Πρέπει να μιλήσετε πλέον εκτός αιθούσης, κυρία βουλευτή.
Ερωτήσεις προς τον κ. Barnier
Ερώτηση αριθ. 44 του κ.
(H-0020/00):
Θέμα: Εταιρική σχέση και Γα ΚΠΣ στην Ελλάδα Ο νέος κανονισμός 1260/1999 για τα διαρθρωτικά ταμεία δίνει, έναντι του προηγούμενου κανονισμού, έμφαση στην ενίσχυση της εταιρικής σχέσης και προβλέπει την συμμετοχή των περιφερειακών και τοπικών αρχών και των λοιπών αρμοδίων δημοσίων αρχών, των οικονομικών και κοινωνικών εταίρων και κάθε άλλου σχετικού αρμόδιου φορέα τόσο στην προπαρασκευή όσο και την χρηματοδότηση, παρακολούθηση και αξιολόγηση των παρεμβάσεων.
Προκειμένου όμως για το νέο ελληνικό ΚΠΣ, σύμφωνα με επανειλημμένες καταγγελίες φορέων τοπικής αυτοδιοίκησης, οι διαδικασίες έχουν μείνει ίδιες και καθόλου ουσιαστικές για το ρόλο των "εταίρων".
Έχει υπάρξει εκ μέρους της ελληνικής πολιτείας αλλαγή στις διαδικασίες ώστε να διευρυνθεί η σύνθεση της εταιρικής σχέσης κυρίως προς τις τοπικές αρχές και άλλους αντιπροσωπευτικούς φορείς; Ποιος είναι ο αυξημένος ρόλος των τοπικών αρχών στην προπαρασκευή και διαχείριση του Γα ΚΠΣ και τι μέτρα θα λάβει η Επιτροπή προκειμένου να διασφαλισθεί η μεγαλύτερη συμμετοχή των "εταίρων" σε όλες τις διαδικασίες του νέου ΚΠΣ;
Επιτρέψτε μου να συμπληρώσω με μια φράση την απάντηση που μόλις έδωσε η Margot Wallstrφm στον Πρόεδρο David Martin.
Θέλω να του πω, εφόσον επρόκειτο για κοινή επιστολή των δύο προκατόχων μας, πως ως διάδοχος της κ. Wulf-Mathies θεωρώ ότι αυτή η επιστολή εξακολουθεί όντως να ισχύει και ότι προσπαθώ μαζί με την Margot Wallstrφm, με την οποία έχουμε σύμπνοια απόψεων, να ελέγχουμε τη συμβατότητα με τις περιβαλλοντικές οδηγίες και πολιτικές της Ένωσης των σχεδίων που χρηματοδοτούνται από τα διαρθρωτικά ταμεία.
Σας απαντά επίσης, κύριε Πρόεδρε Martin, ένας πρώην Υπουργός Περιβάλλοντος.
Θα ήθελα τώρα να πω δυο λόγια στον κ. Αλαβάνο, από τον οποίο ζητώ συγγνώμη γι' αυτή τη σύντομη αναφορά σε ένα άλλο θέμα, για να του απαντήσω πως όντως η Επιτροπή επαγρυπνούσε και θα επαγρυπνεί, στο πλαίσιο της προπαρασκευής της νέας περιόδου προγραμματισμού, για την εφαρμογή της αρχής της εταιρικής σχέσης.
Επιτρέψτε μου να υπενθυμίσω εδώ, αν και το γνωρίζετε, πως η συμμετοχή των περιφερειακών και τοπικών αρχών στη δράση της Κοινότητας αποτελεί ένα από τα βασικά στοιχεία του νέου κανονισμού των διαρθρωτικών ταμείων μετά το Ευρωπαϊκό Συμβούλιο του Βερολίνου.
Ειδικότερα όσον αφορά την εφαρμογή αυτής της αρχής εταιρικής σχέσης στο πλαίσιο του νέου κοινοτικού πλαισίου στήριξης για την Ελλάδα, η Επιτροπή διαπίστωσε πως οι δημόσιες αρχές συνέβαλαν σε μεγάλο βαθμό στην κατάρτιση του ελληνικού προγράμματος περιφερειακής ανάπτυξης για την περίοδο 2000-2006.
Επισκέφθηκα εξάλλου τη χώρα δύο φορές, όπως γνωρίζει ο κ. Αλαβάνος, υπό αρκετά δύσκολες συνθήκες, που παρέτειναν τη δραματική εμπειρία του σεισμού, και με την ευκαιρία αυτών των επισκέψεων μπόρεσα να συνομιλήσω με τις αρχές της ελληνικής κυβέρνησης υπενθυμίζοντας αυτό το μέλημα να λαμβάνεται σαφώς υπόψη ο στόχος και η ανάγκη εταιρικής σχέσης.
Όσον αφορά, κύριε βουλευτή, τις επόμενες φάσεις, δηλαδή την κατάρτιση των εθνικών και περιφερειακών προγραμμάτων, δεν αρκεί αυτός ο στόχος να λαμβάνεται υπόψη σε εθνικό και θεωρητικό επίπεδο, παρά χρειάζεται να αντικατοπτρίζεται συγκεκριμένα στα προγράμματα του ΚΠΣ σε εθνικό, περιφερειακό και τοπικό επίπεδο.
Όσον αφορά την παρακολούθηση και τη διαχείριση αυτών των προγραμμάτων, τη στιγμή αυτή που σας μιλώ δεν έχω λάβει ακόμα τις εθνικές διατάξεις που προτείνει η ελληνική κυβέρνηση κατ' εφαρμογή του άρθρου 8 του νέου κανονισμού.
Μπορώ να σας επισημάνω πως ζήτησα, στο πλαίσιο των εν εξελίξει διαπραγματεύσεων σχετικά με το τρίτο αυτό κοινοτικό πλαίσιο στήριξης, να τηρηθούν πλήρως οι διατάξεις που συνδέονται με την αρχή της εταιρικής σχέσης, και για τις περιφερειακές και τοπικές αρχές και για ό,τι αφορά τις μη κυβερνητικές οργανώσεις και τις ενώσεις.
Αυτή η αρχή θα πρέπει επομένως να εκφραστεί στο πλαίσιο του τρίτου ΚΠΣ, κυρίως μέσω της συμμετοχής όλων αυτών των εταίρων στην επιτροπή παρακολούθησης.
Αυτή είναι η απάντηση που μπορώ να σας δώσω, κύριε βουλευτή.
Ευχαριστώ τον κύριο Επίτροπο· δεν αμφισβητώ καθόλου τις προθέσεις και τις παρεμβάσεις του, που κινήθηκαν σε θετική κατεύθυνση.
Όμως τα πράγματα είναι εντελώς διαφορετικά.
Υπάρχει ένα συγκεντρωτικό χέρι πάνω στη λειτουργία του κοινοτικού πλαισίου στήριξης, και μάλιστα αυτήν την εποχή ζούμε ένα κρατικό, κυβερνητικό και κομματικό παραλήρημα σε σχέση με τις χρηματοδοτήσεις της Ευρωπαϊκής Ένωσης.
Δεν μπορώ να σας μεταφέρω εδώ τα τηλεοπτικά προγράμματα, όμως σας μεταφέρω τις ελληνικές εφημερίδες λίγες εβδομάδες πριν τις εκλογές.
Στις κυριακάτικες εφημερίδες όλης της Ελλάδας: Υπουργείο Δημοσίων Έργων σχετικά με το διαρθρωτικό ταμείο: η δουλειά του Υπουργού· Υπουργείο Γεωργίας: η δουλειά του Υπουργού Γεωργίας λίγες εβδομάδες πριν τις εκλογές· Υπουργείο Τηλεπικοινωνιών: η δουλειά του Υπουργού Τηλεπικοινωνιών· Υπουργείο Παιδείας: η δουλειά του Υπουργείου Παιδείας και η φωτογραφία του Υπουργού· Υπουργείο Απασχόλησης: η δουλειά του Υπουργείου Απασχόλησης, η φωτογραφία του Υπουργού και η φωτογραφία του Υφυπουργού και πίσω απ' όλα το σήμα του κοινοτικού πλαισίου στήριξης.
Έχουμε λίγες εβδομάδες πριν τις εκλογές.
Προπαγάνδα του κόμματος και υποψηφίων με χρηματοδοτήσεις της Ευρωπαϊκής Ένωσης, του κοινοτικού πλαισίου στήριξης.


Ερωτώ τον κύριο Επίτροπο: τί θα γίνει; Θα μείνει άφωνη η Επιτροπή; Θα το συζητήσει; Θα το θέσει στην ελληνική κυβέρνηση ή θα κινηθούμε στις παθολογικές καταστάσεις που είχαμε με την προηγούμενη Επιτροπή;
Κύριε Αλαβάνο, παρατήρησα πως πετάξατε δίπλα σας όλα τα στοιχεία που αναφέρατε.
Θα ήθελα να μου τα δώσετε για να τα διαβάσω - τέλος πάντων θα φροντίσω να μου τα μεταφράσουν - και να δω τι ακριβώς συνδέεται με την πληροφόρηση και την επικοινωνία, κάτι για το οποίο δεν μπορώ παρά να εκφράσω την ικανοποίησή μου ως Επίτροπος υπεύθυνος για την περιφερειακή πολιτική, και τι με την προπαγάνδα.
Στη συνέχεια, εάν είναι απολύτως αναγκαίο, θα διατυπώσω παρατηρήσεις ή συστάσεις προς την ελληνική κυβέρνηση.
Θα ήμουν επομένως πολύ ευτυχής, κύριε βουλευτή, εάν είχατε την καλοσύνη να μου δώσετε αυτά τα στοιχεία, διαφορετικά θα έρθω σε λίγο στα έδρανα της Ομάδας σας να τα μαζέψω από κάτω.
Τούτου ρηθέντος, πίστευα πως η ερώτησή σας αφορούσε περισσότερο την εταιρική σχέση.
Πέρα από αυτά τα θέματα που επισημαίνετε και σχετίζονται με την προεκλογική περίοδο, σας επαναλαμβάνω το μέλημά μου να συμμετέχουν οι τοπικές και οι περιφερειακές αρχές παράλληλα με τις μη κυβερνητικές οργανώσεις.
Ούτε όμως μπορώ να αποκλίνω από ό,τι ορίζεται στον γενικό κανονισμό των διαρθρωτικών ταμείων, βάσει του οποίου η Επιτροπή συνεργάζεται με τις κυβερνήσεις των κρατών μελών.
Επομένως, ως εταίρο μου αναγνωρίζω κατ' αρχάς την ελληνική κυβέρνηση.
Στη συνέχεια πρέπει να εξασφαλίσω την εξάπλωση και την αποκέντρωση της εταιρικής αυτής σχέσης, και θα το πράξω.
Δεν μπορώ παρά να συνεργάζομαι με την ελληνική κυβέρνηση.
Νομίζω ότι ο συνάδελφος κ. Αλαβάνος θα δώσει όλα αυτά τα στοιχεία στον κ. Επίτροπο για να τα έχει υπόψη του, διότι πραγματικά πρόκειται για προπαγάνδα και όχι για κάποια προβολή των κοινοτικών προγραμμάτων.
Όμως, εγώ θέλω και επί της ουσίας να ζητήσω από τον κ. Επίτροπο να λάβει υπόψη του το εξής: ότι για το σύνολο των εθνικών αλλά και περιφερειακών προγραμμάτων η Ελλάδα θεωρείται μια περιφέρεια που εκφράζεται - σε επίπεδο εταιρικής σχέσης με την Ευρωπαϊκή Ένωση - από την κεντρική διοίκηση, από την κεντρική κυβέρνηση.
Από την άποψη αυτή, ούτε η τοπική αυτοδιοίκηση, αλλά ούτε - πολύ περισσότερο - μη κυβερνητικές οργανώσεις, όπως για παράδειγμα οι αγροτικοί συνεταιρισμοί που θα ενδιαφερόντουσαν για μια ανάπτυξη του αγροτικού τομέα, παίρνουν μέρος στη διαμόρφωση των προτάσεων για το τρίτο κοινοτικό πλαίσιο στήριξης και, βέβαια, ούτε για τα προηγούμενα κοινοτικά πλαίσια στήριξης.
Αυτό πώς μπορεί να το αντιμετωπίσει η Επιτροπή;

Κύριε Θεωνά, επαναλαμβάνω άλλη μια φορά αυτό που είπα στον κ. Αλαβάνο: θα εξετάσω το ζήτημα εκ του σύνεγγυς και, εάν χρειαστεί, ενεργώντας στο πλαίσιο και σύμφωνα με τον κανονισμό των διαρθρωτικών ταμείων, θα διατυπώσω παρατηρήσεις όχι σχετικά με τον τρόπο διαχείρισης των πόρων των διαρθρωτικών ταμείων, που δεν έχουν ακόμα αναληφθεί, αλλά σχετικά με τον τρόπο διαπραγμάτευσης που προηγείται της διάθεσης αυτών των πόρων.
Όμως, επαναλαμβάνω, οφείλω να σεβαστώ την εθνική αρχή με την οποία πρέπει να διαπραγματευθώ.
Θα εξετάσω εντούτοις αντικειμενικά την κατάσταση.
Εξάλλου, εάν έχετε, κύριε Θεωνά, συστάσεις ή προτάσεις σχετικά με τη συμμετοχή κάποιων δομών - μιλήσατε για συνεταιρισμό, εάν κατάλαβα καλά - είμαι διατεθειμένος να τις ακούσω και έτοιμος, βάσει των προτάσεων Ευρωπαίων βουλευτών - εσείς επιτελείτε το καθήκον σας και εγώ θα επιτελέσω το δικό μου - να διαβιβάσω αυτές τις προτάσεις, αρκεί να σέβονται το πνεύμα και το γράμμα του κανονισμού των διαρθρωτικών ταμείων.
Γιατί να μην πω ότι διαπιστώσαμε κατά το παρελθόν εκ μέρους της ελληνικής κυβέρνησης κάποια ανεπάρκεια ως προς την εφαρμογή του νέου και του προηγούμενου κανονισμού όσον αφορά τη συμμετοχή των εκπροσώπων της κοινωνίας των πολιτών; Το λέω αντικειμενικά και, όταν διαπιστώνουμε κάποιο πρόβλημα ή κάποια ανεπάρκεια, πρέπει να τα εξαλείφουμε.
Επομένως, θα φροντίσω γι' αυτό στο πλαίσιο της εφαρμογής του νέου κοινοτικού πλαισίου στήριξης.
Ερώτηση αριθ. 45 της κ.
(H-0041/00):
Θέμα: Χρηματοδότηση της έρευνας στον τομέα της πυρηνικής ενέργειας για ειρηνική χρήση από τα Διαρθρωτικά Ταμεία Θα μπορούσε να επιβεβαιώσει η Επιτροπή ότι κατά την τελευταία περίοδο προγραμματισμού των Διαρθρωτικών Ταμείων 1994-1999 δεν παρασχέθηκε καμία στήριξη στην έρευνα στον τομέα της πυρηνικής σύντηξης και σχάσης; Θα μπορούσε επίσης να δεσμευτεί να αποκλείσει κάθε μέτρο χρηματοδότησης από αυτό το είδος έρευνας στις εν εξελίξει διαπραγματεύσεις με τα κράτη μέλη για τα σχέδια και τα προγράμματα της νέας περιόδου 2000-2006;
Τί ρόλο θα παίξει, από την άλλη πλευρά, η συνεισφορά των Διαρθρωτικών Ταμείων στην προώθηση των ανανεώσιμων πηγών ενέργειας; Θα μπορούσε να αναμένεται η χρηματοδότηση των Διαρθρωτικών Ταμείων στον τομέα της ενεργειακής πολιτικής να εστιαστεί στην προώθηση των περιφερειακών και ανανεώσιμων ενεργειακών πόρων; Τα Διαρθρωτικά Ταμεία θα χρηματοδοτήσουν επίσης τα μεγάλα δίκτυα μεταφοράς ενέργειας;

Θα ήθελα να απαντήσω στην κυρία Isler Bιguin σχετικά με το πρώτο σημείο και να της υπενθυμίσω πως η προαγωγή της επιστημονικής βάσης και των τεχνικών ικανοτήτων των περιφερειών, ούτως ώστε να αυξήσουν την ανταγωνιστικότητά τους, αποτέλεσε μία από τις κοινοτικές προτεραιότητες κατά την προηγούμενη περίοδο προγραμματισμού.
Η στήριξη που παρασχέθηκε από τα διαρθρωτικά ταμεία υπέρ της τεχνολογικής συνοχής, δηλαδή υπέρ της έρευνας και της τεχνολογικής ανάπτυξης εντός των κοινοτικών πλαισίων στήριξης κατά την εν λόγω περίοδο, υπολογίζεται σε 7,5 περίπου δισεκατομμύρια ευρώ.
Πρόκειται, κυρία βουλευτή, για το 6% σχεδόν της συνολικής κοινοτικής συνεισφοράς.
Ειδικά όσον αφορά το θέμα που σας απασχολεί, θέλω να σας πω ότι, όπως και κατά την προηγούμενη περίοδο προγραμματισμού, η Επιτροπή δεν προτίθεται να χρηματοδοτήσει άμεσα την έρευνα και την τεχνολογική ανάπτυξη στον τομέα της πυρηνικής σύντηξης και σχάσης μέσω των πόρων των διαρθρωτικών ταμείων.
Αποτελεί αρμοδιότητα των αρχών διαχείρισης των κρατών μελών να επιλέξουν τα προγράμματα που υλοποιούνται στο πλαίσιο αυτών των ΚΠΣ.
Κατά συνέπεια, κυρία βουλευτή, έστω κι αν αυτό δεν αποτελεί προτεραιότητα για την Κοινότητα, κάποιο κράτος μέλος μπορεί να αποφασίσει να χρηματοδοτήσει τα προγράμματα έρευνας και ανάπτυξης στον τομέα της πυρηνικής ενέργειας για ειρηνική χρήση, αρκεί αυτά τα προγράμματα να συμβάλλουν στην περιφερειακή ανάπτυξη, χωρίς εντούτοις να ενημερώνει συστηματικά την Επιτροπή σχετικά με αυτά.
Όσον αφορά το δεύτερο σημείο που θίξατε, σχετικά με τις ανανεώσιμες πηγές ενέργειας, για τις οποίες γνωρίζετε πως ανέκαθεν ενδιαφέρομαι πολύ, η προσέγγιση της Επιτροπής παρουσιάζεται στο έγγραφο για τα διαρθρωτικά ταμεία και τον συντονισμό τους με το ταμείο συνοχής.
Εκεί προβλέπεται πως οι επενδύσεις στον τομέα των ανανεώσιμων πηγών ενέργειας πρέπει να ενθαρρύνονται στο μέτρο που προωθούν την ανάπτυξη των τοπικών πόρων, που συμβάλλουν στη μείωση της εξάρτησης από τις εισαγωγές ενέργειας και δημιουργούν επίσης θέσεις εργασίας σε τοπικό επίπεδο.
Μπόρεσα να εξακριβώσω το εν λόγω γεγονός για έναν φυσικό ανανεώσιμο ενεργειακό πόρο κατά τη διάρκεια π.χ. μιας επίσκεψης που πραγματοποίηση στην Πορτογαλία, πριν από λίγες μέρες στις Αζόρες.
Η συμβολή των διαρθρωτικών ταμείων υπέρ μιας μεγαλύτερης διείσδυσης στην αγορά των ανανεώσιμων πηγών ενέργειας υπογραμμίστηκε και στην εκστρατεία για την έναρξη της χρησιμοποίησης των ανανεώσιμων ενεργειακών πόρων, την οποία ξεκίνησε η Γενική Διεύθυνση "Μεταφορών και Ενέργειας" .
Τέλος, όσον αφορά τα μεγάλα δίκτυα μεταφοράς ενέργειας, οι γενικές κατευθύνσεις προβλέπουν επίσης μια χρηματοδοτική συμμετοχή των ταμείων στην ανάπτυξη των δικτύων μεταφοράς ενέργειας, εφόσον αυτή συμβάλλει στη μείωση της εξάρτησης από εξωτερικούς προμηθευτές ή στην καταπολέμηση των επιπτώσεων της απομόνωσης.
Τούτο ισχύει ιδιαίτερα για την περιφέρεια των Αζορών, στην οποία αναφέρθηκα, αλλά και για όλες τις εξαιρετικά απομακρυσμένες περιφέρειες, και θα έλεγα επίσης για ορισμένες περιφέρειες που μειονεκτούν λόγω της απομόνωσης που οφείλεται π.χ. στην ορεινή τους θέση.
- (FR) Κύριε Επίτροπε, κατανοώ απολύτως την απάντησή σας, αλλά, από την άλλη πλευρά, έθεσα αυτή την ερώτηση γιατί ανησυχούμε ακριβώς επειδή στο πλαίσιο της έκθεσης σχετικά με τρίτο πρόγραμμα πλαίσιο έρευνας περιλαμβάνεται ένα πρόγραμμα με τίτλο "Διεθνής Θερμοπυρηνικός Πειραματικός Αντιδραστήρας" .
Ο προϋπολογισμός του ανέρχεται σε πολλά δισεκατομμύρια Ecu προφανώς, και σε περιοχές οι οποίες μπορούν να λάβουν πόρους από τα διαρθρωτικά ταμεία, όπως αυτές που εντάσσονται στον στόχο 1, μπορεί να πραγματοποιηθεί αυτού του είδους η εγκατάσταση.
Αυτό που θα θέλαμε να μάθουμε είναι αν ουσιαστικά η Επιτροπή θα μπορεί να χρηματοδοτήσει αυτό το είδος του προγράμματος στο πλαίσιο της εγκατάστασης αυτής της ερευνητικής θέσης και όχι, ενδεχομένως, άμεσα στο συγκεκριμένο πλαίσιο "πυρηνικής έρευνας" .
Κύριε Barnier, συγχωρείστε με, αλλά δεν δώσατε πλήρη απάντηση στο τελευταίο τμήμα της ερώτησής μου σχετικά με τα μεγάλα δίκτυα μεταφοράς ενέργειας.
Θα μπορούσατε να απαντήσετε σε αυτό το θέμα;
Ανησυχείτε μήπως με τους πόρους των διαρθρωτικών ταμείων χρηματοδοτήσουμε την εγκατάσταση κάπου πυρηνικών σταθμών; Μιλώντας σχηματοποιημένα, θα μπορούσαμε να πούμε πως δεν γίνεται λόγος για κάτι τέτοιο.
Σας είπα, κυρία βουλευτή, πως η επιλογή των προγραμμάτων αποτελεί αρμοδιότητα των κρατών μελών, σύμφωνα με τον κανονισμό των διαρθρωτικών ταμείων.
Κατά συνέπεια, οι υπηρεσίες της Επιτροπής δεν ενημερώνονται συστηματικά για όλα τα προγράμματα που επιλέγονται.
Ωστόσο, καλά κάνετε και με ρωτάτε, αυτή είναι η δουλειά σας, όπως και η δική μου είναι να σας απαντώ.
Όπως ήδη συνέβη στο παρελθόν, τα κράτη μέλη οφείλουν να απαντούν εφόσον η Επιτροπή τα ερωτά ή τους ζητά διευκρινίσεις.
Θα προχωρήσω συνεπώς λίγο πιο πέρα από την εμπιστοσύνη που υφίσταται συνήθως μεταξύ των κρατών μελών και της Επιτροπής και ως προς το συγκεκριμένο σημείο που θίγετε θα εξετάσω επακριβώς πώς έχουν τα πράγματα.
Το κράτος ή τα κράτη μέλη που εμπλέκονται θα υποχρεωθούν να μου απαντήσουν, και θα σας διαβιβάσω αμέσως αυτή την απάντηση.
Μου φαίνεται πως απάντησα στη ερώτηση σχετικά με τα μεγάλα δίκτυα μεταφοράς ενέργειας.
Η ενεργειακή κατάσταση διαφέρει σε πολύ μεγάλο βαθμό στις περιφέρειες της Ευρωπαϊκής Ένωσης και η ενίσχυση εκ μέρους των διαρθρωτικών ταμείων μπορεί να δικαιολογηθεί σε ορισμένες περιπτώσεις και για ορισμένες περιφέρειες, κυρίως εφόσον η σύνδεση με τα βασικά ενεργειακά δίκτυα δεν έχει ακόμα αναπτυχθεί.
Αυτή είναι η απάντηση που μπορώ να σας δώσω σχετικά με τη σύνδεση των μεγάλων δικτών μεταφοράς ενέργειας και των διαρθρωτικών ταμείων.
Ερώτηση αριθ. 46 του κ.
(H-0052/00):
Θέμα: Διαρθρωτικά Ταμεία και προσθετικότητα Δεδομένης της πρόσφατης χρήσιμης απάντησης που έδωσε η Επιτροπή στην γραπτή ερώτηση προτεραιότητας την οποία υπέβαλα σχετικά με τα διαρθρωτικά ταμεία και την αρχή της προσθετικότητας, θα ήθελα να ρωτήσω κατά πόσον η Επιτροπή σκοπεύει να επιδιώξει τροποποίηση των κανόνων περί προσθετικότητας.
Συγκεκριμένα, θα έβλεπε θετικά η Επιτροπή μια αλλαγή στους κανόνες προκειμένου να εξασφαλισθεί ότι η προσθετικότητα θα λειτουργεί όχι μόνον στο επίπεδο των κρατών μελών αλλά και εντός των κρατών μελών, όσον αφορά δημοσιονομικές διατάξεις μεταξύ κεντρικής κυβέρνησης και εσωτερικώς αυτονόμων περιφερειών ή χωρών;
Θα ήθελα να απαντήσω στον κ. MacCormick πως η Επιτροπή δεν εξετάζει το ενδεχόμενο τροποποίησης των κανονιστικών διατάξεων περί προσθετικότητας, που για την περίοδο 2000-2006 παρουσιάζονται και διευκρινίζονται στο άρθρο 11 του γενικού κανονισμού των ταμείων.
Όπως και κατά το παρελθόν, αυτές οι διατάξεις προβλέπουν πως η αρχή της προσθετικότητας εφαρμόζεται στη σχέση μεταξύ των διαρθρωτικών ταμείων και του συνόλου των δαπανών, τονίζω του συνόλου των δαπανών, του κράτους μέλους όσον αφορά την ανάπτυξη.
Από αυτή την άποψη πρέπει να υπογραμμιστεί πως οι συμπληρωματικές πρέπει να είναι οι δαπάνες που χρηματοδοτούνται από τα διαρθρωτικά ταμεία.
Δεν είναι απαραίτητο η συγχρηματοδότηση που παρέχεται από το κράτος μέλος να είναι συμπληρωματική, να προστίθεται δηλαδή στις ήδη υφιστάμενες δαπάνες του.
Όσο το κράτος μέλος δεν μειώνει το σύνολο των δικών του δαπανών, μπορούμε να θεωρούμε, και θεωρούμε, πως οι πόροι των διαρθρωτικών ταμείων προστίθενται στις εθνικές δαπάνες και πως τηρείται επομένως η αρχή της προσθετικότητας.
Όσον αφορά τις δημοσιονομικές διατάξεις που εφαρμόζονται εντός των κρατών μελών, μεταξύ της κεντρικής κυβέρνησης και των εσωτερικώς αυτονόμων περιφερειών ή χωρών, καθορίζονται βάσει των αποκλειστικά εθνικών κριτηρίων και δεν επηρεάζονται επομένως από την προσθετικότητα, υπό την έννοια που ορίζεται στους σχετικούς κανόνες.
Συγχωρείστε με γι' αυτή την εξαιρετικά νομικού χαρακτήρα απάντηση.
Εξακριβώσαμε πως εν πάση περιπτώσει έτσι πρέπει να ορίζουμε και να παρουσιάζουμε την αρχή της προσθετικότητας, από νομική άποψη και ακριβώς βάσει του κανονισμού των διαρθρωτικών ταμείων, όπως ισχύει μετά το Ευρωπαϊκό Συμβούλιο του Βερολίνου.
- (ΕΝ) Είμαι ευγνώμων για τη σαφή απάντηση που δόθηκε, αν και φυσικά λίγο απογοητευμένος από το περιεχόμενό της.
Μείναμε με το άρθρο 11, παράγραφος 1, το οποίο ορίζει ότι οι πιστώσεις των ταμείων μπορεί να μην αντικαταστήσουν τις δημόσιες ή άλλες ισότιμες διαρθρωτικές δαπάνες των κρατών μελών.
Πολύ καλά: αυτός ο κανόνας δεν πρόκειται να αλλάξει.
Το ερώτημα είναι εάν το τμήμα 11, παράγραφος 1, επιτρέπει πράγματι την ακόλουθη πρακτική.
Επιτρέπεται όντως, όταν αυξάνεται η χρηματοδότηση μιας αυτόνομης περιφέρειας ή μιας χώρας από τα ευρωπαϊκά διαρθρωτικά ταμεία, το κράτος να προβαίνει σε συνακόλουθη μείωση της κεντρικής χρηματοδότησης σε αυτή την περιοχή, ούτως ώστε το συνολικό πακέτο χρηματοδότησης που διατίθεται να είναι σύμφωνο προς ένα σύστημα που έχει οριστεί σε εθνικό επίπεδο, ανεξάρτητα από το ποσό των διαρθρωτικών ταμείων που χορηγήθηκε από την Ένωση;
Δυστυχώς, δεν διαθέτω όσο χρόνο χρειάζομαι για να προχωρήσω στην ουσία των πραγμάτων, και ας μου επιτρέψει ο κ. MacCormick, ο οποίος έχει εν μέρει δίκιο στον συλλογισμό του, να του πω ότι θα συμπληρώσω την απάντησή μου εγγράφως, επαναλαμβάνοντάς του τις νομικές βάσεις τόσο του άρθρου 11 εν γένει, όσο και ειδικότερα της παραγράφου 1 του εν λόγω άρθρου.
Ξέρω, κύριε βουλευτή, με ποια ιδιότητα παρακολουθείτε όλα αυτά τα θέματα.
Γνωρίζω επίσης τα συγκεκριμένα προβλήματα που υφίστανται στην εκλογική σας περιφέρεια της Σκωτίας, όπου ανακύπουν ορισμένες διαμάχες και συζητήσεις σχετικά με τα θέματα αυτά.
Υπενθυμίζω εντούτοις γενικά πως οι συμπληρωματικές πρέπει να είναι οι δαπάνες των διαρθρωτικών ταμείων, κατά γενική ομολογία, και συνεπώς όσο το κράτος μέλος δεν μειώνει το σύνολο των δικών του δαπανών, οι πόροι του διαρθρωτικού ταμείου προστίθενται στους εθνικούς πόρους και θεωρούμε πως τηρείται η αρχή της προσθετικότητας.
Θα επεκταθώ εντούτοις κάπως περισσότερο στη γραπτή απάντηση που σας υποσχέθηκα, ώστε να σας εκθέσω τα πράγματα με ακόμα μεγαλύτερη αντικειμενικότητα και ακρίβεια.
- (ΕΝ) Η προσθετικότητα αποτελεί μείζον θέμα και στην Ουαλία, την οποία εκπροσωπώ.
Μόλις την περασμένη εβδομάδα αυτό ήταν ένα από τα θέματα που οδήγησαν σε ψήφο μομφής και στην παραίτηση του Υπουργού Εσωτερικών της Εθνοσυνέλευσης της Ουαλίας.
Μόλις το 1991 και το 1992 η Επιτροπή κέρδισε μια μάχη με το Ηνωμένο Βασίλειο για την προσθετικότητα, που εκείνη την περίοδο συνδεόταν με τη χρηματοδότηση του RECHAR.
Αυτό οδήγησε στην υπογραφή συμφωνίας, με την οποία η κυβέρνηση του Ηνωμένου Βασιλείου συμφώνησε να εισαγάγει διαδικασίες, προκειμένου να διασφαλίσει ότι οι δαπάνες της ΕΕ έφθαναν στους τομείς για τους οποίους προορίζονταν και ήταν στην πραγματικότητα συμπληρωματικές.
Και όμως εξακολουθούμε να έχουμε αυτά τα προβλήματα στην Ουαλία και τη Σκωτία.
Θα μπορούσε η Επιτροπή να εξετάσει αυτή τη συγκεκριμένη κατάσταση σε σχέση με τη συμφωνία που υπογράφηκε με την κυβέρνηση του Ηνωμένου Βασιλείου;
FR) Καταλαβαίνω επομένως, κυρία βουλευτή, πως η διαμάχη που γνώριζα ότι υπάρχει στη Σκωτία υφίσταται και στην Ουαλία.
Θα εξακριβώσω την επισήμανσή σας και, εάν δεν έχετε αντίρρηση, θα απαντήσω και στη δική σας ερώτηση γραπτώς, όπως υποσχέθηκα και στον κ. MacCormick.
Ερώτηση αριθ. 47 της κ.
(H-0088/00):
Θέμα: Το ύψος των διαρθρωτικών πόρων που θα λάβει η Ανδαλουσία κατά την περίοδο 2000-2006 Σύμφωνα με τις εκτιμήσεις της Επιτροπής και βάσει των κριτηρίων που ορίσθηκαν στη Σύνοδο Κορυφής του Βερολίνου, μεταξύ των οποίων περιλαμβάνονται το ΑΕΠ ανά κάτοικο, το ποσοστό ανεργίας και η απογραφή του πληθυσμού, ενημερωμένη με τα στοιχεία του 1996, ποιό θα είναι το ύψος των διαρθρωτικών πόρων που θα λάβει η Ανδαλουσία κατά την περίοδο 2000-2006;
Ερωτήσεις προς τον κ. Bolkestein
Θα προσπαθήσω, κύριε Πρόεδρε, να απαντήσω εν συντομία, επισημαίνοντας στην κυρία βουλευτή πως το πρόγραμμα περιφερειακής ανάπτυξης που παρουσίασαν οι ισπανικές αρχές στις 29 Οκτωβρίου 1999 δεν μου επιτρέπει να καταλήξω σε μια κατανομή των κοινοτικών πόρων μεταξύ των ισπανικών περιφερειών του στόχου 1 - εφόσον και η Ανδαλουσία συγκαταλέγεται σε αυτές - και συνεπώς των πόρων που προορίζονται για την περιφέρεια την οποία εκπροσωπείτε.
Σας ενημερώνω λοιπόν, κυρία βουλευτή, πως επειδή αδυνατούσα να ξεκαθαρίσω την κατάσταση απέστειλα στις 14 Δεκεμβρίου μια επιστολή, την οποία έχω εδώ, στον Υπουργό Οικονομίας και Οικονομικών, τον κ. Rato, ζητώντας του συμπληρωματικές πληροφορίες σχετικά με το υποβληθέν έγγραφο.
Τις προσεχείς εβδομάδες η Επιτροπή πρόκειται να ξεκινήσει διαπραγματεύσεις με τις ισπανικές αρχές, προκειμένου να καταρτίσει το κοινοτικό πλαίσιο στήριξης για τη νέα περίοδο 2000-2006, και μπορώ να σας βεβαιώσω πως η Επιτροπή θα λάβει τις απαραίτητες διευκρινίσεις σχετικά με την κατανομή ανά περιφέρεια κατά τη διάρκεια αυτών των συναντήσεων.
Όσον αφορά λοιπόν την Ανδαλουσία, μόλις έχω στη διάθεσή μου αυτά τα στοιχεία κατά τομέα και κατά περιφέρεια θα σπεύσω, εάν δεν έχετε αντίρρηση, να σας τα ανακοινώσω προσωπικά.
Κύριε Επίτροπε, το πρόβλημα είναι ότι, όταν προσέρχεται ο Aznar στην Ευρωπαϊκή Ένωση για να εισπράξει για καθέναν από τους κατοίκους της Ανδαλουσίας τους μετρά όλους, όταν όμως ο Aznar πρόκειται να πληρώσει για λειτουργικά έξοδα του συμβουλίου αυτοδιοίκησης της Ανδαλουσίας, για καθέναν από τους κατοίκους της Ανδαλουσίας παύει να βλέπει τετρακόσιες χιλιάδες, και αυτό είναι πολύ σοβαρό, διότι τετρακόσιες χιλιάδες παιδιά είναι όσο όλο το Στρασβούργο ή μια πόλη μεγαλύτερη από την Γρανάδα γεμάτη παιδιά που ο Aznar δεν βλέπει.
Το ζήτημα έχει μεγάλη σημασία, και προσωπικά θα ήθελα να μάθω - διότι μπορούμε να μιλάμε για «απάτη με μωρά» - εάν ο κ. Επίτροπος θα φροντίσει αυτοί οι πόροι να μην αφαιρεθούν από τους κατοίκους της Ανδαλουσίας, διότι για τους πόρους που θα χορηγήσει η Ευρωπαϊκή Ένωση στην Ανδαλουσία, χρησιμοποιώντας ως κριτήριο την απογραφή πρέπει να λάβετε υπόψη, τα τετρακόσιες χιλιάδες παιδιά που δεν προσμετρά ο Aznar όταν πρόκειται να τους παράσχει σχολεία και υπηρεσίες.
Κυρία βουλευτή, σας παρακαλώ όλους - μην το εκλάβετε ως μια οποιαδήποτε προειδοποίηση - να ασχοληθούμε με αυστηρώς κοινοτικά θέματα.
Γνωρίζω πως πρόκειται για θέματα πολύ σημαντικά στην Ισπανία και πως υπάρχουν διαφορετικές θεωρήσεις· Επισημαίνω στον κύριο Επίτροπο ότι ο Aznar είναι ο Ισπανός Πρωθυπουργός.
Μπορείτε να απαντήσετε στην ερώτηση.
Κυρία βουλευτή, άκουσα πως διαθέτετε φωνή και ελπίζω η φωνή σας να είναι αρκετά δυνατή για να ακουστεί στη Μαδρίτη, αλλά κατάλαβα καλά πως αυτά που είπατε δεν απευθύνονταν απευθείας σε εμένα.
Σας απάντησα.
Φροντίζω οι πόροι των διαρθρωτικών ταμείων, και κυρίως αυτοί που αφορούν τον στόχο 1, να διατεθούν όπου είναι απαραίτητοι.
Διαθέτουμε κριτήρια τα οποία εφαρμόζονται και γνωρίζουμε εδώ ενδεικτικά τι πρέπει και μπορεί να λάβει καθεμιά από τις περιφέρειες της Ευρώπης.
Αληθεύει επίσης - δεν υπεκφεύγω, αλλά είμαι υποχρεωμένος να αναφέρομαι συνέχεια στον γενικό κανονισμό - πως πρέπει να συζητώ με τις εθνικές αρχές και με την κυβέρνηση κάθε χώρας.
Είναι δικό τους καθήκον να προβαίνουν στην πλέον αντικειμενική και δίκαιη κατανομή.
Χρειάζεται ωστόσο να ενημερωθώ, και γι' αυτό σας είπα πως δεν μπορώ να σας απαντήσω σήμερα.
Μη γνωρίζοντας την απάντηση, έστειλα επιστολή στον Υπουργό Οικονομίας και Οικονομικών στις 14 Δεκεμβρίου.
Δεν έλαβα ακόμα απάντηση και ανυπομονώ πλέον. Θα σας τη διαβιβάσω μόλις τη λάβω.
Λυπούμαι που ο κ. Επίτροπος εγκλωβίζεται για άλλη μια φορά σε μια ευρηματική, και στην προκειμένη περίπτωση παθιασμένη, ομιλία.
Στην Ισπανία - θέλω να το υπενθυμίσω σε όλους σας - δεν είναι ότι βρισκόμαστε σε προεκλογική περίοδο, είναι ότι σε εικοσιπέντε ημέρες είναι οι εκλογές.
Είναι παρήγορο για τον κύριο Επίτροπο ότι σε εικοσιπέντε ημέρες θα διεξαχθούν αυτές οι εκλογές, πράγμα που σημαίνει ότι, ενδεχομένως, δεν θα τεθούν ξανά τέτοιου είδους ερωτήσεις.
Όντως θεωρώ σημαντικό να αναφέρω ότι η Ανδαλουσία πρόκειται να λάβει μια αύξηση 50% στο κοινοτικό πλαίσιο και ότι η Ισπανία κατέχει επίσης ένα ρεκόρ σε ό,τι αφορά την απορρόφηση των ποσών από τα διαρθρωτικά ταμεία, πράγμα που σημαίνει ότι η κατανομή βασίζεται αυστηρά στους κανονισμούς εφαρμογής και ότι γίνεται αποκεντρωμένα μέσω των περιφερειακών αναπτυξιακών σχεδίων και των διαφόρων κοινοτικών πλαισίων στήριξης.
Τέλος, θα ήθελα να υποβάλω μια συγκεκριμένη ερώτηση στον κύριο Επίτροπο: θεωρεί άραγε αναγκαία μια αλλαγή στους κανονισμούς εφαρμογής των διαρθρωτικών ταμείων ή θεωρεί αποδεκτά τα υφιστάμενα κριτήρια κατανομής;
Θεωρώ τη συζήτηση συναισθηματικά φορτισμένη. Κατανοώ σαφώς πως υπάρχει μια διάσταση που δεν είναι αποκλειστικά κοινοτική.
Τούτου ρηθέντος, πρέπει να συνηθίσουμε στην ιδέα πως διεξάγονται μονίμως εκλογές σε όλες τις χώρες της Ένωσης.
Αυτό που με χαροποιεί είναι πως ουσιαστικά οι πόροι των διαρθρωτικών ταμείων γίνονται αντικείμενο συζητήσεων στην Ελλάδα και στην Ισπανία.
Πριν από λίγο μιλούσαμε εδώ για συζητήσεις πολιτών, για δημόσιες συζητήσεις.
Όσο περισσότερο μιλάμε για την Ευρώπη και για όσα κάνει η Ευρώπη για την καθημερινή ζωή, έστω κι αν διαφωνούμε κάπως, τόσο το καλύτερο, αρκεί να μιλάμε αντικειμενικά.
Δεν θα εκφράσω την προσωπική μου άποψη, κύριε βουλευτή, σχετικά με μια ενδεχόμενη αλλαγή του κανονισμού των διαρθρωτικών ταμείων.
Μόλις εγκρίθηκε το περασμένο έτος στο Βερολίνο, και θα τον εφαρμόζω για την επόμενη επταετία.
Θα συζητήσουμε γι' αυτό με την ευκαιρία της έκθεσης σχετικά με τη συνοχή, που θεωρώ ένα σημαντικό ραντεβού εδώ, μαζί σας και ενώπιόν σας, για να προβούμε σε απολογισμό και ταυτόχρονα να χαράξουμε προοπτικές.
Στις αρχές του επόμενου έτους θα έρθει η στιγμή να αναφερθούμε σε ενδεχόμενες αναπροσαρμογές ή τροποποιήσεις.
Επί του παρόντος επιτρέψτε μου, σας παρακαλώ, να εφαρμόσω τον κανονισμό που δεν έχει ακόμα εφαρμοστεί, εφόσον χρονολογείται από τη Σύνοδο Κορυφής του Βερολίνου.
Αυτά μπορώ να πω σήμερα.
Ευχαριστώ πολύ, κύριε Barnier, για τις απαντήσεις σας.
Οι ερωτήσεις αριθ. 48 έως 50 θα απαντηθούν γραπτώς.
Ερώτηση αριθ. 51 του κ.
(H-0049/00):
Θέμα: Νέες εγκαταστάσεις της ΥΕΕΑ Σήμερα, η Υπηρεσία Εναρμόνισης της Εσωτερικής Αγοράς εξακολουθεί να εργάζεται στις παλαιές, προσωρινές, εγκαταστάσεις της, παρά το γεγονός ότι το νέο κτίριό της εγκαινιάσθηκε τον Ιούνιο του 1999.Λόγω αυτής της κάπως παράδοξης κατάστασης, ερωτάται η Επιτροπή:
Για ποιούς λόγους η ΥΕΕΑ δεν έχει ακόμη μετακομίσει στις νέες εγκαταστάσεις της;
Ο αξιότιμος βουλευτής του Κοινοβουλίου απηύθυνε ένα ερώτημα τον Νοέμβριο του 1999 σχετικά με αυτό το ζήτημα, και θα ήθελα να τον παραπέμψω στην απάντηση που του δόθηκε τότε.
Επιπλέον, παρακάλεσα τον πρόεδρο της Υπηρεσίας Εναρμόνισης της Εσωτερικής Αγοράς, δηλαδή της Υπηρεσίας του Alicante, να υποβάλει μετά από αυτό το νέο ερώτημα τα σχόλιά του, βάσει των οποίων θα ήθελα να πληροφορήσω τον κύριο βουλευτή τα εξής:
Η Υπηρεσία Εναρμόνισης της Εσωτερικής Αγοράς δεν είναι ακόμη έτοιμη να χρησιμοποιήσει το νέο κτήριο.
Δυστυχώς υπήρξαν καθυστερήσεις, δεν τηρήθηκαν κάποιες προθεσμίες.
Μένουν να γίνουν ακόμη διάφορες τεχνικές διευθετήσεις, όπως η εγκατάσταση του δικτύου υπολογιστών, των αρχείων, ενός εστιατορίου και της επίπλωσης.
Η εν λόγω Υπηρεσία ασχολείται με τα ζητήματα αυτά και αναμένεται να μεταφερθεί στο νέο κτήριο τον Ιούνιο.
Με αφορμή την προηγούμενη ερώτηση μιλήσαμε για εκλογικά ζητήματα.
Πιστεύω ότι το θέμα συσχετίζεται με αυτή την ερώτηση, διότι, κύριε Επίτροπε, εσείς δεν ήσαστε παρών σε μια φαντασμαγορικά καλούμενη "επίσημη τελετή εγκαινίων" της έδρας της Υπηρεσίας Εναρμόνισης της Εσωτερικής Αγοράς, στις 9 Ιουνίου, μεσούσης της προεκλογικής εκστρατείας, που στην Ισπανία δεν γινόταν μόνο για τις ευρωεκλογές, αλλά και για τις τοπικές και περιφερειακές εκλογές.
Εάν ήσαστε παρών εκεί, σίγουρα θα είχατε νιώσει ντροπή.
Όντως ήταν παρόντες ο Πρόεδρος της Επιτροπής και μερικοί γραμματείς.
Μεσούσης της προεκλογικής περιόδου μια σειρά αξιωματούχων, όλοι του κυβερνώντος κόμματος, έκαναν ομιλίες προεκλογικού χαρακτήρα, που μάλιστα μεταδόθηκαν ζωντανά από την τηλεόραση.
Ιδιαίτερα αξιοπερίεργη ήταν αυτή του Προέδρου της αυτόνομης κοινότητας της Βαλένθια, που επιδόθηκε σε ένα "λιβάνισμα" του έργου της ισπανικής κυβέρνησης και της δικής του, χωρίς να έλθει στο θέμα.
Τα εγκαίνια, μεσούσης της προεκλογικής περιόδου, ενός κτηρίου στο οποίο δεν είχαν περατωθεί ακόμα οι εργασίες, στο οποίο δεν μπόρεσαν να στεγαστούν υπηρεσίες ούτε μετά από οκτώ μήνες, αποτελούν μεγάλο ρεζιλίκι για την ισπανική κυβέρνηση.
Δεν με απασχολεί το γεγονός ότι η ισπανική κυβέρνηση ρεζιλεύτηκε, διότι τελικά ήταν ευθύνη της, όμως με απασχολεί ότι ρεζιλεύτηκε η Επιτροπή επισημοποιώντας με την παρουσία της αυτή την τόσο αχαρακτήριστη ενέργεια.
Για τον λόγο αυτό ερωτώ, κύριε Επίτροπε: σας φαίνεται άραγε φυσικό που εγκαινιάσθηκε ένα κτήριο μεσούσης της προεκλογικής περιόδου χωρίς να έχουν ολοκληρωθεί οι εργασίες; Θεωρείτε φυσικό που η Επιτροπή επισημοποίησε με την παρουσία της αυτή την τόσο αχαρακτήριστη ενέργεια της ισπανικής κυβέρνησης;
Δεν έχω την αρμοδιότητα να προβαίνω σε δηλώσεις σχετικά με την εσωτερική πολιτική κατάσταση ορισμένων κρατών μελών.
Γι' αυτό και θα ήθελα να μη διατυπώσω σχόλια σχετικά με την κατάσταση την οποία μόλις ανέφερε ο κύριος Berenguer.
Ομολογώ ότι δεν γνωρίζω για ποιους λόγους πραγματοποιείται μια συγκεκριμένη τελετή εγκαινίων στην Ισπανία.
Εκφράζω ωστόσο την ελπίδα να χρησιμοποιηθεί το κτήριο το ταχύτερο δυνατόν.
Θέλω εξάλλου να σας ανακοινώσω πως ελπίζω να βρίσκομαι στα τέλη Μαΐου στο Alicante για να μιλήσω σε μια διάσκεψη.
Ελπίζω τότε να χρησιμοποιείται αυτό το κτήριο.
Θα ήθελα να πω στον κ. Επίτροπο ότι δεν πρόκειται για προεκλογική ερώτηση.
Ως μέλη της Επιτροπής Νομικών Θεμάτων παρακολουθήσαμε το θέμα της δημιουργίας αυτού του θεσμικού οργάνου, και βεβαίως είναι σαφές ότι εγκαινιάστηκε για προεκλογικούς λόγους.
Αυτή τη στιγμή - ένα χρόνο μετά - δεν λειτουργεί ακόμα, πράγμα που σημαίνει ότι η Επιτροπή ξόδεψε λεφτά για ψεύτικα εγκαίνια.
Θα έπρεπε να τεθεί το ερώτημα σε ποιον βαθμό αυτή η δαπάνη πόρων για ψεύτικα εγκαίνια ήταν δικαιολογημένη.
Επαναλαμβάνω πως η Ευρωπαϊκή Επιτροπή δεν ασχολείται με τα κίνητρα πίσω από τις ενέργειες των κρατών μελών.
Η Επιτροπή ασχολείται με αυτά που ανακοινώνονται και γίνονται επισήμως.
Δεν σκοπεύουμε να ξεκινήσουμε μια δίκη προθέσεων, ένα procθs d'intention, όπως λέγεται στα γαλλικά.
Ασχολούμαστε μόνο με επίσημες και δημόσιες πράξεις και εκδηλώσεις, όχι με τα διάφορα κίνητρα για την πραγματοποίησή τους.
Γι' αυτό και δυσκολεύομαι να απαντήσω στην ερώτηση του κυρίου Medina.
Η Ευρωπαϊκή Επιτροπή, επαναλαμβάνω, δεν ασχολείται με τους λόγους για τους οποίους καθυστερεί ή επισπεύδεται μια ενέργεια, παρ' όλο που θεωρεί σημαντικό να δοθεί το κτήριο στην Υπηρεσία του Alicante το ταχύτερο δυνατόν.
Εξάλλου, η Επιτροπή επίσης δεν ασχολείται με το εάν διάφορες δαπάνες είναι πραγματικές ή εικονικές.
Για μένα όλες οι δαπάνες είναι πραγματικές.
Δεν έχω να προσθέσω τίποτε άλλο.
Δεδομένου ότι ο συντάκτης της απουσιάζει, η ερώτηση αριθ. 52 καθίσταται άκυρη.
Δεδομένου ότι αναφέρονται στο ίδιο θέμα, οι ερωτήσεις αριθ. 53 και 54 θα εξετασθούν από κοινού.
Ερώτηση αριθ. 53 του κ.
(H-0057/00):
Θέμα: Σουηδική εξαίρεση όσον αφορά τις εισαγωγές αλκοολούχων ποτών Μέχρι το 2004, η Σουηδία απολαύει εξαίρεσης που της επιτρέπει να περιορίζει τις εισαγωγές αλκοολούχων ποτών.
Η σουηδική κυβέρνηση και μεγάλο μέρος της κοινής γνώμης έχουν ταχθεί υπέρ της παράτασης αυτής της εξαίρεσης για λόγους δημόσιας υγείας.
Μπορεί η Επιτροπή να επισημάνει τη θέση της έναντι της σουηδικής εξαίρεσης στις εισαγωγές αλκοολούχων ποτών;
Ερώτηση αριθ. 54 του κ.
(H-0117/00):
Θέμα: Μονοπώλιο στον τομέα των αλκοολούχων ποτών Σε τι ενέργειες προτίθεται να προβεί η Επιτροπή για να εμποδίσει τη Σουηδία να προχωρήσει στην προγραμματιζόμενη προφανώς παράταση του κρατικού μονοπωλίου στον τομέα των αλκοολούχων ποτών και των περιορισμών που συνδέονται με αυτό το καθεστώς, καθώς και για να βοηθήσει στην επιβολή των κανόνων της εσωτερικής αγοράς;
Θα απαντήσω λοιπόν σε αυτά τα δύο ερωτήματα.
Κατά την εισδοχή της στην Ευρωπαϊκή Ένωση επετράπη στη Σουηδία να διατηρήσει ποσοτικούς περιορισμούς στα οινοπνευματώδη ποτά, τα οποία μετέφεραν οι ταξιδιώτες στη χώρα από άλλα κράτη μέλη.
Αυτή η εξαίρεση από την αρχή της ελεύθερης κυκλοφορίας αγαθών και προσώπων εκπνέει την 30ή Ιουνίου του τρέχοντος έτους.
Η Σουηδία ζητά τώρα μια παράταση του μέτρου αυτού για άλλη μια πενταετία, επικαλούμενη την ανάγκη προστασίας της δημόσιας υγείας.
Στο σημείο αυτό η θέση μου είναι σαφής: η Σουηδία έλαβε επαρκή χρονικά περιθώρια από την ένταξή της στην Ένωση προκειμένου να προσαρμόσει την πολιτική της σε μια κατάσταση χωρίς τέτοιους περιορισμούς στις εισαγωγές.
Γι' αυτό και δεν βλέπω κανένα λόγο να προτείνουμε μια παράταση αυτής της εξαίρεσης.
Οι Ευρωπαίοι πολίτες έχουν το δικαίωμα να αγοράζουν αγαθά για προσωπική χρήση σε οποιοδήποτε κράτος μέλος και να μεταφέρουν τα εν λόγω αγαθά σε ένα άλλο κράτος μέλος, χωρίς αυτά να υπόκεινται σε ελέγχους και χωρίς να πληρώνουν ξανά φόρο κατά την εισαγωγή τους στο κράτος προορισμού.
Πρόκειται για μια θεμελιώδη αρχή της εσωτερικής αγοράς και κάθε εξαίρεση από αυτή οφείλει να είναι μόνο προσωρινή.
Θέλουμε να μεριμνήσουμε, ούτως ώστε και οι Σουηδοί πολίτες να μπορούν να απολαύουν τώρα των προνομίων που τους παρέχει η εσωτερική αγορά, όπως ακριβώς και όλοι οι άλλοι πολίτες της Ευρωπαϊκής Ένωσης.
Αυτό δεν σημαίνει καθόλου βέβαια ότι δεν συμμερίζομαι τις ανησυχίες που εκφράζονται στη Σουηδία σχετικά με τα πιθανά προβλήματα στη δημόσια υγεία που μπορεί να προκαλέσει η κατάχρηση των οινοπνευματωδών ποτών.
Μια πρόσφατη μελέτη που πραγματοποίησε ο Καθηγητής Lindgren στο Πανεπιστήμιο του Lund κατέδειξε, ωστόσο, ότι η κατάργηση των περιορισμών δεν θα προξενούσε αύξηση της κατανάλωσης οινοπνευματωδών ποτών στη Σουηδία.
Είχα την ευκαιρία να συζητήσω δύο φορές τη θέση μου με τον κύριο Ringholm, τον Σουηδό Υπουργό Οικονομικών.
Την προηγούμενη εβδομάδα συζήτησα το ζήτημα αυτό και με την επιτροπή οικονομικών του σουηδικού κοινοβουλίου.
. (SV) Ευχαριστώ για την απάντηση, κύριε Επίτροπε.
Θέλω απλώς να εκφράσω τη λύπη μου για το γεγονός ότι υπάρχει ένα λάθος στην ερώτησή μου, διότι η σωστή ημερομηνία είναι βέβαια η 1η Ιουλίου του 2000 και όχι του 2004, όπως αναφέρεται.
Κατανοώ εν μέρει τη θέση της Επιτροπής να είναι προσωρινές οι εξαιρέσεις.
Είναι ένας φυσιολογικός κανόνας.
Παρ' όλα αυτά θα ήθελα να θέσω δύο ερωτήσεις: σκοπεύετε να συνεχίσετε τη συζήτηση με τη σουηδική κυβέρνηση όσον αφορά την παράταση των εξαιρέσεων, π.χ. για όσο διάστημα ισχύουν οι εξαιρέσεις για τη Δανία και τη Φινλανδία;
Η δεύτερη ερώτησή μου αφορά τη συνολική πολιτική σχετικά με το αλκοόλ.
Αυτό το θέμα μπορεί κανείς βέβαια να το δει ως κάτι που αφορά την ενιαία αγορά, μπορεί όμως και να το δεί ως ένα θέμα δημόσιας υγείας για ολόκληρη την ΕΕ.
Ποιον ρόλο παίζει η πολιτική σχετικά με το αλκοόλ στο έργο της Επιτροπής και ποιον ρόλο παίζουν οι παράμετροι της δημόσιας υγείας; Η πολιτική σχετικά με το αλκοόλ σε ολόκληρη την Ευρώπη δεν αφορά μόνο την ενιαία αγορά, αλλά και τη δημόσια υγεία.
Αν είχαμε λάβει συνολικά υπόψη αυτές τις παραμέτρους, θα ήταν ίσως ευκολότερο να συζητήσουμε με τη Σουηδία.
Θα ήθελα να ευχαριστήσω τον κύριο Andersson για τη δεύτερη ερώτηση που μου απηύθυνε, ερώτηση στην οποία θα ήθελα να απαντήσω ως εξής:
Κατ' αρχήν η Φινλανδία και η Δανία έχουν εξασφαλίσει εξαιρέσεις από τον βασικό κανόνα της ελεύθερης κυκλοφορίας αγαθών μέχρι το 2003.
Οι χώρες αυτές υιοθετούν τη στιγμή αυτή προκαταρκτικά μέτρα, ούτως ώστε να είναι έτοιμες το 2003 για την ελευθέρωση των εισαγωγών οινοπνευματωδών ποτών.
Όσον αφορά στη Σουηδία, η κατάσταση είναι διαφορετική.
Το 1995 συμφωνήθηκε μια πενταετής αναβολή για τη χώρα αυτή, αναβολή η οποία σύντομα πρόκειται να εκπνεύσει.
Δεν άκουσα κανένα επιχείρημα μέχρι τώρα, βάσει του οποίου η Ευρωπαϊκή Επιτροπή θα μπορούσε να δεχθεί μια παράταση αυτής της περιόδου.
Δεύτερον, βρισκόμαστε σε συνεχή επαφή με τη σουηδική κυβέρνηση.
Τη Δευτέρα 6 Μαρτίου, κύριε Andersson, θα μεταβώ στη Στοκχόλμη για να συζητήσω το ζήτημα με τον Υπουργό Οικονομικών, κύριο Ringholm, καθώς και με βουλευτές του σουηδικού κοινοβουλίου, αλλά, εάν χρειαστεί, και με τον Πρωθυπουργό ή με άλλους Υπουργούς, για να συζητήσουμε λεπτομερέστερα το ζήτημα αυτό, το οποίο καταλαβαίνω ότι είναι ιδιαίτερα επίμαχο στη Σουηδία.
Τρίτον, καταλαβαίνω φυσικά απολύτως ότι η δημόσια υγεία παίζει έναν σημαντικό ρόλο στα πλαίσια αυτού του ζητήματος.
Επαναλαμβάνω το συμπέρασμα στο οποίο κατέληξε η μελέτη του Δρ. Lindgren στο Πανεπιστήμιο του Lund, ότι δηλαδή οι περιορισμοί στις εισαγωγές οινοπνευματωδών ποτών δεν επηρεάζουν την κατανάλωση οινοπνεύματος στη Σουηδία.
Τίθεται βέβαια το ερώτημα από πού προέρχονται οι ποσότητες οινοπνευματωδών ποτών οι οποίες δεν εισάγονται από ταξιδιώτες.
Η απάντηση είναι ότι εισάγονται λαθραία ή ότι παράγονται παράνομα από τους ίδιους τους κατοίκους της Σουηδίας, και όπως γνωρίζει ο κύριος Andersson η κατάσταση αυτή είναι ιδιαίτερα επικίνδυνη και εις βάρος της δημόσιας υγείας.
Ίσως βέβαια ο κύριος Andersson θεωρεί ότι η δημόσια υγεία είναι το σημαντικότερο κριτήριο για τον περιορισμό των εισαγωγών οινοπνευματωδών ποτών.
Στην περίπτωση όμως αυτή θα έπρεπε όχι μόνον η Σουηδία, αλλά και όλες οι χώρες της Ευρωπαϊκής Ένωσης, να απαγορεύσουν κάθε πώληση οινοπνευματωδών ποτών.
Κάτι τέτοιο είχαν εφαρμόσει στο παρελθόν οι Ηνωμένες Πολιτείες.
Ο κύριος Andersson θα γνωρίζει τι σημαίνει η λεγόμενη ποτοαπαγόρευση.
Θα γνωρίζει επίσης και τις συνέπειές της στις δραστηριότητες της μαφίας στις Ηνωμένες Πολιτείες, οι οποίες τελικά αναγκάστηκαν να αποφασίσουν την άρση της ποτοαπαγόρευσης.
Αυτό σημαίνει ότι φυσικά θα πρέπει να προστατεύεται η δημόσια υγεία, όχι ωστόσο μέσω της ποτοαπαγόρευσης, γιατί ένα τέτοιο μέτρο θα ήταν αναποτελεσματικό.
Κύριε Πρόεδρε, στην πραγματικότητα πρόκειται για τα έσοδα από το σουηδικό μονοπώλιο οινοπνευματωδών ποτών και, αν η σουηδική κυβέρνηση θεωρεί ότι πρέπει να καλύπτει με τον τρόπο αυτό τις δαπάνες για την υγεία, τότε έχουμε την απόδειξη ότι πρόκειται για στρέβλωση του ανταγωνισμού δεδομένου ότι άλλα κράτη χρηματοδοτούν τα ίδια τις δαπάνες για την υγεία χωρίς να διαθέτουν μονοπώλιο των οινοπνευματωδών ποτών.
Η ερώτησή μου είναι αν γνωρίζετε ότι υπάρχουν και μελέτες σύμφωνα με τις οποίες μέτρια κατανάλωση οινοπνευματωδών υψηλής ποιότητας, λ.χ. του οίνου της Φρανκονίας ή της βαυαρικής μπύρας, κάνουν καλό στην υγεία, και από αυτή την άποψη θα μπορούσαν ακόμη και να επιφέρουν ελαφρύνσεις στον σουηδικό κρατικό προϋπολογισμό.
Αν κατάλαβα καλά, ο κύριος Posselt αναφέρθηκε στις δημοσιονομικές πλευρές του προβλήματος.
Εάν δεν απατώμαι, η υψηλή φορολογία στα οινοπνευματώδη ποτά στη Σουηδία ανάγεται στο έτος 1638. Από τότε μέχρι σήμερα το σουηδικό κράτος εισπράττει ένα σημαντικό τμήμα των φορολογικών του εσόδων από την πώληση των προϊόντων αυτών.
Ως γνωστόν, υπάρχει τη στιγμή αυτή ένα κρατικό μονοπώλιο, κάτι που δεν συνάδει με την κοινοτική νομοθεσία.
Βέβαια, όσον αφορά τις ευεργετικές συνέπειες του οινοπνεύματος - διότι σε αυτές νομίζω ότι αναφέρθηκε ο κύριος Posselt - συμφωνώ απολύτως μαζί του: πιστεύω ότι ένα μπουκάλι καλό κρασί είναι εξαιρετικά χρήσιμο για την υγεία, αλλά βοηθά ιδιαίτερα και στις κοινωνικές συναναστροφές, και γι' αυτό θα μπορούσαμε να πιούμε κανένα μπράντι στο μπαρ του Κοινοβουλίου ο κύριος Posselt, ο κύριος Andersson και ο υποφαινόμενος.
Κύριε Πρόεδρε, άκουσα με ενδιαφέρον την απάντηση του Επιτρόπου σχετικά με την ανάγκη εφαρμογής των νόμων της ενιαίας αγοράς.
Διερωτώμαι εάν μπορεί να πει κατά πόσο θεωρεί την απάντησή του συμβατή με την αποτυχία της Επιτροπής να οδηγήσει τη γαλλική κυβέρνηση στο Δικαστήριο των Ευρωπαϊκών Κοινοτήτων σχετικά με την εφαρμογή του γαλλικού Loi et Vin (νόμου περί οίνου), που στην πραγματικότητα εμποδίζει τους κανόνες της ενιαίας αγοράς να εφαρμοστούν στην πώληση αλκοολούχων ποτών στη Γαλλία.
Μπορούμε τώρα να περιμένουμε από την Ευρωπαϊκή Επιτροπή να προσφύγει στο Ευρωπαϊκό Δικαστήριο εναντίον της Γαλλικής Δημοκρατίας;
(ΕΝ) Θα ήθελα να απαντήσω πολύ σύντομα στη ερώτηση που έθεσε ο αξιότιμος βουλευτής, καθόσον το εν λόγω θέμα εξετάζεται τώρα επισταμένως από την Επιτροπή.
Η Επιτροπή πρέπει να αποφασίσει εάν το θέμα θεωρείται λήξαν ή εάν πρέπει να προσφύγει γι' αυτό στο Ευρωπαϊκό Δικαστήριο.
Η απάντησή μου ίσως να μην είναι ικανοποιητική αυτή τη στιγμή, αλλά θα ήθελα να διαβεβαιώσω τον αξιότιμο βουλευτή πως η Επιτροπή θα λάβει την απόφαση σε λίγες εβδομάδες.
Ζητώ την κατανόηση του βουλευτή για τη μικρή αυτή καθυστέρηση στην απόφαση της Επιτροπής.
Κύριε Επίτροπε, έχετε κάποιον λόγο για λόγους δημόσιας υγείας να υπάρχει διαφορετικός φορολογικός συντελεστής π.χ. στο σκοτσέζικο ουίσκι και στον γαλλικό οίνο Bordeaux ή ακόμη στη βαυαρική μπύρα του συναδέλφου μου; Μπορείτε να εξετάσετε το ενδεχόμενο της εφαρμογής μιας ίσης φορολογικής βάσης για τα αλκοολούχα ποτά στην Ευρώπη;
(ΕΝ) Το θέμα των ειδικών φόρων κατανάλωσης, στο οποίο αναφέρεται ο αξιότιμος βουλευτής, αποτελεί αποκλειστικό δικαίωμα του ενδιαφερόμενου κράτους μέλους.
Η Επιτροπή δεν διαθέτει μέσα για να επιβάλει οποιαδήποτε μείωση ή αύξηση των ειδικών φόρων κατανάλωσης στα αλκοολούχα προϊόντα ή σε οποιαδήποτε άλλα προϊόντα.
Προς το τέλος του τρέχοντος έτους η Επιτροπή θα υποβάλει έκθεση σχετικά με τις διαφορές στους ειδικούς φόρους κατανάλωσης μεταξύ των κρατών μελών.
Αναμφίβολα θα ξεκινήσει συζήτηση με το Κοινοβούλιο και με το Συμβούλιο σχετικά με την παρούσα κατάσταση, που καταδεικνύει ότι υπάρχουν πάρα πολλές διαφορές στα ποσοστά των ειδικών φόρων κατανάλωσης μεταξύ των κρατών μελών.
Για παράδειγμα - νομίζω ότι ο αξιότιμος βουλευτής αναφέρθηκε σε αυτό - δεν επιβάλλεται κανένας ειδικός φόρος κατανάλωσης στο κρασί στη Γαλλία, ενώ επιβάλλεται στο Ηνωμένο Βασίλειο.
Αυτό οδηγεί σε στρέβλωση της εσωτερικής αγοράς, διότι το κρασί μεταφέρεται παράνομα από τη Γαλλία στο Ηνωμένο Βασίλειο.
Το ερώτημα αναφέρεται ειδικά στη σχέση ανάμεσα στους ειδικούς φόρους κατανάλωσης και την περιεκτικότητα οινοπνεύματος στα προϊόντα που υπόκεινται στους εν λόγω φόρους.
Η Επιτροπή δεν διαθέτει εδώ μέσα επιρροής.
Στην περίπτωση της Σουηδίας ο ειδικός φόρος κατανάλωσης χρησιμοποιείται πράγματι ως μέσο για τον περιορισμό της κατανάλωσης οινοπνεύματος.
Μολονότι αυτό οδηγεί σε διαφορές στους ειδικούς φόρους κατανάλωσης ανάμεσα στη Σουηδία και τα υπόλοιπα κράτη μέλη της Ένωσης - και αυτό από μόνο του αυξάνει το διασυνοριακό λαθρεμπόριο αλκοολούχων προϊόντων - αποτελεί νόμιμο μέσο περιορισμού της κατανάλωσης οινοπνεύματος.
Υπάρχει φυσικά ελαστικότητα ζήτησης, σε αυτή την περίπτωση ελαστικότητα τιμής της ζήτησης.
Δεν είμαι ακριβώς σίγουρος πόσο μεγάλη είναι, αλλά δεν είναι μηδενική, και ως εκ τούτου πρέπει να έχει κάποια επίδραση.
Η ερώτησή μου θα ήταν σχεδόν η ίδια με την ερώτηση που έθεσε ο κ. Purvis, αλλά θα ήθελα να επεκταθώ ακόμη περισσότερο στο θέμα.
Όντως, όπως λέτε, οι ειδικοί φόροι κατανάλωσης αποτελούν αποκλειστικό δικαίωμα των κρατών μελών, ωστόσο η χρήση αυτού του δικαιώματος κατά τρόπο μεροληπτικό εις βάρος παραγωγών σε ένα μέρος της Κοινότητας έναντι των υπολοίπων, ενδεχομένως, να αντίκειται επίσης στην αρχή της ενιαίας αγοράς.
Για παράδειγμα, εάν λάβουμε υπόψη αυτό που σκέφτεται μάλλον ο κ. Purvis και εγώ, το ουίσκι βύνης που παράγουν κάποιες περιοχές των Highlands - μια πολύ απομακρυσμένη περιφέρεια της Ευρώπης, οικονομικώς πολύ ασθενής, όπου μια ολόκληρη αγροτική κοινότητα, καθώς και μια κοινότητα που ζει από την απόσταξη βασίζονται σε αυτό - μια γενική πρακτική μεγαλύτερης φορολόγησης του οινοπνεύματος στο σκοτσέζικο ουίσκι, το ολλανδικό τζιν ή το δανικό aquavit από ό,τι του οινοπνεύματος στη μπύρα ή το κρασί μου φαίνεται μεροληπτική και μεροληπτική χρήση ενός μέσου που είναι ομολογουμένως αποκλειστικό δικαίωμα των κρατών μελών.
(ΕΝ) Θα ήθελα να διαβεβαιώσω τον κ. MacCormick και άλλους βουλευτές του Ευρωπαϊκού Κοινοβουλίου ότι η παρούσα κατάσταση, σύμφωνα με την οποία οι ειδικοί φόροι κατανάλωσης διαφέρουν μεταξύ των κρατών μελών είναι όντως κάτι που δεν συμβάλει στην ορθή λειτουργία της εσωτερικής αγοράς.
Δεν χρειάζεται να περιοριστούμε μόνο στα αλκοολούχα ποτά.
Εάν πάρουμε για παράδειγμα το πετρέλαιο, βλέπουμε ότι οι ειδικοί φόροι κατανάλωσης στη Γερμανία είναι διαφορετικοί από τους ειδικούς φόρους κατανάλωσης στην Ολλανδία, και κατά συνέπεια οι Ολλανδοί οδηγοί διασχίζουν τα σύνορα και γεμίζουν τα ντεπόζιτά τους στη Γερμανία.
Αυτό αποτελεί πράγματι στρέβλωση της εσωτερικής αγοράς.
Εάν ήταν στο χέρι μου, θα κουνούσα το μαγικό ραβδί μου και θα εξίσωνα τους ειδικούς φόρους κατανάλωσης σε ολόκληρη της Ευρώπη.
Ως αποτέλεσμα, δεν θα υπήρχε πλέον λαθρεμπόριο προϊόντων, εκτός κι αν τα προϊόντα ήταν πραγματικά πιο ακριβά στο ένα κράτος μέλος σε σχέση με το άλλο.
Δεν έχω όμως κανένα μαγικό ραβδί και δεν είναι στο χέρι μου.
Είναι ένας τομέας όπου χρειάζεται ομοφωνία, όπως γνωρίζει ο κ. MacCormick, και δεν θα συμβεί κάτι τέτοιο εκτός κι αν τα κράτη μέλη συμφωνήσουν σχετικά με την εξίσωση των ειδικών φόρων κατανάλωσης.
Για μια ακόμη φορά, προς το τέλος τους τρέχοντος έτους, η Επιτροπή θα υποβάλει έκθεση σχετικά με τη σημερινή κατάσταση όσον αφορά τους ειδικούς φόρους κατανάλωσης, και είμαι προφανώς διαθέσιμος για οποιαδήποτε συζήτηση με το Κοινοβούλιο σχετικά με την εν λόγω έκθεση.
Ευχαριστώ πολύ, κύριε Επίτροπε.
Σήμερα θα σας ακούσουμε και θα κοιτάξουμε να πιούμε ένα ποτηράκι - ή ενδεχομένως δύο - κρασί Αλσατίας, που δεν γνωρίζουμε πόσο φορολογείται, αν και υποθέτω πως θα υπόκειται και αυτό σε υψηλή φορολογία.
Δεδομένου ότι εξαντλήθηκε ο προβλεπόμενος για την Ώρα των Ερωτήσεων προς την Επιτροπή χρόνος οι ερωτήσεις αριθ. 55 έως 114 θα απαντηθούν γραπτώς.
Η Ώρα των Ερωτήσεων προς την Επιτροπή έληξε.
(Η συνεδρίαση διακοπείσα στις 19.30 συνεχίζεται στις 21.00)
Κοινοτική πολιτική στον τομέα των υδάτων (συνέχεια)
Η ημερήσια διάταξη προβλέπει τη συνέχεια της συζήτησης σχετικά με τη σύσταση για τη δεύτερη ανάγνωση που αφορά την κοινοτική πολιτική στον τομέα των υδάτων.
Κύριε Πρόεδρε, η κατάσταση του γλυκού νερού στην Ευρώπη δεν είναι τόσο σοβαρή όσο σε άλλα μέρη του κόσμου, αλλά σε γενικές γραμμές έχει διαπιστωθεί ότι η ζήτηση του νερού αυξάνεται συνεχώς, ενώ η ποιότητά του υποβαθμίζεται.
Σε αυτό το πρόβλημα θα πρέπει να προστεθεί και εκείνο της ρύπανσης των υδάτων που πλήττει τα πιθανά νέα κράτη μέλη της Ανατολικής Ευρώπης.
Πρόσφατα εξάλλου έσπασε μια δεξαμενή με κυάνιο στη Ρουμανία, απειλώντας υδροφόρους ορίζοντες που εφοδιάζουν την Γιουγκοσλαβία.
Απ' όσο γνωρίζω, η κυρία Wallstrφm, την οποία χαιρετίζω για την παρουσία της απόψε, θα επισκεφθεί την περιοχή.
Πιστεύω ότι καμία χώρα, καμία κυβέρνηση και βέβαια κανένας βουλευτής αυτού του Σώματος δεν μπορεί να μην αναγνωρίσει την αναγκαιότητα αυτής της οδηγίας, προκειμένου να σταματήσει ο σημερινός κατακερματισμός της πολιτικής των υδάτων και να διευκολυνθεί η έναρξη λειτουργίας ενός προγράμματος συγκεκριμένων μέτρων για κάθε υδρογεωλογική λεκάνη.
Η κυοφορία υπήρξε δύσκολη και περίπλοκη, τα συμφέροντα που εμπλέκονται είναι ποικίλα και οι γνώμες διιστάμενες.
Δεν έχω καμία αμφιβολία ότι η εισηγήτρια αυτής της κοινοβουλευτικής περιόδου, η κυρία Leinemann, έχει καταβάλει μεγάλη προσπάθεια για να συμβιβάσει και να ξανασυμβιβάσει θέσεις, και το πέτυχε σε σημαντικό βαθμό.
Βέβαια, το να γνωρίζει και να αξιολογεί κανείς σωστά όλες τις καταστάσεις και τις προσδοκίες είναι ένα έργο σχεδόν αδύνατο.
Ανήκω σε μια χώρα το νότιο τμήμα της οποίας βρέχεται από τη Μεσόγειο και στο οποίο η διαθεσιμότητα των υδάτων συνδέεται ιστορικά με τις ιδιομορφίες μιας ευμετάβλητης κλιματολογικής κατάστασης και μιας δύσκολης εδαφικής διαμόρφωσης.
Η περιοχή της Μεσογείου αναγκάστηκε να αγωνιστεί για την ανάπτυξή της, προσπαθώντας να ξεπεράσει αυτές τις αντιξοότητες αιώνα με τον αιώνα, χρόνο με τον χρόνο, μέρα με την ημέρα, μέχρι και σήμερα ακόμη.
Γι' αυτό πιστεύουμε ότι είναι ουσιαστική η πρακτική εφαρμογή που ορίζει η οδηγία, όσον αφορά την υποχρέωση που περιλαμβάνεται στο άρθρο 164 της Συνθήκης, το οποίο προβλέπει ότι η κοινοτική νομοθεσία πρέπει να λαμβάνει υπόψη τη διαφορετικότητα των περιφερειών της.
Ακριβώς σχετικά με την εφαρμογή αυτής της αρχής, η ισπανική αντιπροσωπεία του Ευρωπαϊκού Λαϊκού Κόμματος θα καταψηφίσει τις τροπολογίες 4 - αιτιολογική σκέψη 21 - 13 και 49 - άρθρο 11, σημείο δ) - δεδομένου ότι συνεπάγονται σοβαρό περιορισμό ενός τομέα διαχείρισης που εμπίπτει αποκλειστικά στην αρμοδιότητα των κρατών μελών, της ρύθμισης δηλαδή των υδάτινών τους πόρων.
Θα είναι πολύ δύσκολο για την Επιτροπή να κατορθώσει να καθορίσει τις προϋποθέσεις για τη ρύθμισή τους στις διάφορες περιφέρειες, λαμβάνοντας υπόψη τις διαφορετικές εσωτερικές ισορροπίες που πάντοτε επεισέρχονται και που απαιτούν σε κάθε περίπτωση βαθιά γνώση των διαφορετικών περιοχών και των θιγόμενων συμφερόντων.
Επιπλέον, απορρίπτουμε τις τροπολογίες που αποσκοπούν στην πλήρη ενσωμάτωση του κόστους των υδάτων για το έτος 2010.
Αναμφισβήτητα πρέπει να καθορίσουμε τιμές του ύδατος που να παρέχουν στους χρήστες κίνητρα για αποτελεσματική χρήση του, αλλά παράλληλα να επιτρέπουν τη διατήρηση της ανταγωνιστικότητας των παραγωγικών τομέων των περιοχών που βρίσκονται στη μειονεκτικότερη θέση και να μην εμποδίζουν τη θεμιτή ανάπτυξή τους.
Θα ήθελα, τέλος, να αναφερθώ στις τροπολογίες σχετικά με τις επικίνδυνες ουσίες, για τις οποίες ορίζεται ότι πρέπει να φθάσουν σε μηδενικά ή σχεδόν μηδενικά επίπεδα ρύπανσης.
Ακόμη δεν έχουν ανακαλυφθεί μηδενικά επίπεδα ρύπανσης για καμία δραστηριότητα του ανθρώπου.
Κυρίες και κύριοι, δεν θα εξυπηρετούσαμε καθόλου τους γενικότερους στόχους αυτής της σημαντικής οδηγίας αν δεν είμαστε ικανοί να της προσδώσουμε την απαραίτητη ευελιξία και προσαρμοστικότητα, ώστε να διασφαλίσουμε την τήρησή της.
Ελπίζω ότι για μια ακόμη φορά το Ευρωπαϊκό Κοινοβούλιο θα ψηφίσει έχοντας συνείδηση της πραγματικότητας και με σεβασμό στην αρχή της επικουρικότητας, επιζητώντας μια σωστή ισορροπία ανάμεσα στους περιβαλλοντικούς στόχους και στους οικονομικούς και κοινωνικούς προβληματισμούς, τα τρία κύρια στοιχεία για την επίτευξη της αειφόρου ανάπτυξης που τόσο επιθυμούμε όλοι.
Αξιότιμε κύριε Πρόεδρε, αξιότιμη κυρία Επίτροπε, αυτή είναι μια πάρα πολύ σημαντική οδηγία.
Ο στόχος εξάλλου είναι να βελτιώσουμε την ποιότητα του νερού και την ασφάλεια του συστήματος ύδρευσης.
Οι πολίτες πρέπει να έχουν δικαίωμα στο καθαρό νερό.
Αυτό είναι σημαντικό όχι μόνο από περιβαλλοντικής πλευράς, αλλά και σε ό,τι αφορά τη δημόσια υγεία.
Δεν μιλώ τόσο για εμένα την ίδια, διότι τυχαίνει να ανήκω σε εκείνους τους ελάχιστους ευτυχείς Ευρωπαίους οι οποίοι μπορούν να πίνουν νερό κατευθείαν από τη δική τους λίμνη δίπλα στο σπίτι τους.
Πρέπει να φροντίσουμε να κινητοποιηθούμε γρήγορα σε ό,τι αφορά τη βελτίωση της ποιότητας του νερού.
Πρέπει να στρωθούμε αμέσως στη δουλειά.
Δεν έχουμε περιθώριο για καθυστέρηση.
Είναι σημαντικό το γεγονός ότι το χρονοδιάγραμμα είναι φιλόδοξο.
Κατά τη γνώμη μου, στην πραγματικότητα δεν είναι υπερβολικά φιλόδοξο, εάν λάβουμε ως αφετηρία το γεγονός ότι πρέπει να περιμένουμε το 2020 για να μη διοχετεύουμε πλέον ρύπους στα ύδατα, και θα επιδιώξουμε έως τότε να πετύχουμε επίπεδα πλησίον του μηδενός ως προς τους ρύπους και τις δηλητηριώδεις ουσίες.
Το θέμα είναι βέβαια ότι θα πράξουμε εκείνο που είναι τεχνικά δυνατό, δεν τίθεται φυσικά ζήτημα για κάτι παραπάνω, όμως εμείς πρέπει να είμαστε αρκετά φιλόδοξοι.
Θέλω να επισημάνω ένα θέμα για το οποίο έγινε λόγος και νωρίτερα.
Κατά τη γνώμη μου, η Επιτροπή Περιβάλλοντος περιόρισε με υπερβολική αυστηρότητα το ζήτημα της μεταφοράς ύδατος.
Το εν λόγω πρόβλημα δεν είναι μόνο πρόβλημα της Ισπανίας, είναι επίσης πρόβλημα των Σκανδιναβικών χωρών, και αληθινά ελπίζω στα θέματα αυτά να εμπιστευθούμε τις εθνικές λύσεις, όταν αυτές είναι καλύτερες για το περιβάλλον και την οικονομία από εκείνες που παρουσιάστηκαν τώρα στην οδηγία.
Κύριε Πρόεδρε, κυρία Επίτροπε, συγχαρητήρια κυρία Lienemann για τη θαυμάσια εργασία σας.
Το νερό και ο αέρας βρίσκονται παντού γύρω μας.
Τα μοιραζόμαστε με όλους τους ανθρώπους στη γη.
Το νερό αποτελεί μια προϋπόθεση για την ύπαρξη ανθρώπινης ζωής και, σ' αυτήν τη ζωή, ζούμε ολοένα και περισσότεροι.
Νωρίτερα σήμερα, ο κ. Schleicher άφησε να εννοηθεί η προσδοκία να έχουμε καθαρό νερό είναι μη ρεαλιστική.
Αυτό είναι απολύτως εσφαλμένο.
Αυτό που δεν είναι ρεαλιστικό είναι η σταδιακή επιδείνωση της ποιότητας του νερού, η σταδιακή επιδείνωση των προϋποθέσεων της ζωής.
Ιδιαίτερα μη ρεαλιστικό είναι για τη γεωργία, που εξαρτάται περισσότερο απ' ό,τιδήποτε άλλο από την καθαρή φύση και τους καθαρούς πόρους.
Γι' αυτόν τον λόγο, θέλω να απευθύνω έκκληση στους βουλευτές του Κοινοβουλίου να συνειδητοποιήσουν ότι η θέσπιση αυστηρών προϋποθέσεων για είναι το περιβάλλον καθαρό αποτελεί μακροπρόθεσμα την πιο ρεαλιστική προοπτική.
Κύριε Πρόεδρε, εμείς υποστηρίζουμε, και εγώ προσωπικά υποστηρίζω την έκθεση της κ. Lienemann και τους στόχους που θέτει και η οδηγία που εξετάζουμε.
Ωστόσο θα έπρεπε να δούμε κάποια σημεία λίγο παραπάνω.
Παραδείγματος χάρη, στη χώρα μου, κύριε Πρόεδρε, ένα τεράστιο πρόβλημα είναι οι εκτροπές ποταμών και οι απορροφήσεις νερών από λίμνες με ψευδοαναπτυξιακά επιχειρήματα και με μεγάλους κινδύνους βεβαίως για τα υπόγεια νερά, τους υδροφόρους ορίζοντες και τα επιφανειακά νερά.
Γιααυτό και θεωρώ ότι, άσχετα αν καταλήξουμε τελικά ποιός αποφασίζει να γίνουν τέτοιες εκτροπές, θα πρέπει οι προδιαγραφές που θα είναι κοινές για όλους μας να είναι πάρα πολύ ισχυρές.
Ωστόσο, το μέγα θέμα, κυρία Επίτροπε, είναι κατά τη γνώμη μου ο προγραμματισμός της αποκατάστασης των υδροφόρων οριζόντων και της φυσικής ροής των ποταμών και του φυσικού περιεχομένου λιμνών, η οποία πρέπει να γίνει στα δέκα χρόνια που προγραμματίζουμε.
Και νομίζω ότι τέτοια έργα θα πρέπει να είναι και επιλέξιμα, ώστε να μπορούν να χρηματοδοτηθούν, γιατί στο κάτω κάτω αυτή η αποκατάσταση μπορεί να αποδειχθεί εξαιρετική αναπτυξιακή πολιτική.
Κύριε Πρόεδρε, σε βασικές γραμμές έχουμε ενώπιόν μας καλές ρυθμίσεις.
Θέτουν εφικτά πρότυπα που βασίζονται στην αρχή της επικουρικότητας και στη διαχείριση των λεκανών απορροής ποταμού.
Οι στόχοι τους για καλής ποιότητας πόσιμο νερό και για καλής ποιότητας νερό για την πανίδα, καθώς και οι περιβαλλοντικές και οικονομικές επιδιώξεις τους βαίνουν προς τη σωστή κατεύθυνση.
Η αποτροπή της μόλυνσης και της επιδείνωσης της κατάστασης των υδάτων πρέπει να είναι η ενδεδειγμένη καθώς και η ικανότητα διαχείρισης των υδάτων σε περιόδους ξηρασίας και πλημμυρών.
Έχουμε τρία σημαντικά προβλήματα: το πρώτο είναι η μεταφορά υδάτων μεταξύ των λεκανών απορροής ποταμού.
Αυτό είναι ένα ζήτημα που επηρεάζει τους συναδέλφους μου από την Ισπανία, την Ιρλανδία και το Ηνωμένο Βασίλειο.
Οι τροπολογίες αριθ.
4, 49 και 87 δεν μπορούν να γίνουν αποδεκτές, διότι θα περιόριζαν την ικανότητα μιας χώρας να μεταφέρει νερό από τις περιοχές όπου αφθονεί στις περιοχές που το χρειάζονται, είτε πρόκειται για άγονες είτε για αστικές περιοχές.
Δεύτερον, πρέπει να έχουμε ρεαλιστικούς στόχους, αλλά παρ' όλα αυτά στόχους.
Εξετάζοντας π.χ. την τροπολογία αριθ. 7, η οποία απαιτεί την πλήρη εξάλειψη των φυσικά παραγόμενων ουσιών, αντιλαμβάνεται κανείς ότι ορισμένοι από τους στόχους που τίθενται είναι ουτοπικοί.
Το ίδιο συμβαίνει για ορισμένους από τους στόχους που τίθενται για επίπεδα πλησίον του μηδενός - στα αγγλικά πρόκειται για όρο χωρίς νόημα.
Χρειάζεται να τους εξετάσουμε πολύ προσεκτικά.
Η έννοια της συνεχούς μείωσης, όπως αναφέρεται στην τροπολογία αριθ. 58, είναι πολύ καλύτερη.
Τρίτον, θέτω ένα πρόβλημα που αντιμετωπίζει ο κλάδος παραγωγής του σκωτσέζικου ουίσκι.
Το σκωτσέζικο ουίσκι - ιδιαίτερα το ουίσκι βύνης, που είναι και το καλύτερο - απαιτεί άντληση ύδατος, το οποίο χρησιμοποιείται σε κάποια ποσότητα και στη συνέχεια επιστρέφει στην υδροφόρο πηγή του.
Μέρος αυτού καταλήγει στο μπουκάλι και πίνεται.
Πρέπει να διασφαλίσουμε ότι οι τροπολογίες αριθ. 49 και 87 θα συμπεριλάβουν την εξαίρεση που διαγράφηκε, ώστε το ουίσκι που καταναλώνεται να παραμείνει "υψηλής ποιότητας", κάτι που σημαίνει ότι πρέπει να χρησιμοποιείται καλό σκωτσέζικο τυρφώδες νερό.
Αυτό είναι το τρίτο αίτημά μου - να εξετάσουμε προσεκτικά αυτά τα μέτρα προτού εγκρίνουμε το σύνολο των ρυθμίσεων.
Κύριε Πρόεδρε, θέλουμε καταρχήν να καταγγείλουμε την απύθμενη υποκρισία εκείνων που, ενώ κόπτονται για το περιβάλλον και το νερό, προκαλούν με εγκληματικές ενέργειες όπως οι επιθέσεις κατά της Γιουγκοσλαβίας, εκτός από τις χιλιάδες νεκρών και τραυματιών, και τεράστιες οικολογικές καταστροφές και στους υδάτινους πόρους, καθιστώντας τους όχι μόνο άχρηστους αλλά και εξαιρετικά επιβλαβείς.
Επίσης, σχετικά με την έκθεση θα θέλαμε να πούμε ότι ως προς την αρχή της ανάκτησης του κόστους των υπηρεσιών ύδατος πιστεύουμε ότι σε καμία περίπτωση η εφαρμογή της δεν επιτρέπεται να οδηγήσει σε μια πρόσθετη φορολόγηση των δυσμενέστερων οικονομικά στρωμάτων ή ακόμη στην εξόντωση των μικρομεσαίων αγροτών, λόγω του απαγορευτικού κόστους του νερού άρδευσης.
Θέλουμε επίσης να σημειώσουμε ότι επιβάλλεται, ιδιαίτερα σε περιοχές με οξύ πρόβλημα λειψυδρίας όπως στη χώρα μου, και ιδιαίτερα στα νησιά, να χρηματοδοτηθούν έργα υποδομής για την εξοικονόμηση νερού, όχι με αύξηση του κόστους, αλλά της ποσότητας, με τη συλλογή κυρίως των όμβριων υδάτων που σήμερα σπαταλώνται, κυλώντας στη θάλασσα και διαβρώνοντας το έδαφος, με όλα τα προβλήματα που αυτό δημιουργεί.
Στο πνεύμα αυτό στηρίζουμε την τροπολογία 107 του συναδέλφου Marset Campos.
Επιβάλλεται επίσης η καλύτερη αξιοποίηση των νερών των ποταμών με τα παραπάνω, ώστε να εξασφαλιστεί η ζωή στις περιοχές που πάσχουν από χρόνια λειψυδρία.
Τέλος, ως προς τον ισχυρισμό του Συμβουλίου, που συμμερίζεται και η Επιτροπή, ότι δεν χρειάζονται πολλές συγκεκριμένες αναφορές και διευκρινίσεις γιατί καλύπτονται από τα παραδείγματα της οδηγίας ή περιέχονται σε άλλα σημεία της, είναι εκ του πονηρού.
Αποσκοπεί στη διατήρηση ημιδιαφανούς πεδίου δράσης, που θα επιτρέψει κατά την πρώτη περίοδο εφαρμογής της οδηγίας να οριστικοποιηθούν κρίσιμες επιλογές σε όφελος του μεγάλου κεφαλαίου.
Κύριε Πρόεδρε, πρώτα απ' όλα θα ήθελα να πω ότι αναμφίβολα η προστασία του υδάτινου περιβάλλοντος, τόσο των επιφανειακών υδάτων όσο και των υπόγειων, είναι μια από τις πλέον σημαντικές υποχρεώσεις μας.
Είναι ύψιστη υποχρέωση επειδή πρέπει να εξασφαλίσουμε επάρκεια σε υδάτινους πόρους, αλλά και επειδή πρέπει σε μεγάλο βαθμό να εξασφαλίσουμε την προστασία των υδάτινων πόρων από τη ρύπανση, ώστε να έχουμε πάνω απ' όλα καθαρό πόσιμο νερό.
Το καθαρό πόσιμο νερό είναι δικαίωμα όλων μας.
Θα ήθελα να εκφράσω τη μεγάλη μου εκτίμηση για το έργο της κυρίας Lienemann σε αυτό το θέμα.
Ήταν κολοσσιαίο το έργο της, και θέλω πραγματικά να στηρίξω όλες τις τροπολογίες της κυρίας Lienemann, διότι όλες αποτελούν βελτίωση της κοινής θέσης.
Θα ήθελα να υπογραμμίσω τις σημαντικότερες.
Πρώτα απ' όλα πιστεύω πως είναι σημαντικό να θεσπίσουμε κάποιους σαφείς στόχους για την κατάσταση των υδάτων εντός μιας δεκαετούς περιόδου.
Θεωρώ επίσης σημαντικό να ασκηθεί πίεση στα κράτη μέλη, ούτως ώστε να επεξεργαστούν τα αναγκαία προγράμματα πρωτοβουλιών ταχύτερα από ό,τι καθορίζεται στην κοινή θέση.
Και, τέλος, θέλω να πω ότι θεωρώ πως τα αυστηρότερα μέτρα που θεσπίζονται, όσον αφορά τις διατάξεις πληρωμής και τον καθορισμό των τιμών είναι σωστά, διότι χάρη σε αυτά εμείς ως καταναλωτές θα δούμε να επισπεύδεται η αποτελεσματική εκμετάλλευση των υδάτινων πόρων, ενώ παράλληλα θα αποκτήσουμε έναν κανονισμό που θα προωθεί την επίτευξη των περιβαλλοντικών στόχων, επί των οποίων πιστεύω πως υπάρχει γενική ομοφωνία.
Επίσης πιστεύω ότι η προθεσμία ως το 2010 είναι ενδεδειγμένη.
Τέλος, θέλω να επισημάνω ότι δίνω μεγάλη βαρύτητα στη συμπερίληψη της σταδιακής μείωσης των εκπομπών και διαρροών επικίνδυνων ουσιών. Μπορούμε να το πετύχουμε σταδιακά, αλλά παράλληλα να καθορίσουμε έναν τελικό στόχο για το έτος 2020, όταν καλώς εχόντων των πραγμάτων θα τις έχουμε μειώσει στο μηδέν.
Εάν δεν είναι εφικτό να καθοριστεί αυτός ο στόχος, τότε φυσικά είμαι έτοιμος να στηρίξω την πρόταση που θα καθορίζει ότι στόχος μας θα είναι να έχουμε μειώσει τα επίπεδα των εκπομπών όσο το δυνατόν πλησιέστερα του μηδενός έως το έτος 2020.
Θεωρώ ότι η πρόταση της κυρίας Lienemann συνιστά καλή βάση για τις περαιτέρω διαπραγματεύσεις με το Συμβούλιο.
Αξιότιμε κύριε Πρόεδρε, ευχαριστώ την εισηγήτρια της έκθεσης για την αξιέπαινη δουλειά της κατά την εκπόνηση μιας σημαντικής οδηγίας.
Η δεύτερη ανάγνωση της οδηγίας πλαίσιο για την πολιτική των υδάτων πραγματοποιείται σε μια γόνιμη περίοδο: τα συγκλονιστικά νέα για την περιβαλλοντική καταστροφή που συνέβη στη Ρουμανία πρέπει να τα εκμεταλλευθούμε τόσο στη σημερινή συζήτηση, όσο και γενικότερα κατά την εξέταση της περιβαλλοντικής διάστασης της διεύρυνσης της αΕνωσης.
Πρώτα απ' όλα πρέπει να βρεθούν οι ένοχοι αυτής της πράξης και να τους αποδοθούν οι ευθύνες.
Το κυάνιο και τα βαρέα μέταλλα που διέρρευσαν στο ποτάμι αποτελούν φοβερά παραδείγματα για το πώς η αδιαφορία έναντι του περιβάλλοντος μπορεί να καταστρέψει τους υδάτινους πόρους για δεκάδες χρόνια στο μέλλον.
Το συμβάν αποδεικνύει ότι σε κάποιες υποψήφιες χώρες της ΕΕ τα περιβαλλοντικά πρότυπα και η αντιμετώπιση του περιβάλλοντος απέχουν ακόμη έτη φωτός από το επίπεδο της ΕΕ.
Θα ήταν καλό η αΕνωση να αξιολογήσει εκ νέου με ποιον τρόπο θα μπορέσει να αναδιοχετεύσει τις πιστώσεις των περιβαλλοντικών σχεδίων ώστε να υποστηρίξουν μια πιο βιώσιμη πολιτική των υδάτων.
Σε ό,τι αφορά την πρόταση οδηγίας, είναι ανησυχητικό ότι στις τροπολογίες που κατέθεσε η Επιτροπή Περιβάλλοντος, Δημόσιας Υγείας και Πολιτικής των Καταναλωτών δεν λαμβάνεται αρκετά υπόψη η σημασία των αμόλυντων επιφανειακών υδάτων για την ανατροφοδότηση των καθαρών στρωμάτων υπογείων υδάτων που βρίσκονται σε φυσική κατάσταση.
Στη Φινλανδία τα επιφανειακά ύδατα είναι πάρα πολύ καθαρά.
Η επονομαζόμενη παραγωγή τεχνητών υπογείων υδάτων αποτελεί έναν οικολογικό τρόπο διήθησης από τα καθαρά επιφανειακά ύδατα ενός συμπληρώματος για τους υπόγειους υδάτινους πόρους.
Η διαδικασία δεν απαιτεί καμία εγκατάσταση χημικού καθαρισμού.
Η οδηγία δεν πρέπει να θέσει σε κίνδυνο αυτή τη δραστηριότητα.
Παρεκκλίνοντας από την κοινή θέση του Συμβουλίου, η Επιτροπή Περιβάλλοντος επιδιώκει περαιτέρω να περιορίσει επίσης τις δυνατότητες μεταφοράς ύδατος.
Αυτό θα ήταν προβληματικό για εκείνες τις χώρες στις οποίες οι υδάτινοι πόροι κατανέμονται δυσανάλογα.
Δεν πρέπει να περιορίζουμε με κοινοτικές διατάξεις την οικολογικά βιώσιμη μεταφορά ύδατος.
Η δραστηριότητα αυτή θα πρέπει πράγματι και να συνεχίσει να ρυθμίζεται από νομοθεσία και να προϋποθέτει άδεια, όμως δεν αρμόζουν επί παραδείγματι οι ίδιοι κανόνες για τη Φινλανδία και για την Ελλάδα, που υποφέρει από λειψυδρία.
Κύριε Πρόεδρε, κυρία Επίτροπε, το νερό είναι πολύτιμο φυσικό αγαθό, απαραίτητο για τις ζωτικές λειτουργίες, και είναι καθήκον μας να το προστατεύουμε.
Θεωρώ απαραίτητη την ύπαρξη οδηγίας πλαίσιο για την πολιτική των υδάτων στην Ευρωπαϊκή Ένωση, η οποία θα αποτελέσει το βασικό νομικό εργαλείο για την βελτίωση της ποιότητας και τη σωστή διαχείριση των υδάτινων πόρων, και συγχαίρω την εισηγήτρια για την προσπάθειά της να αντιμετωπίσει αυτό το ακανθώδες θέμα και να συγκεράσει όλες τις απόψεις.
Πρέπει όμως να αναφέρω ότι ανάμεσα στις χώρες του Βορρά και του Νότου υπάρχουν διαφορές στο ζήτημα του νερού, γιααυτό και δεν μπορεί να υπάρξει η ίδια αντιμετώπιση.
Υπάρχουν περιοχές της Ευρώπης με διαρθρωτική έλλειψη ύδατος και αυτό πρέπει να ληφθεί υπόψη στην παρούσα οδηγία.
Τα τελευταία χρόνια, λόγω της αλλαγής του κλίματος, οι μεσογειακές χώρες αντιμετωπίζουν σοβαρά προβλήματα πλημμυρών ή ανομβρίας.
Κύριε Πρόεδρε, συμφωνούμε με την κοινή θέση αλλά δεχόμαστε και αρκετές τροπολογίες που έχουν κατατεθεί και έχουν σαν στόχο την βελτίωση της κοινής θέσης.
Δεν μπορούμε όμως να αποδεχθούμε τροπολογίες σαν και αυτές που αναφέρονται στο θέμα της κοστολόγησης του ύδατος, δεδομένου ότι στη χώρα μου ένα μεγάλο μέρος των χρηστών είναι γεωργοί.
Επίσης, οι τροπολογίες που δεν επιτρέπουν την μεταφορά ύδατος από μια υδρολογική λεκάνη σε άλλη θα καταδίκαζαν πολλές περιοχές της χώρας μου σε έλλειψη ύδατος.
Το θέμα της εξάλειψης των επικίνδυνων ουσιών νομίζω ότι πρέπει να τεθεί σε ρεαλιστική βάση για να μπορέσουμε να το επιτύχουμε.
Σχετικά με το χρονικό διάστημα που απαιτείται για την εφαρμογή της οδηγίας, πρέπει να ληφθεί υπόψη ότι υπάρχουν χώρες όπου η υποδομή, για να εφαρμοσθεί η παρούσα οδηγία, απαιτεί χρόνο και σημαντικούς πόρους.
Νομίζω, κύριε Πρόεδρε, ότι και με αυτές τις παρατηρήσεις διατηρείται ο κοινός στόχος για μια αειφόρο χρήση των υδάτινων πόρων.
Κύριε Πρόεδρε, κυρία Επίτροπε, τα μέτρα που προβλέπονται στην παρούσα οδηγία αρχίζουν με σχέδια για τη διαχείριση των υδάτινων πόρων, προχωρούν στην εκτεταμένη πληροφόρηση και σε δικαιώματα ακρόασης καθώς και στην εντατική συνεργασία μεταξύ κρατών μελών και φτάνουν μέχρι την καταπολέμηση της ρύπανσης των υδάτων από μεμονωμένες επιβλαβείς ουσίες.
Γνωρίζοντας πόσα χρόνια προσπαθεί το Σώμα να αποκτήσει μια τέτοια οδηγία πλαίσιο αποτελεί για μένα ιδιαίτερη χαρά που παρίσταμαι σήμερα εδώ, και συγχαίρω μάλιστα την κ. Lienemann, που έχει την τύχη να υποβάλει στο Σώμα την παρούσα έκθεση.
Θεωρώ ωστόσο πολύ σημαντικό να επισημάνω κάτι που για πολλούς είναι ουσιαστικά αυτονόητο.
Παρ' όλα αυτά θέλω να τονίσω ότι η συγκεκριμένη οδηγία δεν προσφέρει κανενός είδους νομική βάση ώστε να μπορεί κανείς να αντλεί νερό από την επικράτεια ενός άλλου κράτους μέλους ενάντια στη θέληση του κράτους αυτού.
Για να δώσω έμφαση σε αυτό, υπέβαλα μια τροπολογία που έτυχε ευρείας αποδοχής στην Ομάδα του Ευρωπαϊκού Λαϊκού Κόμματος, και ευχαριστώ τους συναδέλφους. Θα ήμουν ευτυχής εάν το Σώμα ψήφιζε αύριο υπέρ της τροπολογίας μου.
Το ζητούμενο στην εν λόγω τροπολογία είναι να καταστεί σαφές ότι το νερό δεν είναι σύνηθες εμπόρευμα - πράγμα που τονίσθηκε επανειλημμένα σήμερα - αλλά ένα αγαθό το οποίο ανήκει στον πληθυσμό του εκάστοτε κράτους μέλους της Ευρωπαϊκής Ένωσης και θα πρέπει να προστατεύεται και να αντιμετωπίζεται ανάλογα.
Γνωρίζω ότι υπάρχουν κράτη στην Ευρωπαϊκή Ένωση που έχουν προβλήματα με το νερό - γεγονός που τόνισε η προηγούμενη ομιλήτρια.
Πιστεύω ότι όλοι μας, σε κάθε κράτος, έχουμε τη δυνατότητα να διαχειριστούμε καλύτερα τους υδάτινους πόρους και να καταστήσουμε τη χρήση τους ακόμα πιο καθαρή.
Εδώ δεν πρέπει να εξαιρεθεί κανένα κράτος.
Μόνον όταν κάθε κράτος θα έχει μεγιστοποιήσει τις προσπάθειες του για τη διατήρηση των υδάτινων πόρων του, όταν έχει γίνει πράγματι το παν, μόνον τότε θεωρώ ότι πρέπει να σκεφθούμε την αλληλέγγυα εκμετάλλευση των υδάτινων πόρων, εφόσον παραστεί ανάγκη.
Κύριε Πρόεδρε, κυρία Επίτροπε, θα έπρεπε να είμαστε ικανοποιημένοι από το γεγονός ότι συζητάμε ήδη σε δεύτερη ανάγνωση αυτή την οδηγία.
Πρέπει να πω όμως ότι δεν ενθουσιάζομαι γιατί πιστεύω ότι πρόκειται για μια οδηγία χωρίς ιδιαίτερη ποιότητα, που θα παρουσιάσει πολλά προβλήματα εφαρμογής και που παρουσιάζει μεγάλες ελλείψεις.
Κατά πρώτον, πιστεύω ότι είναι μια οδηγία εξαιρετικά σκληρή και υπεραπλουστευτική.
Πολλές φορές δεν τηρήθηκαν άλλες ήδη υφιστάμενες οδηγίες σχετικά με τα ύδατα, ενώ οι κυβερνήσεις και η Επιτροπή σε πολλές περιπτώσεις δεν επέβαλαν πειθαρχία όπως όφειλαν, παρ' όλο που σίγουρα δεν είναι ευχάριστο.
Το θέμα δεν είναι να έχουμε στη διάθεσή μας έναν νόμο πολύ πιο αυστηρό, γιατί τα προβλήματα σε πολλές περιπτώσεις αφορούν τη διαχείριση.
Το θέμα είναι να αναλάβει ο καθένας τις αρμοδιότητές του και να μη μεταθέτει στη νομοθετική εξουσία τα μεγάλα προβλήματα του συστήματος των υδάτων, την πολυπλοκότητα του οποίου όλοι γνωρίζουμε.
Εκπονήθηκε μια υπεραπλουστευτική οδηγία: δεν μπορούν να μπαίνουν στην ίδια μοίρα χώρες που έχουν πλωτούς ποταμούς με άλλες που αντιμετωπίζουν λειψυδρία, που στη γη τους δημιουργούνται μεγάλα ρήγματα από την έλλειψη νερού και που έχουν θερμοκρασίες 55 ή 60 υπό τον ήλιο.
Λέγω τα παραπάνω γιατί η επιτυχία δεν είναι απαραίτητο να εξαρτάται από εμάς, το θέμα βρίσκεται στα χέρια των κυβερνήσεων και της Επιτροπής.
Ομοίως, αυτές οι καταστροφές και οι τραγωδίες που συμβαίνουν, όπως εκείνη της Ρουμανίας, δεν αποτελούν πρόβλημα της νομοθετικής, αλλά της εκτελεστικής εξουσίας και των κυβερνήσεων.
Επιπλέον, δεν είναι μια αλληλέγγυα οδηγία γιατί έχει λησμονήσει τις μεγάλες εκτάσεις, την κλιματική ποικιλομορφία, τις απερημωμένες και τις άνυδρες περιοχές.
Έτσι συντάχθηκε η κοινή θέση.
Στον τομέα της μεταφοράς υδάτων συμβαίνει το ίδιο.
Το να συζητάμε για μεταφορά υδάτων είναι να συζητάμε για κατανομή του πλούτου, για αλληλεγγύη μεταξύ των λαών και των εδαφών, γιατί η Γη δυστυχώς δεν είναι τέλεια και ορισμένες περιοχές έχουν λιγότερα και άλλες περισσότερα.
Τέλος, κρίνω εξαιρετικά αρνητικά το γεγονός ότι η οδηγία δεν συνοδεύεται από μελέτη των επιπτώσεων.
Είναι πολύ εύκολο για μας να απαιτούμε από τους υπόλοιπους να αξιολογούν τις επιπτώσεις, αλλά στα θέματα που αφορούν το περιβάλλον θα έπρεπε να το απαιτούμε και από τους εαυτούς μας, να εξετάζουμε δηλαδή πόσοι άνθρωποι, πόσοι αγρότες ενδεχομένως να καταστραφούν πληρώνοντας το κόστος.
Πραγματοποιήθηκε μια μελέτη η οποία ούτε καν διαβάστηκε, και πιστεύω ότι θα έπρεπε να ορίσουμε ως σωστή πολιτική πρακτική την εκπόνηση μελετών επιπτώσεων. Για το αντίθετο δίνουμε μαθήματα.
Κύριε Πρόεδρε, μέσω της ενίσχυσης των υφιστάμενων οδηγιών η παρούσα οδηγία πλαίσιο καθιερώνει τις βασικές αρχές για μια βιώσιμη πολιτική των υδάτων στην Ευρωπαϊκή Ένωση.
Αποτελεί ένα πλαίσιο για την προστασία και τη διαχείριση των υδάτων μας - επιφανειακών, υπογείων, διεθνών και παράκτιων - μέσω της καθιέρωσης περιοχών λεκάνης απορροής ποταμού σε εθνικό και, στην περίπτωσή μας στην Ιρλανδία, σε διασυνοριακό επίπεδο.
Η Ιρλανδία υποστηρίζει θερμά την κοινή θέση και πολλές από τις τροπολογίες του Ευρωπαϊκού Κοινοβουλίου.
Ένα περιθώριο π.χ. 25 ετών για τη θέση σε ισχύ της νομοθεσίας είναι μετά βίας αποδεκτό.
Δεν έχουμε κανένα πρόβλημα με την αρχή "ο ρυπαίνων πληρώνει" σε σχέση με την ανάκτηση του κόστους από τη χρήση ύδατος σε βιομηχανικό, εμπορικό και γεωργικό επίπεδο.
Ωστόσο, είμαι βαθιά πεπεισμένος πως, καθώς το νερό είναι ζωή και η πρόσβαση σε καθαρό πόσιμο νερό θεμελιώδες ανθρώπινο δικαίωμα, η παρούσα οδηγία πρέπει να προβλέπει τη δωρεάν βασική παροχή οικιακού ύδατος, μια ποσόστωση για κάθε νοικοκυριό για την πόση, το μαγείρεμα και την υγιεινή.
Θα πρέπει βεβαίως να πληρώνουμε για τη σπατάλη και την υπερβολική χρήση ύδατος σε οικιακό επίπεδο και η ανάκτηση του κόστους μπορεί να εξισορροπηθεί ανάλογα.
Η καθιέρωση μετρητών ύδατος αντιμετωπίζεται με μεγάλη καχυποψία στην Ιρλανδία, καθώς δεν έχουμε τέλη για το νερό των νοικοκυριών, και συνεπώς μετρητές, από το 1977.
Οι μετρητές πρέπει να θεωρηθούν ένα πολύ σημαντικό μέσο για τη διαχείριση των υδάτων από τις νέες περιοχές λεκάνης απορροής ποταμού, ώστε να συμβάλουν στην εξάλειψη της σπατάλης ύδατος και στον κατάλληλο προγραμματισμό των μελλοντικών απαιτήσεων.
Ο συνολικός σκοπός αυτής της οδηγίας είναι να προωθήσει τη βιώσιμη χρήση ύδατος στην ΕΕ.
Το νερό είναι ένας ανεπαρκής και πολύτιμος φυσικός πόρος.
Το ιδανικότερο κατά την άποψή μου θα ήταν να καταπέσει αύριο η τροπολογία αριθ. 45, ούτως ώστε να διατηρηθεί η κοινή θέση του άρθρου 9 για την καθιέρωση των τελών.
Τούτο θα επέτρεπε την εφαρμογή της επικουρικότητας σχετικά με την πολιτική κόστους των τελών ύδατος, με το κάθε κράτος μέλος να καταρτίζει το δικό του σύστημα, με την προϋπόθεση ότι θα προστατεύονται πλήρως οι αρχές αυτής της οδηγίας περί κινήτρων για τη βιώσιμη και αποτελεσματική χρήση του ύδατος.
Εάν η τροπολογία αριθ. 45 δεν καταπέσει, τότε θα πρέπει να υποβάλω αύριο μια προφορική τροπολογία, ώστε να διασφαλισθεί ότι τα κράτη μέλη θα μπορούν να προβλέπου εξαιρέσεις από τις διατάξεις του εν λόγω άρθρου, προκειμένου να είναι δυνατή η χρήση ύδατος σε ένα βασικό επίπεδο για οικιακούς σκοπούς πριν τις συνεισφορές για την ανάκτηση του κόστους αναφορικά με τις υπηρεσίες ύδατος.
Όλη η νομοθεσία πρέπει να είναι εκτελεστή και να βασίζεται στη γενική αρχή της πολιτικής αποδοχής.
Θεωρώ ότι η πρόσβαση σε δωρεάν καθαρό πόσιμο νερό αποτελεί θεμελιώδες ανθρώπινο δικαίωμα στον αναπτυγμένο καθώς και στον αναπτυσσόμενο κόσμο.
Κύριε Πρόεδρε, κυρία Επίτροπε, κυρίες και κύριοι βουλευτές, σε αυτό το σημείο της συζήτησης θα επιμείνω σε ορισμένες πλευρές που, από πλευράς γεωπονίας και λόγω της καταγωγής μου από μια χώρα του Νότου, θεωρώ συνολικά σημαντικές γι' αυτή την οδηγία.
Αναφέρομαι π.χ. στα θέματα του κόστους και των μεταφορών υδάτων.
Όσον αφορά το κόστος, θα ήθελα να προσδιοριστεί για ποιες δαπάνες συζητάμε.


Συζητάμε για την κατανομή και την προέλευση των πόρων; Συζητάμε για τις ποιότητες και τα δίκτυα διανομής; Συζητάμε για τη φύση των απαραίτητων έργων που τα εξυπηρετούν; Συζητάμε για τα μεγάλα υδραυλικά έργα και δεξαμενές; Η επιβάρυνση του αγροτικού τομέα με το σύνολο αυτών των δαπανών θα ήταν εξωφρενική.
Όσον αφορά τις μεταφορές υδάτων, αυτές ορίζονται ως οι μεταφορές επιφανειακών υδάτων μεταξύ διαφορετικών εδαφικών περιοχών.
Γνωρίζει η κυρία Επίτροπος ότι στη χώρα μας έχουμε ένα από τα αρχαιότερα συστήματα μεταφορών υδάτων της Ευρώπης; Υπήρχαν ήδη από την αρχαιότητα: την εποχή των Ρωμαίων υπήρχαν, αλλά σε μικρότερη κλίμακα.
Μία από τις σημαντικότερες μεταφορές, Τάγου - Σεγούρα, που λειτουργεί πολλά χρόνια - σχεδόν 30 - έχει απόδοση 658 hm3/έτος.
Η μεγαλύτερη ποσότητα που έχει μεταφερθεί σε ένα έτος ήταν 453 και ο μέσος όρος μεταφοράς σε 20 έτη ανέρχεται σε λίγο περισσότερο από 200.
Δεν μπορούμε να κατηγορηθούμε για κακή διαχείριση.
Γνωρίζει η Επίτροπος ότι από αυτά τα 263 hm3 τα 25 προορίζονταν για άρδευση της αριστερής όχθης των ανατολικών επαρχιών - του Levante - 30 για ανεφοδιασμό στην περιοχή του Jϊcar, 7 για ανεφοδιασμό στο νότιο τμήμα του Jϊcar και τα υπόλοιπα κατέληγαν στον Σεγούρα, για ανεφοδιασμό και για άρδευση σε ίσα μέρη; Ούτε εμείς κάνουμε κακή διαχείριση.
Δεν μπορεί να μας απαγορευθεί να κάνουμε μεταφορές υδάτων όταν από αυτές εξαρτάται η οικονομία και η ανάπτυξη των περιοχών μας.
Δεν θα προσεγγίσω το θέμα της ποιότητας και των καλύτερων τεχνικών που είναι διαθέσιμες, γιατί πιστεύω ότι θα επανέλθουμε στη διαπραγμάτευση αυτής της οδηγίας.
Αλλά κοιτάξτε: σε αυτή την πολυφωνική Ευρώπη, την οποία οικοδομούμε με αλληλεγγύη, πρέπει να βρίσκουμε πολυφωνικές και όχι απόλυτες λύσεις.
Για τον λόγο αυτό απευθύνομαι στην κοινή λογική της Επιτροπής, του Συμβουλίου και αυτού του Σώματος, ώστε κατά την ώρα της ψηφοφορίας να μην εξομοιώνουν τις διάφορες ευρωπαϊκές χώρες σε θέματα στα οποία πρέπει να κυριαρχεί η επικουρικότητα.
Κυρία Επίτροπε, η Ανδαλουσία δεν είναι Λαπωνία.
Θα ήθελα να ακούσω την άποψη της κυρίας Επιτρόπου σχετικά με την τροπολογία αριθ. 45.
Πιθανόν να μου διέφυγε από τον κατάλογο που παρουσίασε.
Τη δέχομαι.
Σας ευχαριστώ, κυρία Wallstrφm.
Η συζήτηση έληξε.
Η ψηφοφορία θα διεξαχθεί αύριο, στις 11.30.
Χρηματοδοτικό μέσο για το περιβάλλον (Life)
Η ημερήσια διάταξη προβλέπει τη σύσταση για τη δεύτερη ανάγνωση (Α4-0014/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου που αφορά το χρηματοδοτικό μέσο για το περιβάλλον (LIFE) (εισηγήτρια: η κ. Lienemann).
Κύριε Πρόεδρε, είχαμε ήδη την ευκαιρία να εξετάσουμε σε πρώτη ανάγνωση αυτή την έκθεση, και, όπως αντιλήφθηκα στην επιτροπή, υπήρχε ευρεία συναίνεση στους κόλπους αυτού του Σώματος.
Το LIFE είναι η μοναδική γραμμή προϋπολογισμού άμεσης παρέμβασης για το περιβάλλον σε όλον τον κοινοτικό προϋπολογισμό και είναι αναπόφευκτη η διαπίστωση ότι η εν λόγω γραμμή δεν ανταποκρίνεται στο ύψος των φιλοδοξιών μας, διότι εδώ και χρόνια τα ποσά που διατίθενται για το περιβάλλον παραμένουν στάσιμα: παρά το γεγονός ότι είχε ήδη πραγματοποιηθεί μια διεύρυνση της ΕΕ όταν ανανεώσαμε το πρώτο πρόγραμμα LIFE για να μεταβούμε στο δεύτερο, παρά λοιπόν την εν λόγω διεύρυνση οι πιστώσεις διατηρήθηκαν στα ίδια επίπεδα.
Και στη συνέχεια διαπιστώνουμε ότι όλο και περισσότερο οι περιφέρειες, οι διάφοροι φορείς, οι επιχειρήσεις, οι σύλλογοι υποβάλλουν σχέδια για το LIFE, τόσο για το LIFE-Φύση όσο και για το LIFE-Περιβάλλον. Τα εν λόγω σχέδια είναι πολύ καλής ποιότητας και, έπειτα από μια τεχνική εξέταση από όλες τις αρμόδιες επιτροπές, όλοι συμφωνούν ότι θα άξιζαν την υποστήριξη της Ευρωπαϊκής Ένωσης, και εντούτοις δεν θα μπορέσουμε να τα χρηματοδοτήσουμε ελλείψει δημοσιονομικών πιστώσεων.
Πρέπει επίσης να υπενθυμίσουμε ότι αυτός ο προϋπολογισμός υπόκειται, εντελώς κατ' εξαίρεση, σε ένα ποσοστό κατανάλωσης των παραπάνω πιστώσεων στον κοινοτικό προϋπολογισμό.
Συνεπώς, διαθέτουμε προφανώς επί του προκειμένου ένα μέσο καλά προσαρμοσμένο στις πολιτικές που επιθυμούμε να υλοποιήσουμε.
Και θα επιμείνω ιδιαιτέρως στην πτυχή LIFE-Φύση.
Γνωρίζουμε καλά ότι στην Ευρωπαϊκή Ένωση μια ολόκληρη σειρά οδηγιών, όπως η οδηγία "Οικότοποι" και η οδηγία "Αποδημητικά Πτηνά" προσκρούουν σε δυσκολίες εφαρμογής: θα έπρεπε να μπορούμε να συνοδεύσουμε με το LIFE-Φύση τις πολιτικές που καταδεικνύουν το εφικτό, το βάσιμο, την ικανότητα πραγμάτωσης των στόχων αυτών των οδηγιών.
Και ελλείψει πιστώσεων χάνουμε αυτό το θεμιτό δικαίωμα και αφήνουμε να δημιουργείται η ιδέα ότι οι ευρωπαϊκές οδηγίες μας δεν είναι λογικές και εφαρμόσιμες.
Έτσι λοιπόν, οι συζητήσεις που πραγματοποιούνται σήμερα επικεντρώνονται σε δύο μεγάλα ζητήματα: κατ' αρχάς στην επιτροπολογία, την αιώνια συζήτηση στους κόλπους του Σώματός μας. Ωστόσο, το Κοινοβούλιό μας επιθυμεί την υλοποίηση πολιτικών οι οποίες καταλήγουν περισσότερο σε επιτροπές διαχείρισης, σε επιτροπές διαβούλευσης που παρέχουν κάποια ευελιξία στην Επιτροπή και περιορίζουν κάπως την υπερβολικά μεγάλη δυνατότητα του Συμβουλίου να παρεμποδίζει ή να προκρίνει, θα έλεγα, τη διακυβερνητική φιλοσοφία σε σχέση με την κοινοτική, την οποία εγγυώμαστε εμείς εδώ, στο Ευρωπαϊκό Κοινοβούλιο.
Ωστόσο, αυτές τις συζητήσεις για την επιτροπολογία τις πραγματοποιούμε αναφορικά με την πλειοψηφία των χρηματοδοτικών προγραμμάτων και των χρηματοδοτικών μέσων της Ευρωπαϊκής Ένωσης.
Θα ήθελα να πω ότι κατά την άποψή μου - και οι επαφές που μπορέσαμε να έχουμε τείνουν να το αποδεικνύουν - λέω λοιπόν ότι η προσέγγιση των απόψεων σχετικά με την επιτροπολογία είναι ασφαλώς πιο εύκολη από τη δημοσιονομική προσέγγιση.
Υπενθυμίζω ότι το Κοινοβούλιό μας ζητά πιστώσεις 850 εκατ. Εcu, ποσό που δεν είναι δα και τεράστιο στο πλαίσιο του κοινοτικού προϋπολογισμού, ενώ οι τρέχουσες προτάσεις αφορούν 613 εκατ.
Εcu. Θεωρώ, εν πάση περιπτώσει, ότι τουλάχιστον για το τέλος εφαρμογής του LIFE θα υπάρχει τρόπος να προβεί η Ένωση σε μια σημαντική δημοσιονομική κίνηση προς όφελος του περιβάλλοντος.
Επιτρέψτε μου να ολοκληρώσω με το ζήτημα του τρόπου λειτουργίας των θεσμικών μας οργάνων. Τα λόγια που ακούω σήμερα είναι: "Πρέπει οπωσδήποτε να καταλήξουμε τώρα στην ταχεία ολοκλήρωση του θέματος.
Με άλλα λόγια, εσείς, το Κοινοβούλιο, μειώστε τις αξιώσεις σας, κυρίως τις δημοσιονομικές αξιώσεις σας! Διότι, εάν δεν καταλήξουμε ταχέως, στο πλαίσιο της συναπόφασης, στον καθορισμό του πλαισίου για τον κανονισμό LIFE, θα καθυστερήσουμε στην υλοποίησή του για το 2000, και είναι γεγονός ότι οι ΜΚΟ και οι επιτόπιοι φορείς αναμένουν τις πιστώσεις μας.
Θα ήθελα εντούτοις να υπενθυμίσω ότι το Συμβούλιο διαθέτει πολύ μεγάλο χρονικό διάστημα για τη διαμόρφωση μιας ιδέας και μας καταθέτει τις προτάσεις του λίγους μήνες πριν την οριστική προθεσμία.
Εμείς περιοριζόμαστε από τα κείμενα: τέσσερεις μήνες το μέγιστο.
Τηρούμε τις προθεσμίες μας και στη συνέχεια μάς λένε: "Προσοχή! Εάν θέλετε να είστε λογικοί, πρέπει να δεχθείτε τη θέση μας, διότι στη συναπόφαση δεν έχουμε χρόνο".
Νομίζω πως το Κοινοβούλιό μας διαμαρτύρεται συχνά ενάντια σε αυτή τη μέθοδο, που δεν στρέφεται συγκεκριμένα εναντίον κανενός στους κόλπους του Συμβουλίου, και δεν θα ήθελα ασφαλώς να αισθάνεται υπεύθυνη η πορτογαλική Προεδρία γι' αυτή την κατάσταση, διότι στην πραγματικότητα αποτελεί πλέον παράδοση το Συμβούλιο να εξαντλεί τα χρονικά περιθώρια.
Ωστόσο, θα ήθελα να επιμείνω στο γεγονός ότι στο συγκεκριμένο περιβαλλοντικό ζήτημα η δημοσιονομική πτυχή είναι ουσιαστική και το Κοινοβούλιο δεν μπορεί να υποκύψει στον εκβιασμό που του επιβάλλεται να αποτελεί τη μοναδική λογική πλευρά σε αυτή την υπόθεση.
Κατ' αρχάς λοιπόν ελπίζω να μας υποστηρίξουν οι συνάδελφοί μας στη συνδιαλλαγή - οι ψήφοι όμως έκλιναν πάντοτε προς αυτή την κατεύθυνση - αλλά επίσης το Συμβούλιο και η Επιτροπή να μπορέσουν να μας ακούσουν και να κάνουμε όλοι μας αμοιβαία βήματα προσέγγισης.
Κύριε Πρόεδρε, κύριοι βουλευτές, είναι γεγονός ότι εκφράζουμε πλήρη διαφωνία με ορισμένες από τις επιλογές του Συμβουλίου και της Επιτροπής. Σχετικά με αυτό θα έχω την ευκαιρία να μιλήσω σε λίγο.
Οφείλω όμως κατ' αρχάς να επισημάνω ότι ο υπό εξέταση κανονισμός είναι βελτιωμένος σε σχέση με τους αντίστοιχους κανονισμούς για το LIFE I και το LIFE II.
Πρώτα απ' όλα διότι η βασική πρόταση προσέδωσε στο LIFE περισσότερη αυστηρότητα και διαφάνεια και το κατέστησε πιο ορθολογικό.
Έπειτα διότι η κοινή θέση συμπεριέλαβε μια σειρά ουσιαστικών απόψεων τις οποίες είχε υποστηρίξει το Ευρωπαϊκό Κοινοβούλιο κατά την πρώτη ανάγνωση, και συγκεκριμένα τον χαρακτηρισμό της προαγωγής της απασχόλησης ως παράγοντα, που πρέπει να λαμβάνεται υπόψη κατά την επιλογή των προς χρηματοδότηση έργων, καθώς και τον ορισμό του περιορισμού των συνολικών περιβαλλοντικών επιπτώσεων των προϊόντων, από το στάδιο της παραγωγής τους μέχρι την ανακύκλωση και εξάλειψή τους, ως έναν από τους επιδιωκόμενους στόχους του LIFE-Περιβάλλον.
Κατά τρίτον, θεωρούμε ιδιαίτερα θετικό το γεγονός ότι για πρώτη φορά η κοινή θέση θέτει ως μία εκ των προτεραιοτήτων του προγράμματος LIFE-Περιβάλλον την αξιοποίηση και τη χωροταξία των παρακτίων ζωνών.
Ωστόσο, κύριε Πρόεδρε και κύριοι βουλευτές, παρ' όλα τα πλεονεκτήματα που προανέφερα, ο κανονισμός του LIFE ΙΙΙ υστερεί σε ένα σημείο, το οποίο έχει προφανώς τη μεγαλύτερη σημασία για τον αντίκτυπο ενός χρηματοδοτικού μέσου: αναφέρομαι στον προϋπολογισμό του.
Η Επιτροπή και το Συμβούλιο, εμμένοντας στην πρότασή τους για καθορισμό του χρηματοδοτικού πλαισίου αναφοράς στα 613 εκατομμύρια ευρώ για την περίοδο 2000-2004 και απορρίπτοντας την πρόταση του Ευρωπαϊκού Κοινοβουλίου για αύξηση του αντίστοιχου πλαισίου στα 850 εκατομμύρια ευρώ, τηρούν μια στάση που δεν συμβαδίζει κατά τη γνώμη μας με τα ίδια κριτήρια ορθολογισμού και δικαιοσύνης που ορθώς διέπουν τις προτάσεις τους σχετικά με άλλες διατάξεις του LIFE ΙΙΙ.
Εμείς από την πλευρά μας οφείλουμε να πούμε στην Επιτροπή και το Συμβούλιο ότι δεν παραιτούμαστε από την πρόθεσή μας να διαθέσουμε για το LIFE τον προϋπολογισμό που του αξίζει και που θα εγγυηθεί με τον καλύτερο τρόπο την επίτευξη των περιβαλλοντικών αποτελεσμάτων που θα μπορούσε κανείς να αναμένει από ένα παρόμοιο χρηματοδοτικό μέσο.
Η θέση μας αυτή αιτιολογείται με τέσσερα πολύ απλά επιχειρήματα.
Πρώτον, το LIFE συνιστά το μοναδικό χρηματοδοτικό μέσο που αποβλέπει άμεσα στην προαγωγή της περιβαλλοντικής πολιτικής στην Ευρωπαϊκή Ένωση.
Δεν υπάρχει κανένα άλλο.
Δεύτερον, το LIFE είναι ένα μέσο που έχει στο ενεργητικό του θετικά αποτελέσματα, που συνέβαλε στην ανάπτυξη καινοτόμων μεθόδων και πρακτικών και που σημειώνει υψηλό ποσοστό υλοποίησης.
Τρίτον, ο διαθέσιμος προϋπολογισμός για το LIFE συρρικνώνεται σταδιακά υπό πραγματικούς όρους και δεν ακολουθεί τον τεράστιο δυναμισμό και τη δημιουργικότητα της ζήτησης.
Τέταρτον, το Κοινοβούλιο, λόγω της αξίας που προσδίδει στο LIFE, εγγράφει όλο και μεγαλύτερες πιστώσεις για το συγκεκριμένο πρόγραμμα στον ετήσιο προϋπολογισμό του, οπότε η έγκριση της πρότασης που προβάλλουν το Συμβούλιο και η Επιτροπή θα σηματοδοτούσε μια απαράδεκτη αντιστροφή αυτής της τάσης.
Αλλά αυτό που μας απασχολεί δεν εστιάζεται αποκλειστικά στο δημοσιονομικό ζήτημα.
Οι κλιματικές μεταβολές και η πολιτική στον τομέα των υδάτινων πόρων είναι θέματα τα οποία απασχολούν στο έπακρο τους Ευρωπαίους πολίτες, και αυτό το Κοινοβούλιο έχει ασχοληθεί εντατικά με τα συγκεκριμένα θέματα.
Γι' αυτό ακριβώς θεωρούμε καθοριστικής σημασίας την έγκριση των τροπολογιών μας αριθ. 5 και 6, με τις οποίες προσδοκούμε να συμπεριλάβουμε μεταξύ των στόχων του προγράμματος LIFE-Περιβάλλον αφενός την αειφόρο διαχείριση των υπογείων και επιφανειακών υδάτων και αφετέρου τη μείωση των εκπομπών αερίων που συμβάλλουν στο φαινόμενο του θερμοκηπίου.
Θα ήθελα να ολοκληρώσω συγχαίροντας την κυρία Lienemann για την έκθεσή της και να την ενημερώσω επί τη ευκαιρία ότι θα υπερψηφίσουμε τις τροπολογίες της που αφορούν την επιτροπολογία, μιας και, παρά το γεγονός ότι θα προτιμούσαμε να ανατεθεί η παρακολούθηση του LIFE σε μια συμβουλευτική επιτροπή, δεν θα θέλαμε ωστόσο να συμβάλουμε στην αποδοχή της λύσης που προκρίνει το Συμβούλιο, μιας λύσης που είναι σαφώς χειρότερη.
Κύριε Πρόεδρε, αγαπητοί συνάδελφοι, το LIFE συνιστά το πιο σημαντικό μέσο, στην πραγματικότητα το μοναδικό χρηματοδοτικό μέσο της Ευρωπαϊκής Ένωσης που θα διατεθεί εξ ολοκλήρου για το περιβάλλον.
Το θέμα είναι αν αυτό το μέσο πρέπει να ανταποκρίνεται στο ύψος των φιλοδοξιών μας, φιλοδοξιών που έχουν ασφαλώς το τίμημά τους.
Το ουσιαστικό σημείο συζήτησης με το Συμβούλιο θα είναι προφανώς η χρηματοδότηση που πρέπει να διατεθεί για το LIFE ΙΙΙ.
Η κοινή θέση προβλέπει συνολική χρηματοδότηση ύψους 613 εκατ. ευρώ για την περίοδο 2000-2004, ποσό που είναι βεβαίως ανεπαρκές.
Η Ομάδα των Φιλελευθέρων υποστηρίζει την αύξηση αυτού του ποσού στα 850 εκατ. ευρώ.
Υποστηρίζουμε λοιπόν την τροπολογία της κυρίας Lienemann, η οποία αναφέρει ότι, η χρηματοδότηση για το LIFE δεν έχει αυξηθεί από την προηγούμενη διεύρυνση της Ένωσης, χωρίς να μιλήσουμε επιπλέον για το επόμενο κύμα των νέων κρατών μελών.
Τα ποσά που ζητούμε δεν αποτελούν υπερβολικά υψηλές άσκοπες δαπάνες.
Αντιθέτως, εξακολουθούν να παραμένουν πολύ χαμηλά σε σύγκριση με τις ανάγκες που πρέπει να καλυφθούν.
Θα έλεγα ότι αποτελούν σταγόνα στον ωκεανό σε σχέση με τις διαρθρωτικές πολιτικές της Ευρώπης.
Το περιβάλλον παραμένει ο πάμπτωχος συγγενής του ευρωπαϊκού προϋπολογισμού, παρά το γεγονός ότι αποτελεί πρωτίστως επένδυση.
Επένδυση στους φυσικούς πόρους ασφαλώς, αλλά επίσης επένδυση στην απασχόληση, εφόσον αποδείχθηκε ότι μια ενεργός πολιτική για το περιβάλλον δημιουργεί νέες θέσεις εργασίας, με κύρια απόδειξη την πολύ μεγάλη επιτυχία του LIFE: επιτυχία αναφορικά με τις ΜΚΟ, τις επιχειρήσεις, τις τοπικές αρχές και τις τρίτες χώρες.
Το ένα τρίτο περίπου των 8.500 αιτήσεων που υποβλήθηκαν πληρούσαν τους απαιτούμενους όρους και περίπου 1.300 σχέδια μπόρεσαν να συγχρηματοδοτηθούν μεταξύ 1992 και 1998.
Μια επιτυχία που το Κοινοβούλιο θέλει να υπάρχει και να συνεχίζει να υπάρχει εις το διηνεκές, και αυτός είναι ο λόγος που υποστηρίζουμε επίσης την τροπολογία αριθ. 14, η οποία σκιαγραφεί την τέταρτη φάση του προγράμματος LIFE.
Όταν πρόκειται για το περιβάλλον οι επενδύσεις και οι φιλοδοξίες προσανατολίζονται, πρέπει να προσανατολίζονται, σε μακροπρόθεσμο επίπεδο.
Αυτό διασφαλίζει το μέλλον των επόμενων γενεών.
Κύριε Πρόεδρε, κυρία Επίτροπε, θα επαναλάβω κατά πάσα πιθανότητα όσα έχουν πει οι συνάδελφοί μου, ωστόσο θεωρώ ότι, αναφορικά με το Συμβούλιο, πρέπει να επαναλαμβάνουμε ξανά και ξανά τις σκέψεις μας για το LIFE.
Συνεπώς, θα πω επίσης - όπως δήλωσε ήδη πολύ σωστά η εισηγήτρια - ότι το LIFE είναι το μοναδικό χρηματοδοτικό μέσο που προορίζεται ειδικά για τη θέσπιση και εφαρμογή της πολιτικής της Ευρωπαϊκής Ένωσης για το περιβάλλον.
Αυτός ο μηχανισμός είναι απολύτως απαραίτητος, διότι προωθεί πραγματικά καινοτόμες δράσεις προς όφελος της φύσης και του περιβάλλοντος στην Ευρώπη, τις οποίες συνεχίζουν και ενισχύουν τα κράτη μέλη.
Αυτό το χρηματοδοτικό μέσο είναι εξάλλου σκόπιμα δημοκρατικό, εφόσον είναι προσπελάσιμο τόσο από τις κυβερνητικές οργανώσεις όσο και από τις ΜΚΟ.
Για τον λόγο αυτό, αγαπητοί συνάδελφοι, θα σας ζητήσω να μην ψηφίσετε τις τροπολογίες που είναι εντελώς έξω από το πνεύμα του LIFE.
Πράγματι, μέσω των συλλόγων το LIFE χρησιμοποιείται άμεσα από τον Ευρωπαίο πολίτη και προς όφελος κοινωφελών δράσεων.
Κάποια εκατομμύρια - ναι, ακριβώς κάποια εκατομμύρια - μέλη των ΜΚΟ αναγνωρίζουν στο LIFE τη βούληση της Ένωσης να καταρτίσει μια φιλόδοξη πολιτική προς όφελος της φυσικής κληρονομιάς.
Το LIFE αποτελεί εξάλλου το θεμελιώδες μέσο του δικτύου Natura 2000 στην Ευρώπη για το οποίο έχουν δικαιοδοσία τα κράτη μέλη, σύμφωνα με τις κοινοτικές οδηγίες για τους οικοτόπους της σπάνιας και απειλούμενης πανίδας και χλωρίδας και για τα αποδημητικά πτηνά. Το μέσο αυτό επιτρέπει την καθιέρωση της προστασίας των οικοτόπων μεγάλης βιολογικής αξίας στα κράτη μας.
Θα ήθελα να πω ότι εκείνοι που δυσφημίζουν αυτή την πολιτική στα κράτη μέλη τους είναι υπεύθυνοι για την παρεμπόδιση των πολιτικών που αφορούν την προστασία της φύσης στην Ευρώπη.
Είναι κρίμα, διότι όλοι εδώ γνωρίζουμε ότι το LIFE αποτελεί έναν ανεπαρκή χρηματοδοτικό μηχανισμό για την υλοποίηση των σχεδίων που παρουσιάζουν τα κράτη μέλη, ένα μέρος των οποίων απορρίπτεται ελλείψει χρηματοδοτικών μέσων.
Ας μη λησμονούμε ότι το LIFE αντιπροσωπεύει σήμερα μόλις 100 εκατ. ευρώ τον χρόνο, δηλαδή μόλις το ένα χιλιοστό του κοινοτικού προϋπολογισμού.
Προς υπενθύμιση, ο προϋπολογισμός της γεωργίας, η οποία έχει πραγματικές επιπτώσεις στο περιβάλλον, ανέρχεται - το γνωρίζουμε όλοι - σε 37 δις ευρώ.
Στο πλαίσιο αυτό η Ομάδα μου θεωρεί ότι είναι ζωτικής σημασίας να αυξηθεί η χρηματοδότηση του LIFE και υποστηρίζει ανεπιφύλακτα την πρόταση της κυρίας Lienemann για αύξηση των πιστώσεων στα 850 εκατ. ευρώ, διότι γνωρίζουμε - νομίζω όμως ότι πρέπει να το πω - πόσο έντονες είναι οι προσδοκίες των συμπολιτών μας σχετικά με το περιβάλλον και πόσο αδύναμος και απαράδεκτος αυτός ο συμβιβασμός του Συμβουλίου για τον προϋπολογισμό του LIFE, δεδομένου ότι τα προγράμματα LIFE έχουν κατ' εξαίρεση ποσοστά εκτέλεσης και έχουν καταδείξει πόσο συμβάλουν στη διαμόρφωση νέων περιβαλλοντικών πρακτικών.
Τα πρώτα βιώσιμα αναπτυξιακά σχέδια θα είναι αναμφίβολα αυτά εδώ.
Κύριε Πρόεδρε, κυρία Επίτροπε, κυρίες και κύριοι βουλευτές, θα ήθελα κατ' αρχάς να συγχαρώ την κυρία Lienemann για την έκθεση που εκπόνησε καθώς και την Επιτροπή - γιατί όχι - γιατί αυτή η έκθεση, αυτή η θέση, βελτιώνει σε γενικές γραμμές τα ισχύοντα κείμενα.
Επιπλέον, διαθέτει ένα σύστημα περισσότερο αποδεκτό και χαρακτηρίζεται από μεγαλύτερη σαφήνεια και διαφάνεια.
Επίσης, θα ήθελα να συγχαρώ τις υπηρεσίες της Επιτροπής, δεδομένου ότι η αξιολόγηση, ο έλεγχος και η παρακολούθηση του προγράμματος LIFE διασφαλίζουν σε ικανό βαθμό την επιλογή και την εκτέλεση των προγραμμάτων.
Υπάρχουν όμως πλευρές στις οποίες θα ήθελα να επιμείνω.
Πρώτον, όσον αφορά την συνέχειά του, την οποία κατ' αρχήν δεν αμφισβητώ.
Δεύτερον, όσον αφορά τη χρηματοδότησή του.
Δυστυχώς, μόνο το 7,2% των προγραμμάτων που υποβάλλονται λαμβάνουν χρηματοδότηση.
Από τα 1.919 εκατομμύρια ευρώ που ζητήθηκαν, επιχορηγήθηκαν μόνο 784 εκατομμύρια ευρώ.
Και τώρα στο οικονομικό δελτίο εμφανίζονται μόνο 613 εκατομμύρια ευρώ για περισσότερες χώρες και για περισσότερες αρμοδιότητες.
Το Κοινοβούλιο πρότεινε 850 εκατομμύρια ευρώ, αλλά στο έγγραφο επαναλαμβάνεται η πρώτη πρόταση, που ανέρχεται σε 613.
Κυρία Επίτροπε, οι υποχρεώσεις όσον αφορά το περιβάλλον αυξάνονται σε όλους τους τομείς, και το μοναδικό χρηματοδοτικό μέσο που είναι αφιερωμένο αποκλειστικά στο περιβάλλον υποβαθμίζεται.
Μήπως αυτό αποτελεί αντίφαση; Μήπως απαιτούμε από τους άλλους αυτό που δεν είμαστε διατεθειμένοι να προσφέρουμε; Γιατί όλοι ευχαρίστως συζητάμε για το περιβάλλον, αλλά εμείς δεν είμαστε διατεθειμένοι να πληρώσουμε και θέλουμε να πληρώνουν και να το συντηρούν εκείνοι που το φρόντιζαν πάντοτε, όσοι ζουν εκεί όλο το χρόνο;
Κυρία Επίτροπε, ας είμαστε συνεπείς.
Το κόστος της διατήρησης του περιβάλλοντος, από το οποίο όλοι ωφελούμαστε, πρέπει να βαρύνει όλους, και το πρόγραμμα LIFE είναι το μοναδικό χρηματοδοτικό μέσο που προορίζεται αποκλειστικά για το περιβάλλον και που τα προγράμματά του υπήρξαν σε γενικές γραμμές, αποτελεσματικά.
Κύριε Πρόεδρε, το LIFE είναι το κατεξοχήν εργαλείο που διαθέτει η Κοινότητα από το 1992 για τη στήριξη και ανάπτυξη της περιβαλλοντικής πολιτικής τόσο μέσα στην Κοινότητα όσο και περιφερειακά με τρίτες χώρες.
Με βάση τις εμπειρίες που αποκτήθηκαν τα τελευταία οκτώ χρόνια, επιδιώκεται η αύξηση της αποτελεσματικότητας των δράσεων για το περιβάλλον στην τρίτη φάση ανάπτυξης του χρηματοδοτικού αυτού μέσου.
Η χρηματοδότηση δράσεων για την εφαρμογή, αναπροσαρμογή και ανάπτυξη της κοινοτικής πολιτικής στον τομέα του περιβάλλοντος, αλλά και ενσωμάτωσης του περιβάλλοντος σε άλλες πολιτικές, καθώς και η συμβολή στη βιώσιμη ανάπτυξη, είναι κεντρικά στοιχεία του υπό ψήφιση κανονισμού.
Στη θεματική LIFE­φύση, που αποβλέπει κυρίως στην υλοποίηση του δικτύου φύση 2000, σημαντική είναι η εισαγωγή της πολυεθνικής προσέγγισης στην κατάρτιση σχεδίων διεθνών έργων και δράσεων, ώστε να αποφευχθεί ο κατακερματισμός των βιοτόπων και να ενισχυθεί η προστασία της βιοποικιλότητας.
Στη δεύτερη θεματική, LIFE­περιβάλλον, που αφορά περισσότερο έργα επίδειξης υπέρ της βιομηχανίας των μικρομεσαίων επιχειρήσεων και των οργάνων τοπικής αυτοδιοίκησης, τίθεται ξεκάθαρα η ενσωμάτωση του περιβάλλοντος στις υπόλοιπες πολιτικές.
Σε ότι αφορά τον χρηματοδοτικό φάκελο για την υλοποίηση του LIFE για τα επόμενα πέντε χρόνια, τάσσομαι κατηγορηματικά υπέρ της αύξησης από 613 εκατ. Ευρώ σε 850, όπως πρότεινε η εισηγήτρια κ. Lienemann.
Χωρίς την εξασφάλιση των απαραίτητων μέσων για την επιδίωξη της περιβαλλοντικής προστασίας, καθίσταται άνευ περιεχομένου η ενίσχυση της σημασίας του περιβάλλοντος που συντελέστηκε τα τελευταία χρόνια αφενός και της ενσωμάτωσης της περιβαλλοντικής πτυχής στις άλλες πολιτικές αφετέρου.
Επιπλέον, οι αυξημένες προκλήσεις στον περίγυρο της Ένωσης, καθώς και η αντιμετώπιση οξύτατων προβλημάτων στον τομέα της προστασίας του περιβάλλοντος στις υποψήφιες χώρες, δεν μπορεί να μας αφήσει αδιάφορους.
Διδακτικό είναι το συμβάν, κύριε Πρόεδρε, με την μόλυνση του παραποτάμου του Δούναβη και του Δούναβη τις τελευταίες αυτές ημέρες.
Επομένως, θεωρώ ότι η ενίσχυση των δράσεων για το περιβάλλον μέσα από το χρηματοδοτικό μέσο LIFE εξασφαλίζει την προώθηση στην πολιτική της Κοινότητας στον τομέα του περιβάλλοντος και συμβάλλει σημαντικά στην εκπλήρωση της αποστολής της Κοινότητας για ένα υψηλό επίπεδο προστασίας και βελτίωσης του περιβάλλοντος.
ΰ (PPE-DE). (IT) Κύριε Πρόεδρε, θα ήθελα κατ' αρχάς να συγχαρώ τη συνάδελφο Lienemann για τη μεγάλη ευαισθησία που έδειξε απέναντι στο περιβάλλον στις δύο εκθέσεις που συζητώνται απόψε.
Δύο λεπτά δεν είναι βέβαια αρκετά για να μιλήσω για ένα τόσο σημαντικό θέμα.
Απευθύνω λοιπόν μόνο μια έκκληση στην κυρία Επίτροπο: να προβληματιστεί σοβαρά για ένα θέμα τόσο μεγάλης σπουδαιότητας.
Εδώ και πέντε χρόνια είμαι υπεύθυνος της Επιτροπής Περιβάλλοντος σε ένα άλλο όργανο το οποίο, έχοντας περιφερειακό χαρακτήρα, σίγουρα δεν έχει τόσο ευρεία θεώρηση όσο το Ευρωπαϊκό Κοινοβούλιο.
Η κατάσταση του περιβάλλοντος φαίνεται εξαιρετικά σοβαρή.
Όπως και οι συνάδελφοι που μίλησαν πριν από μένα, θα ήθελα να σταθώ για άλλη μια φορά στο οικονομικό ζήτημα και σε αυτό που αφορά τη χρηματοδότηση σχεδίων που, κατά τη γνώμη μου, θα πρέπει να προσλάβουν όλα δημόσιο χαρακτήρα.
Οι χρηματοδοτήσεις: κυρία Επίτροπε, 613 εκατομμύρια ευρώ δεν αρκούν.
Ούτε 850 εκατομμύρια ευρώ αρκούν.
Στα τέλη Αυγούστου συμμετείχα σε μια συνεδρίαση της Επιτροπής Περιβάλλοντος όπου είχε αναφερθεί το ποσό των 2 εκατομμυρίων ευρώ, ή 4.000 δισεκατομμυρίων λιρετών, για την εξάλειψη, ή τουλάχιστον τη μείωση, των προβλημάτων του καπνίσματος.
Το περιβάλλον όμως αποτελεί πολύ πιο σοβαρό και πολύ πιο σημαντικό πρόβλημα από το κάπνισμα.
850 εκατομμύρια ευρώ - αν υποθέσουμε ότι θα χορηγηθεί πραγματικά αυτή η χρηματοδότηση - σας διαβεβαιώνω, κυρία Επίτροπε, δεν αρκούν στην πράξη για να φέρουν σε πέρας κανένα είδος σχέδιο.
Σε πολλές περιοχές δημιουργήθηκαν πάρκα, τα οποία στο πρόγραμμα LIFE αποτελούν στοιχείο κεφαλαιώδους σημασίας.
Πάρκα όμως που δημιουργούνται με ελάχιστα οικονομικά μέσα και που δεν έχουν σηματοδότηση είναι αναποτελεσματικά και άχρηστα.
Γι' αυτό καλώ το Κοινοβούλιο και την Επιτροπή να δώσουν μεγάλη προσοχή στο θέμα αυτό.
, Επιτροπή. (SV) Κύριε Πρόεδρε, αξιότιμοι κ. κ. βουλευτές, από τις αρχές ήδη του 1999 διεξάγονται συζητήσεις μεταξύ των θεσμικών οργάνων σχετικά με τον προτεινόμενο κανονισμό για την τρίτη φάση του περιβαλλοντικού χρηματοδοτικού μέσου LIFE.
Θέλω να ευχαριστήσω εκ νέου την Επιτροπή Περιβάλλοντος, Δημόσιας Υγείας και Πολιτικής των Καταναλωτών, καθώς και την κ. Lienemann για την καλή και εποικοδομητική συνεργασία που είχαμε σ' αυτό το θέμα.
Ως αποτέλεσμα αυτού, μπορώ να βεβαιώσω ότι η Επιτροπή αποδέχεται πλήρως, ή εν μέρει 9 από τις 14 προτάσεις τροπολογίας που εγκρίθηκαν στην Επιτροπή Περιβάλλοντος, Δημόσιας Υγείας και Πολιτικής των Καταναλωτών.
Η Επιτροπή καλωσορίζει, κυρίως, τις προτάσεις τροπολογίας 1, 2, 7, 8, 9, 10, 11 και 13, οι οποίες αφορούν τις διαδικασίες των επιτροπών.
Το Κοινοβούλιο έλαβε απολύτως υπόψη του, σ' αυτές τις περιπτώσεις, τις ενστάσεις που είχε η Επιτροπή σε ό,τι αφορά την κοινή θέση.
Η Επιτροπή μπορεί, επίσης, να υιοθετήσει κατ' αρχήν την πρόταση τροπολογίας 4, η οποία, όμως, πρέπει να ενσωματωθεί σε κάποιο άλλο σημείο του κειμένου.
Όσον αφορά τις προτάσεις τροπολογίας 5 και 6, θέλω να τονίσω ότι το πρόγραμμα για την αειφόρο χρήση των υδάτων του υπεδάφους όπως και αυτών της επιφανείας, καθώς επίσης και το πρόγραμμα για τη μείωση των ατμοσφαιρικών ρύπων που συμβάλουν στο φαινόμενο του θερμοκηπίου, περιλαμβάνονται σε μεγάλο βαθμό στο πρόγραμμα LIFE.
Ωστόσο, η Επιτροπή θεωρεί, ότι αν αυτό προσδιοριστεί ξεχωριστά, τότε, έρχεται σε σύγκρουση με την αρχική απόφαση να επικεντρωθεί η πρόταση σε λίγους τομείς στους οποίους έχει δοθεί προτεραιότητα.
Υπάρχει, επίσης, ο κίνδυνος επικάλυψης με άλλα κοινοτικά προγράμματα, όπως το πέμπτο πρόγραμμα - πλαίσιο για την έρευνα, την τεχνική ανάπτυξη και την επίδειξη.
Τα βασικά μέτρα αυτού του προγράμματος, δηλαδή, η ποιότητα των υδάτων, η πόλη του μέλλοντος και τα καινοτομικά προϊόντα και διαδικασίες, περιλαμβάνουν, μέχρι ενός σημείου, τα ίδια θέματα.
Όσον αφορά τον προϋπολογισμό, με χαροποιεί η εμπιστοσύνη που έδειξε η Επιτροπή Περιβάλλοντος, Δημόσιας Υγείας και Πολιτικής των Καταναλωτών.
Στην πρόταση τροπολογίας 12 ζητείται να είναι μεγαλύτερος ο προϋπολογισμός σε σχέση με αυτόν που αναφέρεται στην κοινή θέση.
Είμαι, δε, πεπεισμένη ότι το πρόγραμμα LIFE έχει μεγάλη δυναμικότητα.
Αυτό το όργανο θα μπορούσε να χρηματοδοτήσει τα καλά προγράμματα με κονδύλια περισσότερα από αυτά που αναφέρονται στον προτεινόμενο προϋπολογισμό.
Όμως, το ύψος των κονδυλίων που αναφέρεται στην πρόταση τροπολογίας 12 είναι αναντίστοιχο με το σχέδιο του προϋπολογισμού όπως αυτό καθορίστηκε βάσει της Agenda 2000.
Επιτρέψτε μου, δε, να συμπληρώσω ότι είναι αυτονόητο αν αυξηθεί ο προϋπολογισμός, τότε, οι απαιτήσεις από τη Γενική Διεύθυνση Περιβάλλοντος ώστε να χειριστεί την αύξηση του αριθμού των προγραμμάτων μεγαλώνουν.
Πρέπει να ληφθούν υπόψη και άλλα προγράμματα, για τα οποία θα ληφθούν αποφάσεις στα πλαίσια της διαδικασίας συναπόφασης.
Σ' αυτήν τη φάση, η Επιτροπή εμμένει στο ποσό που καθορίστηκε στην κοινή θέση.
Όσον αφορά την πρόταση τροπολογίας 3, την οποία δεν υιοθετήσαμε κατά την πρώτη ανάγνωση, θέλω να τονίσω ότι κάθε πρόγραμμα έχει τους δικούς του στόχους, τις δαπάνες του για τις οποίες δικαιολογείται ένα ποσό ως οικονομική ενίσχυση και διαδικασίες αίτησης.
Επομένως, δεν έχει νόημα και, συχνά, είναι αδύνατη η ευθεία μεταφορά προγραμμάτων από το πρόγραμμα LIFE σε άλλα χρηματοδοτικά μέσα.
Εξάλλου, αν για κάθε πρόγραμμα διερευνούμε ποιες διαφορετικές πηγές χρηματοδότησης υπάρχουν, τότε, θα απαιτούνταν περισσότεροι πόροι από αυτούς που είναι σήμερα διαθέσιμοι.
Τώρα, που η Επιτροπή πρέπει να μελετήσει προσεκτικά ποιοί πόροι απαιτούνται για την κάθε δραστηριότητα, αυτό αποτελεί ένα παράδειγμα μιας μη ουσιαστικής, αλλά, όμως, δαπανηρής δραστηριότητας που πρέπει να αποφεύγουμε.
Η Επιτροπή δεν μπορεί επίσης να υιοθετήσει την πρόταση τροπολογίας 14, η οποία έρχεται σε σύγκρουση με το δικαίωμα ανάληψης πρωτοβουλίας της Επιτροπής.
Αναφορικά με τη συζήτηση για την τελική ημερομηνία, θέλω να πω ότι η τελική ημερομηνία για την έναρξη της υλοποίησης του προγράμματος LIFE, δηλαδή, η 31η Μαρτίου του έτους 2000, η οποία καθορίστηκε στην κοινή θέση, πρέπει να μετατεθεί για αργότερα.
Η ημερομηνία θα καθοριστεί αμέσως μόλις εγκριθεί αυτός ο κανονισμός.
Τέλος, θέλω να επαναλάβω ότι είμαι πεπεισμένη ότι το πρόγραμμα LIFE θα γίνει ένα αποτελεσματικό εργαλείο που θα στηρίξει την ανάπτυξη και υλοποίηση της περιβαλλοντικής πολιτικής της Κοινότητας.
Το Κοινοβούλιο έχει συμβάλει σε μεγάλο βαθμό στη βελτίωση αυτού του οργάνου.
Είμαι πεπεισμένη ότι συμμερίζεστε την επιθυμία μου να υιοθετηθεί ο κανονισμός το συντομότερο δυνατόν, ειδικά, αν ληφθεί υπόψη ότι στα κράτη μέλη όπως και σε άλλες χώρες, πέραν των άλλων στις υποψήφιες χώρες, στις οποίες δίνεται τώρα η δυνατότητα να συμμετέχουν στο πρόγραμμα LIFE, υπάρχουν μεγάλες προσδοκίες.
Σας ευχαριστώ, κυρία Wallstrφm.
Η συζήτηση έληξε.
Η ψηφοφορία θα διεξαχθεί αύριο, στις 11.30.
Εκσυγχρονισμός της κοινωνικής προστασίας
Η ημερήσια διάταξη προβλέπει τη συζήτηση της έκθεσης (Α5-0033/2000) του κ. Andersson, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής όσον αφορά μια συντονισμένη στρατηγική για τον εκσυγχρονισμό της κοινωνικής προστασίας (COM(1999) 347 - C5-0253/1999 - 1999/2182(COS)).
, εισηγητής.
(SV) Κύριε Πρόεδρε, το θέμα των συστημάτων κοινωνικής προστασίας είναι σημαντικό και είναι μια φυσική συνέπεια της συνεργασίας στα πλαίσια της ΕΕ.
Τη βάση αποτελεί η νομισματική συνεργασία, την οποία ακολούθησε κατόπιν μια μακροοικονομική συνεργασία και μια συνεργασία στον τομέα της πολιτικής της απασχόλησης.
Είναι φυσική συνέπεια να συνεχίσουμε τώρα με τα συστήματα κοινωνικής προστασίας.
Αυτοί οι τομείς είναι αλληλένδετοι.
Η οικονομική σταθερότητα αποτελεί τη βάση της ανάπτυξης και μπορεί να οδηγήσει σε αύξηση της απασχόλησης και παρέχει επίσης τη δυνατότητα ανάπτυξης της ευημερίας.
Ισχύει, όμως και το αντίθετο: μια ιδιαίτερα αναπτυγμένη πολιτική στον τομέα της κοινωνικής προστασίας μπορεί να συμβάλει στην αύξηση της απασχόλησης και της ανάπτυξης.
Με άλλα λόγια, η κοινωνική προστασία είναι μια παραγωγική παράμετρος.
Στην ΕΕ υπάρχουν διαφορές σε ό,τι αφορά τα συστήματα κοινωνικής προστασίας.
Πολλές από αυτές έχουν τις ρίζες τους σε ιστορικούς παράγοντες.
Όμως, μπροστά μας βρίσκεται τώρα μια σειρά ένας κοινών προκλήσεων. Π.χ. η δημογραφική εξέλιξη που αφορά όχι μόνο την αύξηση του αριθμού των υπερηλίκων, αλλά και τη μείωση των γεννήσεων.
Επίσης, αλλάζει η αγορά εργασίας.
Οι γυναίκες στρέφονται σε ολοένα και μεγαλύτερο βαθμό στην αγορά εργασίας.
Μια άλλη πρόκληση είναι η τεχνολογική εξέλιξη.
Αυτές τις προκλήσεις πρέπει να τις αντιμετωπίσουμε από κοινού.
Η ανακοίνωση της Επιτροπής συνιστά την αύξηση της ανταλλαγής των εμπειριών, καθώς επίσης και τη δημιουργία μιας υψηλόβαθμης ομάδας και τη εφαρμογή του benchmarking.
Πέραν αυτού, θα εκδίδεται μια ετήσια έκθεση για την κοινωνική προστασία και η οποία θα εξετάζεται από κοινού με την έκθεση για την απασχόληση.
Αυτό είναι καλό, αλλά, δεν αρκεί.
Συνιστούμε μια διαδικασία παρόμοια με αυτήν του Λουξεμβούργου.
Απαιτούνται σαφείς κατευθυντήριες γραμμές και δείκτες, ενώ, παράλληλα, τα κράτη μέλη θα διαμορφώνουν τις μεθόδους των εθνικών σχεδίων δράσης.
Δημιουργούμε ένα κοινό πρότυπο, αλλά, διατηρούμε την επικουρικότητα.
Αυτή η κοινωνική σύγκλιση είναι μια διαδικασία που θα συντελείται επί μακρόν.
Γι' αυτόν τον λόγο, το Κοινοβούλιο πρέπει να συμμετέχει ενεργά στις εργασίες - όχι συμμετέχοντας στην υψηλόβαθμη ομάδα, αλλά, με την παρακολούθηση από εκπροσώπους του των εργασιών της υψηλόβαθμης ομάδας και με την υποβολή προτάσεων για την εφαρμογή της διαδικασίας.
Η πρόταση της Επιτροπής, όπως και η συνεργασία στον τομέα της απασχόλησης, εδράζεται σε τέσσερις πυλώνες.
Αυτοί είναι οι εξής: να συμβάλουν τα συστήματα στην απασχόληση, να καταστούν τα συνταξιοδοτικά συστήματα βιώσιμα μακροπρόθεσμα, να προωθηθεί η κοινωνική ενσωμάτωση και να διασφαλιστεί ότι θα υπάρχουν βιώσιμες υπηρεσίες υψηλής ποιότητας στον υγειονομικό τομέα και στον τομέα της περίθαλψης.
Όλα αυτά είναι σημαντικά.
Στην έκθεσή μας δώσαμε ιδιαίτερη έμφαση στη σημασία της καταπολέμησης της φτώχειας στην ΕΕ και στην ταχύτερη δυνατή διαμόρφωση δεικτών ώστε να προχωρήσουμε σ' αυτόν τον τομέα.
Η ισότητα δεν έχει δικό της πυλώνα.
Εδώ ισχύει το mainstreaming.
Επομένως, θα πρέπει να υπάρχουν παράμετροι της ισότητας και στους τέσσερεις πυλώνες.
Αυτό αποτελεί δεδομένο για εμάς.
Υποβάλουμε μια πληθώρα προτάσεων, π.χ. για τη μετάβαση σε εξατομικευμένα συστήματα κοινωνικής προστασίας, να αποφέρει η γονική άδεια παροχές στα κοινωνικά συστήματα, για τη βελτίωση των δυνατοτήτων συγκερασμού οικογενειακής ζωής και εργασίας, καθώς, επίσης να διασφαλίζει η βασική σύνταξη, που καταβάλλεται λόγω ηλικίας, ένα αξιοπρεπές επίπεδο διαβίωσης.
Αυτές οι προτάσεις ευνοούν, κυρίως, τις γυναίκες.
Παράλληλα μ' αυτήν την ευρωπαϊκή στρατηγική για την κοινωνική σύγκλιση απαιτείται ένα συγκεκριμένο σχέδιο για το νομοθετικό έργο στον κοινωνικό τομέα, καθώς επίσης και προτάσεις για συμφωνίες - πλαίσιο εντός των πλαισίων του κοινωνικού διαλόγου με ένα συγκεκριμένο χρονοδιάγραμμα.
Προσδοκούμε η Επιτροπή στην πρόταση της αναφορικά με το κοινωνικό πρόγραμμα δράσης να τα παρουσιάσει αυτά.
Η κοινωνική σύγκλιση είναι επίσης απαραίτητη ενόψει της διεύρυνσης, αφενός για να ενισχυθεί το κοινωνικό πρότυπο, αφετέρου για να καταπολεμηθούν οι κίνδυνοι του κοινωνικού αποκλεισμού.
Η Επιτροπή πρέπει να σκεφτεί και την εκπόνηση ενός ειδικού προγράμματος δράσης όσον αφορά την κοινωνική πολιτική στα πλαίσια της διεύρυνσης.
Στην Επιτροπή του Κοινοβουλίου διεξήχθη ένας εποικοδομητικός διάλογος.
Είχαμε πολλές προτάσεις τροπολογίας, κατορθώσαμε, ωστόσο, να συμφωνήσουμε στη σύνταξη μιας έκθεσης.
Οι προτάσεις τροπολογίας που θα υποβληθούν για ψηφοφορία στην Ολομέλεια έχουν μειωθεί τώρα σε 15, μόνο.
Αυτό είναι ένδειξη ότι υπάρχει ένας μεγάλος βαθμός συναντίληψης.
Κάποιες από αυτές τις προτάσεις τροπολογίας επανέρχονται από τη διαδικασία της επεξεργασίας στα πλαίσια της Επιτροπής του Κοινοβουλίου.
Αυτές θα απορριφθούν. Θα απορρίψω επίσης τις προτάσεις τροπολογίας που υπεβλήθησαν από την Ομάδα Τ.Σ.Α.Β., διότι δεν θεωρώ ότι συνεισφέρουν κάτι στην έκθεση.
Απεναντίας, η Ομάδα μου θα υιοθετήσει την πρόταση τροπολογίας 14 του ΦΙΛ, η οποία θεωρώ ότι είναι καλή.
Βέβαια, είναι παρόμοια με την 1, όμως, η 14 είναι καλύτερη.
Τέλος, θέλω να δηλώσω τα εξής: Η ΕΕ δεν είναι μόνο μια υπόθεση εμπορικής συνεργασίας.
Είναι επίσης μια Ένωση της απασχόλησης και της κοινωνικής δικαιοσύνης.
Στη διαδικασία της δημιουργίας της Ευρώπης των πολιτών η κοινωνική πολιτική παίζει έναν σημαντικό ρόλο.
Το Κοινοβούλιο θέλει μ' αυτήν την έκθεση να συμβάλει στην ενίσχυση της κοινωνικής διάστασης στην ευρωπαϊκή κοινωνία.
Ευελπιστούμε ότι το Συμβούλιο και η Επιτροπή θα λάβουν σοβαρά υπόψη τους αυτήν τη συνεισφορά και θα την ενσωματώσουν στη μελλοντική κοινωνική πολιτική.
Η Διάσκεψη Κορυφής στη Λισσαβώνα είναι μια θαυμάσια ευκαιρία να παρουσιαστεί αυτή η στρατηγική.
Κύριε Πρόεδρε, θα ήθελα να συγχαρώ θερμά τον εισηγητή, κ. Andersson, για την έκθεση σχετικά με τον εκσυγχρονισμό της κοινωνικής προστασίας, όπως αυτή έχει υποβληθεί.
Ως συντονιστής του Ευρωπαϊκού Λαϊκού Κόμματος στην Επιτροπή Απασχόλησης και Κοινωνικών Υποθέσεων, είμαι ιδιαίτερα ικανοποιημένος από την επιτευχθείσα συναίνεση, για την οποία ο κ. Andersson κατέβαλε μεγάλες προσπάθειες.
Είμαι επίσης ιδιαίτερα ευτυχής, επειδή αυτός συνέχισε μια έκθεση την οποία, υπό το προηγούμενο Κοινοβούλιο, συνέταξα εγώ ο ίδιος ως εισηγητής και τα στοιχεία της οποίας συμπίπτουν κατά ένα μέρος με τα στοιχεία της προηγούμενης έκθεσης.
Σκοπός της ανακοίνωσης που εξέδωσε η Επιτροπή τον Ιούνιο του 1999, η οποία αποτελεί τη βάση της έκθεσης Andersson, είναι η εμβάθυνση της συνεργασίας μεταξύ των κρατών μελών και της ΕΕ στον τομέα της κοινωνικής προστασίας.
Σημαντικοί σχετικοί επιμέρους στόχοι είναι η προώθηση της απασχόλησης με την παράλληλη μέριμνα, ώστε η εργασία να προσφέρει ικανοποιητικό εισόδημα, δεύτερον, τα συνταξιοδοτικά συστήματα να διασφαλιστούν και να καταστούν οικονομικά βιώσιμα, τρίτον, η προώθηση της κοινωνικής ένταξης και, τέταρτον, η διασφάλιση μιας οικονομικά βιώσιμης υγειονομικής προστασίας υψηλού επιπέδου.
Στο πλαίσιο αυτών των στόχων θα πρέπει οι πτυχές που σχετίζονται με τα φύλα να διαδραματίζουν έναν σημαντικό ρόλο.
Πιστεύω ότι θα πρέπει να συγχαρούμε και την Επιτροπή για την ανακοίνωσή της, επειδή αυτά τα τέσσερα σημεία είναι πραγματικά εξαιρετικά μεγάλης σημασίας για μεγάλο μέρος των πολιτών της Ευρωπαϊκής Ένωσης, αν και δεν θεωρούνται τα πλέον σημαντικά θέματα.
Η ανακοίνωση της Επιτροπής είναι ένα σημαντικό στρατηγικό έγγραφο για την ολοκλήρωση της ευρωπαϊκής κοινωνικής σύγκλισης.
Η μακροοικονομική πολιτική, η πολιτική της απασχόλησης και η κοινωνική πολιτική αλληλοεπηρεάζονται και γι' αυτό θα πρέπει να συνδέονται στενότερα μεταξύ τους.
Η Επιτροπή έχει αναγνωρίσει επαρκώς αυτή τη σχέση.
Στόχος είναι η εγκαθίδρυση μιας ολοκληρωμένης κοινωνικής στρατηγικής, η οποία φυσικά σχετίζεται πλήρως με μια μακροοικονομική στρατηγική και με μια ορθή στρατηγική για την απασχόληση.
Αυτά τα θέματα δεν θα πρέπει να εξετάζονται ξεχωριστά.
Το αξιοσημείωτο είναι ότι αυτό το θέμα δεν είχε αποτελέσει ποτέ μέχρι σήμερα μέρος μιας στρατηγικής, και γι' αυτόν τον λόγο η ανακοίνωση της Επιτροπής αποτελεί από μια άποψη ρήξη με το παρελθόν.
Αυτό που είναι ιδιαίτερα ευχάριστο είναι το γεγονός ότι το Συμβούλιο φαίνεται να αποδέχεται αυτή τη ρήξη και να θέλει να την υποβάλει ακόμη και στη Σύνοδο Κορυφής της Λισαβόνας.
Εντούτοις, δεν θα πρέπει να περιμένουμε και πάρα πολλά.
Πρόκειται για την αρχή και όχι για το τέλος μιας διαδικασίας.
Ορισμένοι έχουν αναφέρει πως αν δεν ζητούμε πολύ λίγα, θα έχουμε κάπως περισσότερα.
Αλλά ιδιαίτερη σημαντική είναι η συνέχιση αυτής της διαδικασίας.
Πρόκειται για πολύ σημαντικά θέματα και τα συστήματα στην Ευρωπαϊκή Ένωση είναι ακόμη πολύ διαφορετικά.
Οι προκλήσεις είναι διαφορετικές.
Τα ποσοστά απασχόλησης είναι διαφορετικά, και γι' αυτό είναι ιδιαίτερα σημαντικό να ξεκινήσουμε συγκρατημένα, αλλά να συνεχίσουμε ορθά.
Έτσι μπορούμε να αντιμετωπίσουμε ένα σημαντικό αριθμό μεγάλων προκλήσεων.
Στο εσωτερικό της Ομάδας μου η πλειοψηφία έχει την άποψη ότι αυτό πρέπει να συμβεί κατ' αυτόν τον τρόπο.
Το πιο αστείο σημείο της έκθεσης Andersson είναι το γεγονός ότι δεν αναφέρεται σε ιδιαίτερες λεπτομέρειες όσον αφορά τη μορφή που πρέπει να δοθεί. από την άποψη αυτή δεν πρόκειται για μια χιμαιρική έκθεση.
Πρόκειται για μια έκθεση η οποία προσπαθεί να δείξει έναν δρόμο.
Υπάρχουν διάφορα σημεία για τα οποία τίθενται ερωτήματα ή τα οποία δεν διευκρινίζονται επαρκώς.
Πιστεύω ότι πολλοί συνάδελφοι θα αναφερθούν σε αυτά.
Αλλά δεν θα πρέπει να αγνοούμε το πιο σημαντικό στοιχείο αυτής της έκθεσης, δηλαδή την ανάπτυξη μιας στρατηγικής η οποία να έχει λογικές πιθανότητες να αποτελέσει μια σημαντική συμβολή στη Σύνοδο Κορυφής της Λισαβόνας.
Νομίζω ότι εάν υπάρξει αυτή η αντιμετώπιση στη Λισαβόνα, η Σύνοδος Κορυφής της Λισαβόνας θα αποτελέσει επιτυχία.
Σε αντίθετη περίπτωση, στη Σύνοδο Κορυφής της Λισαβόνας δεν πρόκειται να ειπωθούν περισσότερα από όσα έχουν ειπωθεί στο παρελθόν.
Από την άποψη αυτή η παρούσα έκθεση αποτελεί ένα μέρος μόνο, αλλά ίσως το σημαντικότερο, της Συνόδου Κορυφής της Λισαβόνας, επειδή είναι πραγματικά κάτι καινούριο, ενώ άλλα θέματα έχουν ειπωθεί επανειλημμένα και έχουν τεθεί και στο παρελθόν.
Τελειώνοντας, θα ήθελα να ευχαριστήσω τον εισηγητή και την επιτροπή γι' αυτή την έκθεση.
Ελπίζω ότι η Ευρώπη στον τομέα της κοινωνικής προστασίας θα προχωρήσει περισσότερο με σεβασμό της επικουρικότητας, επειδή δεν είναι δυνατόν να γίνει διαφορετικά.
Κυρία Επίτροπε, αγαπητοί συνάδελφοι, θα επιθυμούσα και εγώ, όπως έπραξε ο συνάδελφος κ. Bartho Pronk, να ευχαριστήσω την Επιτροπή γι' αυτή την ανακοίνωση, και κυρίως να συγχαρώ τον εισηγητή μας για την εργασία του επί αυτής της ανακοίνωσης.
Και δεν πρόκειται, κυρία Επίτροπε, για το γεγονός ότι αυτή η έκθεση δεν αμφισβητείται πλέον στο Κοινοβούλιο, γεγονός το οποίο δεν είναι και τόσο σημαντικό.
Στο παρελθόν έχω παραστεί σε παρόμοιες συζητήσεις στο Ευρωπαϊκό Κοινοβούλιο για την κοινωνική ασφάλιση, οι οποίες ήταν πραγματικά πολύ πιο δύσκολες.
Επίσης, η συζήτηση έρχεται την κατάλληλη στιγμή - και ο κ. Pronk μόλις αναφέρθηκε σε αυτό - δηλαδή κατά την προετοιμασία της Συνόδου Κορυφής της Λισαβόνας, η οποία θα πρέπει να ασχοληθεί με το ερώτημα πώς είναι δυνατόν να έρθουν στην επικαιρότητα, μέσω της κοινωνίας των πληροφοριών, τα θέματα της οικονομικής ανάπτυξης, της απασχόλησης και της κοινωνικής συνοχής.
Είναι αυτονόητο ότι η Ομάδα μου θεωρεί την κοινωνική προστασία πολύ σημαντικό στοιχείο της κοινωνικής συνοχής και πιστεύει ότι αυτή πρέπει να βρεθεί στην ημερήσια διάταξη της Συνόδου Κορυφής της Λισαβόνας.
Η Ομάδα μου είναι ικανοποιημένη από το γεγονός ότι το Συμβούλιο Κοινωνικών Υποθέσεων ενέκρινε στο τέλος του παρελθόντος έτους μια καλύτερη στρατηγική συνεργασίας και ανέθεσε σε μια ομάδα υψηλού επιπέδου τη σύνταξη μιας πρώτης έκθεσης μέχρι τον Ιούνιο του 2000, προκειμένου αυτή να υποβληθεί στο Συμβούλιο.
Ωστόσο, ως μέλη του Κοινοβουλίου, και κυρίως ως Σοσιαλδημοκρατική Ομάδα, θα επιθυμούσαμε να υπάρξει στη Σύνοδο Κορυφής της Λισαβόνας περαιτέρω πρόοδος.
Είναι ιδιαίτερα σημαντικό το παρόν Ευρωπαϊκό Κοινοβούλιο να ταχθεί με την εν λόγω έκθεση του συναδέλφου μας υπέρ μιας πραγματικής ευρωπαϊκής στρατηγικής για την κοινωνική σύγκλιση, ανάλογη αυτής που έχει θεσπιστεί για την απασχόληση βάσει της αποκαλούμενης στρατηγικής του Λουξεμβούργου, δηλαδή με κοινοτικούς στόχους, οδηγίες, εθνικά σχέδια δράσης και αξιολογήσεις των επιδόσεων.
Θεωρούμε ότι αυτή η επιδίωξη είναι φιλόδοξη, αλλά και εφικτή.
Είναι ιδιαίτερα σαφές ότι η εναρμόνιση της κοινωνικής ασφάλισης υπό ευρωπαϊκή σημαία δεν είναι εύκολη.
Τα συστήματα στους τομείς της χρηματοδότησης και της οργάνωσης διαφέρουν σε μεγάλο βαθμό, και αυτός είναι ένας επιπλέον σημαντικός λόγος που η κοινωνική προστασία δεν έχει πράγματι βρεθεί ακόμη στο κέντρο των ευρωπαϊκών συζητήσεων και για τον οποίο σενάρια, όπως αυτό για το 13ο κράτος μέλος του Danny Peters ή για το ευρωπαϊκό κοινωνικό χάος, δεν έχουν ακόμη απαντηθεί.
Αλλά αυτός ο νέος δρόμος είναι ιδιαίτερα σημαντικός.
Η στρατηγική για την απασχόληση απέδειξε ότι μπορεί να λειτουργήσει και χρειάζεται επίσης η κοινωνική σύγκλιση, επειδή τα κοινωνικά συστήματα ασφάλισής μας βρίσκονται ενώπιον των ίδιων προκλήσεων και επειδή στην εποχή της ΟΝΕ υπάρχει ο κίνδυνος τα κοινωνικά συστήματα ασφάλισης να καταστούν ένα ακόμη στοιχείο του κοινωνικού ανταγωνισμού.
Θα ήθελα εντούτοις να καταστήσω κάτι σαφές εξ ονόματος της Ομάδας μου: οι στρατηγικές κοινωνικής σύγκλισης δεν θα πρέπει να αποτελέσουν εναλλακτική λύση για την κοινωνική νομοθεσία.
Θα πρέπει απλά να αποτελέσουν ένα πολύ χρήσιμο συμπλήρωμα σε αυτά που αναπτύσσουμε και αναμένουμε από την Επιτροπή όσον αφορά την κοινωνική νομοθεσία.
Θεωρώ επίσης ορθό να προσπαθήσει περαιτέρω το Ευρωπαϊκό Κοινοβούλιο να πείσει το Συμβούλιο, ώστε στη Σύνοδο Κορυφής της Λισαβόνας να συγκεκριμενοποιηθεί περισσότερο η κοινοτική στρατηγική και, ήδη από τις αρχές του 2001, να αρχίσει μια ετήσια διαδικασία για την εξάλειψη της φτώχειας.
Είμαι ευτυχής που το Ευρωπαϊκό Κοινοβούλιο υποστηρίζει την ιδέα αυτή της Ομάδας μου και ελπίζουμε, κυρία Επίτροπε, ότι μπορούμε να υπολογίζουμε στην υποστήριξή σας.
Τέλος, θα επιθυμούσαμε το Ευρωπαϊκό Κοινοβούλιο, οι κοινωνικοί εταίροι και οι κοινωνικές ΜΚΟ να συμμετέχουν πλήρως σε αυτή τη διαδικασία.
Μόνο ένα ευρύ και δημοκρατικό μέτωπο μπορεί να διασφαλίσει την επιτυχία αυτής της στρατηγικής, και ελπίζουμε στην υποστήριξή σας.
Κύριε Πρόεδρε, οι τέσσερεις κύριοι στόχοι επί των οποίων συμφώνησαν οι κυβερνήσεις των κρατών μελών της ΕΕ πέρυσι τον Νοέμβριο και οι οποίοι αναφέρθηκαν νωρίτερα σήμερα είναι οι εξής: να καταστεί αποδοτικότερη η εργασία και να παραχθεί ασφαλές εισόδημα, να διασφαλισθούν οι συντάξεις και να γίνουν βιώσιμα τα συνταξιοδοτικά συστήματα, να προαχθεί η κοινωνική ένταξη και, τέλος, να κατοχυρωθεί το υψηλό επίπεδο ποιότητας και η βιωσιμότητα των υπηρεσιών υγείας.
Αυτοί είναι οι τέσσερεις στόχοι, οι οποίοι είναι διατυπωμένοι τόσο χαλαρά που ο καθένας μπορεί να τους ενστερνιστεί.
Ειλικρινά όμως νομίζω πως όλοι έχουμε περισσότερο μυαλό για να μην επιτρέψουμε σε μια ομάδα υψηλά ιστάμενων υπαλλήλων να αποτελέσει το κομβικό σημείο για την ανταλλαγή εμπειριών, για τον συντονισμό και την αξιολόγηση των εξελίξεων στην κοινωνική πολιτική και στην πολιτική για την αγορά εργασίας.
Η ανακοίνωση της Επιτροπής την οποία συζητάμε σήμερα και η οποία ενσωματώθηκε στην απόφαση του Συμβουλίου τον Νοέμβριο συνιστά μια ισορροπημένη ανάλυση του τρόπου με τον οποίο μπορούμε να συζητήσουμε πιο ποιοτικά, να αποκτήσουμε περισσότερες γνώσεις για τις προκλήσεις που αντιμετωπίζουν τα κράτη μέλη στον τομέα της κοινωνικής πολιτικής τα επόμενα χρόνια, όπου ήδη σημειώνεται γήρανση του πληθυσμού και ήδη διαφαίνονται οι επιπτώσεις της διεύρυνσης.
Ήδη σήμερα αντιμετωπίζουμε μεγάλα κοινωνικά προβλήματα και μεγάλες κοινωνικές δαπάνες στους δημόσιους προϋπολογισμούς, γεγονός προβληματικό για πολλά κράτη μέλη.
Εάν δεν γίνουν περισσότερες μεταρρυθμίσεις κινδυνεύουμε να υπονομεύσουμε τα οικονομικά θεμέλια της κοινωνικής πολιτικής. Μια ισχυρή και ανταγωνιστική οικονομία είναι τώρα το ασφαλέστερο θεμέλιο για να δημιουργηθεί στους πολίτες η αίσθηση κοινωνικής ασφάλειας.
Ως εκ τούτου, είναι συνετό να θέσουμε αυτά τα θέματα στην ημερήσια διάταξη.
Στη συζήτηση για τον συντονισμό της κοινωνικής πολιτικής στην ΕΕ συχνά χρησιμοποιούμε την έκφραση κοινωνική σύγκλιση.
Ο όρος κοινωνική σύγκλιση μας βρίσκει σύμφωνους ως Φιλελεύθερους όταν πρόκειται για τη θέσπιση ευρέων κοινών στόχων στην ΕΕ, τους οποίους τα κράτη μέλη θα εκπληρώσουν μέσω της εθνικής κοινωνικής πολιτικής τους.
Με άλλα λόγια, δεν πρόκειται για εναρμόνιση, αλλά για κοινούς στόχους.
Είναι αδιαμφισβήτητο γεγονός ότι τα κράτη μέλη της ΕΕ έχουν διαφορετικές μεθόδους οργάνωσης της κοινωνικής πολιτικής τους.
Διεπόμαστε από διαφορετικές παραδόσεις, υπάρχουν διαφορές στην κουλτούρα και, παρά τα πολυάριθμα κοινά σημεία, υπάρχουν επίσης μεγάλες διαφορές στον χαρακτήρα των κοινωνικών προβλημάτων όπως και στην έκτασή τους από χώρα σε χώρα.
Κατά συνέπεια, είναι σημαντικό να υπογραμμιστεί πως η κοινωνική πολιτική είναι εθνική υπόθεση.
Η εθνική πολιτική υπάγεται φυσικά σε μια σειρά κοινών πλαισίων τα οποία αφορούν, πρώτον, τα ελάχιστα δικαιώματα που καθορίζονται από τη Συνθήκη, δεύτερον, την εξασφάλιση της κινητικότητας του εργατικού δυναμικού χωρίς την απώλεια των κοινωνικών δικαιωμάτων, τρίτον, την εξασφάλιση συντονισμού των οικονομιών των κρατών μελών και, τέταρτον, την οικονομική συνεργασία.
Δηλαδή, χρειάζεται συντονισμός και συνεργασία.
Σύγκλιση ωστόσο πρέπει να υπάρχει ως προς τους στόχους και όχι ως προς τα μέσα.
Θα ήθελα επίσης να ευχαριστήσω τον εισηγητή της έκθεσης, κύριο Jan Andersson, για την τόσο εποικοδομητική προσπάθειά του και το μέλημά του να συμβιβάσει τις διάφορες θέσεις και να εξασφαλίσει στήριξη για την έκθεσή του.
Είμαι σε θέση να στηρίξω την έκθεση, αλλά υπάρχουν μεμονωμένα σημεία τα οποία δεν εγκρίνω εκατό τοις εκατό.
Δεν συμφωνώ με την απαίτηση η Επιτροπή να επεμβαίνει σε αυτό που αποκαλείται άδικος ανταγωνισμός μεταξύ των κοινωνικών και φορολογικών συστημάτων, εάν μια τέτοια επέμβαση χρησιμοποιείται για να παρακωλύσει την αναθεώρηση, την εξέλιξη και την αποτελεσματικότητα των κοινωνικών συστημάτων μας ή για να παρεμποδίσει τη μείωση της υπερβολικά υψηλής φορολογικής επιβάρυνσης σε πολλά κράτη μέλη της ΕΕ.
Είμαι σκεπτική όσον αφορά τη λεπτομερή ρύθμιση που ίσως προκύψει από την ενασχόληση της Επιτροπής με την έκταση και την ποιότητα των υπηρεσιών παιδικής μέριμνας και φροντίδας των ηλικιωμένων. Είμαι σκεπτική ως προς την αξία ενός κοινού ορίου φτώχειας.
Ο συντονισμός της κοινωνικής πολιτικής και ο διάλογος είναι καλός, αλλά δεν πρέπει να βάλουμε τους πάντες σε ένα καζάνι.
Πρέπει να υπάρχει χώρος για ποικιλία λύσεων.
Κύριε Πρόεδρε, κυρία Επίτροπε, θα ήθελα να θέσω μια σειρά σημείων, άλλων θετικών και άλλων αμφισβητήσιμων, όσον αφορά τη στρατηγική σχετικά με τον εκσυγχρονισμό της κοινωνικής ασφάλισης.
Θεωρώ θετική την κατεύθυνση η οποία διαμορφώνεται αργά, αλλά σταθερά, σχετικά με αυτό το θέμα και η οποία μου φαίνεται χρήσιμη.
Επίσης, αντιμετωπίζω θετικά τις βασικές γραμμές της ανακοίνωσης σχετικά με τη στρατηγική προσέγγιση.
Ελπίζουμε εντούτοις οι τέσσερεις στόχοι οι οποίοι αναφέρθηκαν εδώ να μπορέσουν να υλοποιηθούν.
Επιπλέον, επιθυμούμε να επισημάνουμε πόσο σημαντικός είναι ο τρόπος με τον οποίο αυτό το θέμα πρέπει να αντιμετωπιστεί, από τη μία με τη διαδικασία τύπου Λουξεμβούργου, δηλαδή με κατευθυντήριες γραμμές.
Πιστεύουμε όμως επίσης ότι είναι πολύ σημαντικό, όπως προηγουμένως υποστήριξε και η κ. Van Lancker, να υπάρξουν οδηγίες, π.χ. όσον αφορά τις άτυπες μορφές εργασίας, τους ελεύθερους επαγγελματίες χωρίς προσωπικό κ.λπ..
Εντούτοις, προβλέπουμε την ύπαρξη δύο προβλημάτων, στα οποία θα πρέπει να επιδιωχθούν λύσεις.
Το πρώτο αφορά τις παράγωγες προσαρμογές της κοινωνικής ασφάλισης, για τις οποίες ελπίζουμε ότι θα υπάρξει σύγκλιση επιπέδου.
Θα αναφέρω ορισμένα παραδείγματα από μια έρευνα που πραγματοποιήθηκε πρόσφατα από τα ολλανδικά συνδικαλιστικά κινήματα σχετικά με τις μεταρρυθμίσεις στην Ευρωπαϊκή Ένωση όσον αφορά την κοινωνική ασφάλιση.
Σύμφωνα με αυτή, φαίνεται ότι υπάρχουν παντού προσαρμογές, αλλά πολλές από αυτές τις προσαρμογές, και μάλιστα η πλειονότητά τους, φαίνονται προσαρμογές προς τα κάτω, ενώ οι υπόλοιπες είναι βελτιωτικές.
Το μεγαλύτερο μέρος αυτών των προσαρμογών αφορούν τις συντάξεις, δηλαδή 11 περιοριστικές προσαρμογές και δύο βελτιωτικές.
Όσον αφορά τα επιδόματα ανεργίας διαπιστώνονται 6 περιοριστικές προσαρμογές και 5 βελτιωτικές.
Αιτίες γι' αυτές τις προσαρμογές αποτελεί π.χ. η βελτίωση των δυνατοτήτων απασχόλησης, η μείωση των δαπανών της κοινωνικής ασφάλισης, αλλά και η πολιτική του ανταγωνισμού και τα κριτήρια της ΟΝΕ.
Την πολιτική ανταγωνισμού συναντούμε κυρίως στα κράτη του Βορρά, ενώ τις περισσότερες σταθεροποιητικές και βελτιωτικές προσαρμογές της κοινωνικής ασφάλισης συναντούμε κυρίως στα κράτη του Νότου.
Εντούτοις, γενικά διαπιστώνουμε έναν περιορισμένο ρόλο για τους κοινωνικούς εταίρους στο σύνολο της διαδικασίας.
Αυτό δεν φαίνεται ιδιαίτερα ευχάριστο και σημαίνει ότι η στρατηγική σύγκλισης πρέπει να κατευθύνεται προς τις καλύτερες προσεγγίσεις.
Ο καφές καπουτσίνο, για να χρησιμοποιήσω αυτή την έκφραση, δεν είναι πάντα καλό για μας.
ΝL) Κύριε Πρόεδρε, θα επιθυμούσα και εγώ να συγχαρώ την Επιτροπή και τον εισηγητή. Την Επιτροπή επειδή πραγματοποίησε ένα νέο βήμα προς την κατεύθυνση της σύγκλισης της κοινωνικής ασφάλισης και τον εισηγητή για την ικανοποιητική έκθεση που συνέταξε.
Η πολιτική της Ευρωπαϊκής Ένωσης, πέραν της οικονομικής πολιτικής και της πολιτικής για την απασχόληση, περιλαμβάνει και την κοινωνική πολιτική.
Αυτή μέχρι στιγμής ήταν περιορισμένη, τόσο όσον αφορά την οργάνωση όσο και τα μέσα.
Αλλά υπό την επίδραση της ελεύθερης κυκλοφορίας των εργαζομένων, της εσωτερικής αγοράς και του ευρώ, ολοκληρώνονται και οι αγορές εργασίας.
Αυτό έχει αναπόφευκτα συνέπειες για την κοινωνική ασφάλιση, η οποία σχετίζεται σε μεγάλο βαθμό με την εργασία.
Οι διασυνοριακοί εργαζόμενοι, οι αποσπασμένοι εργαζόμενοι, οι μετανάστες εργαζόμενοι, αλλά και αυτοί που ψάχνουν εργασία, οι ασκούμενοι και οι φοιτητές εμποδίζονται να αξιοποιήσουν το δικαίωμα ελεύθερης κυκλοφορίας, και αυτό εξαιτίας της έλλειψης συντονισμού και σύγκλισης στον τομέα της κοινωνικής ασφάλισης.
Το ίδιο φαινόμενο παρατηρείται και στον τομέα της φορολόγησης.
Για την καταπολέμηση των στρεβλώσεων του ανταγωνισμού και για την αποφυγή του ντάμπινγκ η Επιτροπή έχει αναπτύξει μια ισόρροπη, κατά τη γνώμη μου, προσέγγιση, η οποία βρίσκεται μεταξύ εναρμόνισης και μη παρέμβασης.
Αφενός, υφίστανται δεσμευτικοί και αναφαίρετοι οι κανόνες για όμοιους μισθούς ή για πλήρεις συντάξεις και, αφετέρου ,χρησιμοποιούνται προγράμματα για να δοθούν κίνητρα όσον αφορά τη μη ύπαρξη διακρίσεων ή τον κοινωνικό αποκλεισμό.
Με βάση μια σειρά συστάσεων, εκθέσεων και ανακοινώσεων η Επιτροπή έχει προχωρήσει προς την κατεύθυνση της σύγκλισης, αφενός με τον καθορισμό στόχων και αφετέρου με την απόσπαση μιας ομάδας εργασίας υψηλόβαθμων υπαλλήλων για τον σκοπό αυτό.
Οι δύο αυτές προτάσεις έχουν ήδη γίνει αποδεκτές από το Συμβούλιο, και τώρα τίθεται το θέμα υποστήριξης αυτής της προσέγγισης, ώστε να μπορούμε να κρίνουμε εγκαίρως, γνωρίζοντας τις υποθέσεις ή/και σε ποιον βαθμό και με ποιον τρόπο πρέπει να αναθεωρηθεί η κοινωνική προστασία στην Ευρωπαϊκή Ένωση.
Κι αυτό επειδή η διεύρυνση, η παγκοσμιοποίηση, η γήρανση του πληθυσμού, η εξατομίκευση και οι αλλαγές στην οικογένεια καθιστούν αναπόφευκτη μια ανάλογη αναθεώρηση.
Η μη αναγνώριση αυτών των καταστάσεων σημαίνει στην πραγματικότητα απόρριψη της κοινωνικής προστασίας.
Στους ευρωσκεπτικιστές και στους εθνικιστές θα ήθελα να επισημάνω ότι, η κοινωνική προστασία αποκλειστικά εντός των συνόρων ενός κράτους μέλους δεν είναι κοινωνική και δεν προσφέρει την παραμικρή προστασία, επειδή η διάλυση της κοινωνικής προστασίας προς όφελος του ανταγωνισμού βλάπτει την κοινωνική προστασία ως παραγωγικό παράγοντα.
Και λιγότερη κοινωνική προστασία σημαίνει χαμηλότερη αγοραστική δύναμη, λιγότερο υγιείς εργαζόμενους και λιγότερο ευτυχείς εργαζόμενους.
Στους υπερευρωπαϊστές θα ήθελα να πω ότι μια ευρωπαϊκή κοινωνική προστασία δεν είναι ούτε δυνατή ούτε επιθυμητή.
Οι διαφορές μεταξύ των κρατών μελών είναι ιδιαίτερα σημαντικές όσον αφορά τις διατάξεις, τους δικαιούχους, τα έσοδα ή τα επιδόματα, κ.λπ..
Επομένως, μια εξομοίωση είναι αδύνατη.
Ο δρόμος τον οποίο ακολουθεί η Επιτροπή φαίνεται βατός.
Έχει το πλεονέκτημα της σαφήνειας, της συγκέντρωσης δεδομένων και της ανταλλαγής απόψεων για τη συμφωνία σχετικά με τους ακολουθούμενους στόχους, την εγκαθίδρυση σοβαρών συγκριτικών δεικτών και τη δυνατότητα έκδοσης συστάσεων.
Υποστηρίζω αυτή την ιδέα.
Υποστηρίζω γι' αυτό την Επιτροπή και ελπίζω ότι στη Σύνοδο Κορυφή της Λισαβόνας θα σημειωθεί ένα ακόμη βήμα.
Κύριε Πρόεδρε, ή έκθεση Andersson περιέχει πολλά ενδιαφέροντα πράγματα.
Δυστυχώς, όμως, αυτό που έχει περισσότερο ενδιαφέρον είναι ότι η έκθεση, που υποτίθεται ότι επεξεργάζεται μια συνολική στρατηγική για τον εκσυγχρονισμό της κοινωνικής πολιτικής, αντιθέτως, προτείνει την επέκταση της παραδοσιακής κοινωνικής πολιτικής και έναν μεγαλύτερο βαθμό υπερεθνικότητας στον κοινωνικό τομέα.
Η κοινωνική πολιτική έχει πρέπει να ανανεωθεί ώστε να μπορεί να μειωθεί η ανεργία στα κράτη μέλη.
Ακόμη κι αν οι σοσιαλιστές, τώρα που υπάρχουν τόσες πολλές σοσιαλδημοκρατικές κυβερνήσεις, αναφέρονται πολύ λιγότερο στην ανεργία απ' ό,τι παλαιότερα, αυτή η ανεργία είναι, εν τούτοις, τρομακτικά υψηλή και, μάλιστα, παρ' ό,τι υπάρχει ανάκαμψη σε διεθνές επίπεδο.
Πρέπει να γίνει κάτι ώστε η ανεργία να μη μετατρέψει το αποκαλούμενο ευρωπαϊκό μοντέλο σε παρωδία.
Η κοινωνική πολιτική πρέπει να διευκολύνει την απασχόληση και να δημιουργεί κίνητρα τόσο στους εργοδότες όσο και στους εργαζόμενους για να αυξηθεί η απασχόληση.
Στην έκθεση Andersson υπάρχει το αίτημα της κοινωνικής σύγκλισης, δηλαδή, η ολοένα και μεγαλύτερη εξομοίωση των συστημάτων εντός και μέσω της ΕΕ.
Η ΕΕ θα πρέπει να θεσπίσει πραγματικά, όπως αναφέρεται, κριτήρια σύγκλισης, τα οποία θα είναι δεσμευτικά και αποτελεσματικά.
Επίσης, ο κ. Andersson επιθυμεί τη δημιουργία ενός αποτελεσματικού και φιλόδοξου φορολογικού συντονισμού, δηλαδή, την υπερεθνικότητα, στον τομέα της φορολόγησης.
Η ΕΕ θα πρέπει, επίσης, με υπόβαθρο έναν ενιαίο προσδιορισμό των ορίων της φτώχειας, να υποβάλει συστάσεις σχετικά με το αποκαλούμενο αποδεκτό ελάχιστο επίπεδο διαβίωσης στα κράτη μέλη.
Η ΕΕ θα πρέπει να χαράξει κατευθυντήριες γραμμές για την ποιότητα στις θέσεις εργασίας που θα δημιουργηθούν, ό,τι και αν σημαίνει αυτό.
Η ανεργία δεν πρόκειται, βέβαια, να μειωθεί με όλες αυτές τις επιπλέον ρυθμίσεις και παρεμβάσεις.
Τα διαρθρωτικά προβλήματα που είναι η αιτία για το γεγονός ότι η ανεργία στην Ευρώπη είναι μεγαλύτερη από ό,τι στις ΗΠΑ, θα επιδεινωθούν ακόμη περισσότερο.Δεν χρειάζεται υπερεθνικότητα σ' αυτόν τον τομέα.
Τα κράτη μέλη μπορούν να διαμορφώσουν τα δικά τους συστήματα στον κοινωνικό τομέα, εν έκαστο εντός των πλαισίων των οικονομικών του πόρων και των πολιτικών του επιλογών, κάτι που είναι καθοριστικής σημασίας, ώστε να μη δημιουργηθούν περιττά προβλήματα ενόψει της διεύρυνσης της ΕΕ.
Ο κ. Andersson θεωρεί ότι θα πρέπει να υπάρξει μια υπενθύμιση προς τις φτωχές χώρες της Ανατολικής Ευρώπης ότι τα κριτήρια της κοινωνικής σύγκλισης θα συμπεριλάβουν και αυτές.
Είναι, όμως, προφανές ότι αυτές οι χώρες που, μέσα στα πλαίσια ενός κομμουνιστικού οικονομικού συστήματος, έχουν οδηγηθεί στην εξαθλίωση, δεν μπορούν να ακολουθήσουν μια κοινωνική πολιτική όπως, π.χ. αυτή της Σουηδίας.
Οι ελάχιστοι κανόνες και τα όρια της φτώχειας είτε θα στερούνται νοήματος για τα τωρινά κράτη μέλη, είτε θα είναι παράλογα για τις φτωχές υποψήφιες χώρες.
Κύριε Πρόεδρε, όπως έπραξαν και άλλοι, θα ήθελα να συγχαρώ και εγώ τον κ. Andersson για την έκθεση που εκπόνησε.
Κατέβαλε μεγάλες προσπάθειες εκ μέρους του Κοινοβουλίου προκειμένου να υπάρξει ευρεία συναίνεση σε ένα θέμα που είναι εξ ορισμού ακανθώδες, όχι μόνο στο Ευρωπαϊκό Κοινοβούλιο, αλλά ουσιαστικά σε όλα τα κράτη μέλη.
Επιδοκιμάζω επίσης την ανακοίνωση της Επιτροπής.
Αργησε να πραγματοποιηθεί, ωστόσο άξιζε την αναμονή.
Θα μπορούσε να αποτελέσει ορόσημο για την ανάπτυξη μιας κοινωνικής Ευρώπης, με την προϋπόθεση ότι θα τη λάβουμε σοβαρά υπόψη και δεν θα επιτρέψουμε στα μεμονωμένα κράτη μέλη να δείξουν απροθυμία σχετικά με τα μέτρα που πρέπει να ληφθούν για την εφαρμογή της.
Μπορούμε, και πρέπει, να πάρουμε το μοναδικό ευρωπαϊκό κοινωνικό πρότυπο που διαθέτουμε και να το μεταρρυθμίσουμε ώστε να ταιριάζει στον 21ο αιώνα, έναν αιώνα που παγκοσμιοποιείται γρήγορα.
Πολύ φοβούμαι ότι οι προτάσεις που προτείνει ο κ. Herman Schmid δεν θα ανταποκρίνονται σε αυτόν τον παγκοσμιοποιημένο κόσμο.
Προκειμένου να υπάρξει επιτυχία πρέπει να διασφαλίσουμε τη συνένωση της οικονομικής πολιτικής μας, της πολιτικής μας για την απασχόληση και της πολιτικής μας για την κοινωνική προστασία στην ευρύτερη έννοια της και να τις αντιμετωπίσουμε ως σύνολο.
Πρέπει να διασφαλίσουμε ότι οι Υπουργοί ECOFIN και οι Υπουργοί Εργασίας των κρατών μελών μας θα αναγνωρίσουν ότι οι Υπουργοί Κοινωνικών Υποθέσεων μπορούν να συμβάλουν στη διαμόρφωση μιας κοινωνίας στην Ευρώπη η οποία θα είναι δημιουργική, θα διαθέτει πνεύμα πρωτοβουλίας και θα παρέχει υψηλή ποιότητα ζωής για όλους τους πολίτες μας.
Τούτο δεν αποτελεί πλέον επιλογή για μας, αλλά επιτακτική ανάγκη.
Οι Ευρωπαίοι πολίτες δεν θα συμβιβασθούν με τίποτε λιγότερο από την ποιότητα ζωής που αξίζουν ως ανθρώπινα όντα.
Δεν επιθυμούμε το πρότυπο των ΗΠΑ - ένα πρότυπο που έχει αποτύχει παταγωδώς στη δημιουργία της απαραίτητης απασχόλησης για την παροχή μιας αξιοπρεπούς ποιότητας ζωής.
Αυτό που έκανε ήταν να αυξήσει δραματικά τον αριθμό των εργαζόμενων φτωχών στις Ηνωμένες Πολιτείες.
Τούτο δεν θέλουμε να συμβεί στην Ευρώπη.
Στην Ευρώπη έχουμε την παράδοση της αλληλεγγύης και την εμπειρία ενός καλύτερου τρόπου δράσης.
Ωστόσο, πρέπει να αδράξουμε τα μέσα για την πραγμάτωσή του.
Συνεπώς, σας παρακινώ όχι μόνο να υλοποιήσουμε την ομάδα υψηλού επιπέδου, όπως πρότεινε η Επιτροπή, αλλά επίσης να προχωρήσουμε περαιτέρω και να θεσπίσουμε μια διαδικασία τύπου Λουξεμβούργου, ώστε να προσεγγίσουμε ολοκληρωμένα το εν λόγω ζήτημα της κοινωνικής προστασίας.
Κύριε Πρόεδρε, κυρία Επίτροπε, έχουμε εδώ έναν κοινωνικό τομέα για τον οποίο η Ευρωπαϊκή Ένωση οφείλει να μεριμνήσει ιδιαιτέρως.
Το γεγονός είναι ότι οι μακροοικονομικές πολιτικές, το σύμφωνο σταθερότητας και τα κριτήρια ονομαστικής σύγκλισης λειτούργησαν σαν τροχοπέδη στον εκσυγχρονισμό ενός συστήματος κοινωνικής προστασίας που θα συνέβαλλε στη βελτίωση του βιοτικού επιπέδου του πληθυσμού, συγκεκριμένα μέσω της αισθητής αύξησης του ύψους των επιδομάτων και των συντάξεων, ιδίως των κατωτέρων, και της αντιμετώπισης του κοινωνικού αποκλεισμού.
Η κατάσταση αυτή καθίσταται ιδιαίτερα σοβαρή στην περίπτωση της Πορτογαλίας, όπου τα ελάχιστα επιδόματα και οι κατώτερες συντάξεις φθάνουν λίγο πιο πάνω από το ήμισυ του κατώτερου μισθού που ισχύει στη χώρα, ο οποίος, με τη σειρά του, είναι ο χαμηλότερος της Ευρωπαϊκής Ένωσης.
Επομένως, εφόσον η Επιτροπή δεν αντιληφθεί την αναγκαιότητα μεταβολής των μακροοικονομικών πολιτικών κατά τρόπο ώστε να δημιουργηθούν περισσότερες θέσεις εργασίας με ποιοτικές προδιαγραφές και που συνεπάγονται δικαιώματα, βασική προϋπόθεση για τη διαφύλαξη και τον εκσυγχρονισμό ενός ισχυρού δημοσίου συστήματος κοινωνικής προστασίας, θα διατηρούμε πολύ σοβαρές αμφιβολίες όσον αφορά τις προθέσεις της.
Παρ' όλο που η έκθεση Andersson συγκράτησε κάποιες θετικές προτάσεις, συμπεριλαμβανομένων ορισμένων τροπολογιών που καταθέσαμε, δεν ενσωμάτωσε ωστόσο ένα τμήμα των βασικών σημείων κριτικής που ασκούμε στην πρόταση της Επιτροπής ούτε τις ανησυχίες που διατυπώνουμε σχετικά με τη στρατηγική για τον εκσυγχρονισμό της κοινωνικής προστασίας.
Κύριε Πρόεδρε, προτού εκλεγώ βουλευτής διηύθυνα δύο βιομηχανίες, μία στο Ηνωμένο Βασίλειο και μία στην Ολλανδία.
Καθώς μεγάλωνε η επιχείρηση του Ηνωμένου Βασιλείου επενδύαμε σε περισσότερο προσωπικό και καθώς μεγάλωνε η επιχείρηση της Ολλανδίας επενδύαμε σε περισσότερο μηχανολογικό εξοπλισμό.
Ο απλούστατος λόγος γι' αυτό ήταν ότι το κοινωνικό κόστος στην Ολλανδία ήταν πολύ πιο υψηλό σε σύγκριση με εκείνο του Ηνωμένου Βασιλείου.
Τάσσομαι υπέρ της κοινωνικής προστασίας, τάσσομαι υπέρ του αρχικού εγγράφου της Επιτροπής, ωστόσο δεν επιθυμώ να δω ανθρώπους να μένουν χωρίς δουλειά επειδή το κόστος κοινωνικής προστασίας θα καταστεί απίστευτα υψηλό.
Για τον λόγο αυτό πρότεινα στην επιτροπή κάποιου είδους αξιολόγηση των επιπτώσεων στις επιχειρήσεις, ώστε να μπορεί να ληφθεί υπόψη το κόστος και οι κίνδυνοι για τις θέσεις εργασίας, και η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών υποστήριξε αυτή την τροπολογία.
Ωστόσο, πρέπει να αναφέρω ότι άλλες Ομάδες την απέρριψαν, με πρώτη την Ομάδα του Κόμματος των Ευρωπαίων Σοσιαλιστών, υπό την καθοδήγηση του συμπατριώτη μου Stephen Hughes.
Αναγνωρίζω ότι η έκθεση του κ. Andersson έχει πολύ καλές προθέσεις, και τον σέβομαι για το έργο που επιτέλεσε, ωστόσο κατά την άποψή μου ο τρόπος που η έκθεση καθορίζει και προωθεί την κοινωνική σύγκλιση θα δημιουργούσε υψηλότερο κοινωνικό κόστος σε όλη την ΕΕ.
Τούτο θα έθετε σε κίνδυνο περισσότερες θέσεις εργασίας και θα διακινδύνευε την αξιοπιστία αυτού του Σώματος, καταδεικνύοντας πόσο απέχουμε από την πραγματικότητα.
Κατά συνέπεια, καλώ το Κοινοβούλιο να απορρίψει όλη την έκθεση και να διατηρήσει την αρχική πρόταση της Επιτροπής, η οποία ήταν πολύ ισορροπημένη στην αρχική της μορφή, χωρίς τροποποιήσεις.
Κύριε Πρόεδρε, δεν μπορούμε να υπερψηφίσουμε αυτή την έκθεση.
Στην πραγματικότητα, η Ευρωπαϊκή Ένωση θα έπρεπε να θέσει το ζήτημα της κοινωνικής προστασίας στο επίκεντρο του οικοδομήματός της.
Τα κοινωνικά δικαιώματα είναι αυτά που πρέπει να υπαγορεύουν τις οικονομικές επιλογές και όχι το αντίστροφο.
Για τον λόγο αυτό αντιτιθέμεθα στη θέσπιση μηχανισμών κοινωνικής προστασίας τύπου Λουξεμβούργου, που αντιβαίνουν στην παραπάνω λογική: μεγάλοι οικονομικοί προσανατολισμοί, στη συνέχεια κριτήρια σύγκλισης και τέλος αντιμετώπιση του ζητήματος κοινωνικής προστασίας με πλημμελή τρόπο.
Η ΕΕ θα πρέπει να επικυρώσει μια γενική αρχή: τα κοινωνικά δικαιώματα που έχουν κατοχυρωθεί στα κράτη δεν μπορούν να περιοριστούν.
Κάθε κοινοτική παρέμβαση θα πρέπει να στοχεύει στη συμπλήρωση και εν συνεχεία στην εναρμόνιση με τις βέλτιστες υφιστάμενες εγγυήσεις.
Για να ενισχυθεί η χρηματοδότηση των συστημάτων κοινωνικής προστασίας χρειάζεται μια πολιτική γενικής αύξησης των μισθών και η θέσπιση ενός νόμιμου κατώτατου μισθού σε κάθε κράτος μέλος.
Για να καταπολεμηθεί η φτώχεια το δικαίωμα στο εισόδημα και το δικαίωμα στην απασχόληση πρέπει να είναι άρρηκτα συνδεδεμένα μεταξύ τους.
Τέλος, για να αποφευχθεί κάθε εμπορευματοποίηση της υγείας η Ευρωπαϊκή Ένωση θα πρέπει να ταχθεί σαφώς κατά των συνταξιοδοτικών ταμείων και να αντιταχθεί στην πρόσβαση των ιδιωτικών ασφαλιστικών εταιρειών στο σύστημα υγείας.
Πιστεύω πραγματικά, και με αυτό ολοκληρώνω, πως η κοινωνική Ευρώπη δεν μπορεί να αρκείται σε λόγους και ευσεβείς πόθους.
Η κατάσταση είναι εξαιρετικά σοβαρή για εκατομμύρια ανθρώπους.
Κύριε Πρόεδρε, κυρία Επίτροπε, αξιότιμοι συνάδελφοι, ο στόχος της χάραξης μιας συντονισμένης στρατηγικής για τον εκσυγχρονισμό της κοινωνικής προστασίας στην Ευρωπαϊκή Ένωση είναι σίγουρα κάτι το θετικό, όπως θετική ήταν και η δρομολόγηση, με τη Σύνοδο Κορυφής του Λουξεμβούργου, της ευρωπαϊκής στρατηγικής σύγκλισης στον τομέα της απασχόλησης και των πολιτικών εργασίας.
Αγορά εργασίας και κοινωνική προστασία είναι πράγματι δύο όψεις του ίδιου νομίσματος, που απαιτούν υποχρεωτικά συγχρονισμένες πολιτικές και νομοθεσίες.
Αν λειτουργεί η αγορά εργασίας ως προς τα επίπεδα απασχόλησης, την ευελιξία και την αποτελεσματικότητα των μισθών, δεν μπορεί να μη λειτουργεί το κράτος πρόνοιας και η κοινωνική προστασία, και αντιστρόφως.
Μέχρι χθες οι ευρωπαϊκές χώρες καθόριζαν στο εσωτερικό τους, με αυταρχικό ούτως ειπείν τρόπο, τους κανόνες λειτουργίας και χρηματοδότησης των δύο αγορών.
Δημοσιονομικές και συναλλαγματικές πολιτικές μεριμνούσαν για την εσωτερική και την εξωτερική ισορροπία.
Με το Μάαστριχτ και το ενιαίο νόμισμα οι δημοσιονομικές πολιτικές περιορίστηκαν σημαντικά και δεν είναι πια δυνατή η προσφυγή στην υποτίμηση, στην αναζήτηση περιθωρίων χαμένης ανταγωνιστικότητας.
Οι διαρθρωτικές και οι συγκυριακές διαφορές μεταξύ των χωρών δεν θα μπορούν επομένως να εξισορροπηθούν μέσω ελλείμματος και συναλλάγματος.
Υπό τις συνθήκες αυτές, ελλείψει πλήρους κινητικότητας της εργασίας στο εσωτερικό της Ένωσης και κατανεμημένης φορολογικής πολιτικής σε συνομοσπονδιακό επίπεδο, ο μοναδικός βαθμός ευελιξίας επαφίεται στις αγορές εργασίας και πρόνοιας, για την αποκατάσταση τόσο των διαρθρωτικών όσο και των συγκυριακών ανισοτήτων, των λεγόμενων εξωγενών ασύμμετρων σοκ.
Και εδώ είναι το παράδοξο.
Η σύγκλιση της πολιτικής και της νομισματικής Ευρώπης φέρνει αναπόφευκτα μαζί της τη σύγκλιση των κανόνων του παιχνιδιού στην αγορά εργασίας και πρόνοιας, αλλά συγχρόνως το ενιαίο νόμισμα και η έλλειψη κινητικότητας της εργασίας, καθώς και μιας κατανεμημένης φορολογικής πολιτικής, μας οδηγούν αναγκαστικά στη μη σύγκλιση από άποψη μισθών και επιπέδων πρόνοιας, ώστε να αντισταθμιστούν τα διαφορετικά περιθώρια παραγωγικότητας σε εθνικό και περιφερειακό επίπεδο.
Αυτές οι αντιθέσεις δεν καταπολεμούνται με την υποκρισία και τα ωραία λόγια όπως σύγκλιση, καθορισμός σημείων αναφοράς, εκσυγχρονισμός, συντονισμός.
Ή η Ευρωπαϊκή Ένωση θα γίνει πραγματικό ομοσπονδιακό κράτος με πραγματικό κατανεμημένο προϋπολογισμό, πραγματική κινητικότητα της εργασίας, και συνεπώς, μόνο στον τομέα αυτό, κοινούς κανόνες για την αγορά και την πρόνοια, ή θα ήταν καλύτερα να μη δημιουργούμε ούτε να τρέφουμε αυταπάτες για ανέφικτους δρόμους σύγκλισης, που ηχούν ωραία, αλλά που στην πραγματικότητα κάνουν κακό, και κυρίως στους ασθενέστερους.
Καλό μάλιστα θα ήταν να το συνειδητοποιήσουμε όλοι αυτό.
Κύριε Πρόεδρε, σε αντίθεση με τη στάση μερικών συναδέλφων μου στη σημερινή συζήτηση, τείνω να συμφωνήσω με την έκθεση Andersson, μεταξύ άλλων επειδή βλέπω σαφέστατες διαφορές σε σχέση με τις ανακοινώσεις της Επιτροπής.
Ειδικότερα, θεωρώ ότι η προκείμενη έκθεση - και αναφερόμενος σε αυτή θέλω να συγχαρώ τον εισηγητή - υπερασπίζεται την αλληλέγγυα προσέγγιση του ευρωπαϊκού κοινωνικού προτύπου.
Θέλω να τονίσω τις σαφείς θέσεις ενάντια στο κοινωνικό ντάμπινγκ καθώς και την έμφαση που δίνεται στη βασική κοινωνική ασφάλεια, στον στόχο της κοινωνικής σύγκλισης καθώς και σε όσα αναφέρονται πολύ συγκεκριμένα για την ισότητα ευκαιριών των γυναικών ως κατευθυντήριες γραμμές της κοινωνικής πολιτικής.
Βλέπω βέβαια και τις ελλείψεις της όσον αφορά το γεγονός ότι δεν έχει ασχοληθεί με αρκετή συνέπεια με την μακροοικονομική πολιτική της Ευρωπαϊκής Ένωσης, που αντιτίθεται σε αυτή την αλληλέγγυα μεταρρύθμιση του ευρωπαϊκού κοινωνικού προτύπου.
Εν κατακλείδι όμως τα συμπεράσματά μου ως προς την έκθεση είναι θετικά.
Κύριε Πρόεδρε, παίρνω τον λόγο για να αναφερθώ και να επιβεβαιώσω την ανάγκη εκσυγχρονισμού της κοινωνικής προστασίας ως μέσο πολύ περισσότερο και όχι τόσο ως ένα ακόμη βήμα στη δημιουργία της Ευρώπης.
Αυτό είναι καταφανές στην έκθεση του κ. Andersson, την οποία θεωρώ εξαιρετική.
Η Ευρώπη, η Ευρωπαϊκή Ένωση, παρότι είναι πολύ ισχυρή στον οικονομικό και τον πολιτικό τομέα, θα παραμείνει ελλιπής, αδύναμη και περιορισμένη, ίσως βραχύβια, αν δεν είμαστε ικανοί να την ενδυναμώσουμε ως προς τον κοινωνικό τομέα.
Αυτό προϋποθέτει, κατά την αντίληψή μου, δυνατότητες απασχόλησης για όσους ζητούν δουλειά, αλλά και μια αποφασιστική δράση προς όφελος των κοινωνικά πιο αδύναμων.
Λαμβάνοντας υπόψη ότι η κοινωνική πρόνοια και ένα ελάχιστο εγγυημένο κοινωνικό εισόδημα αποτελεί δικαίωμα κάθε ατόμου, πιστεύω ότι δεν πρέπει να ξεχνάμε την περίπτωση εκείνων που δεν έχουν γεννηθεί στην Ευρωπαϊκή Ένωση.
Ας μην ξεχνάμε ότι το 1999 ανέρχονταν σε 717.000 εκείνοι που ήρθαν για να εξισορροπήσουν την υπογεννητικότητά μας.
Για τον λόγο αυτό, είναι απόλυτη κοινωνική ανάγκη μια πολιτική μετανάστευσης με κοινωνική συνείδηση, όπως διακήρυσσε πρόσφατα στην Ισπανία ο Πρόεδρος Gutierres.
Οφείλουμε να λαμβάνουμε υπόψη την κατάσταση εκείνων που, προ οικονομικών αλλαγών, συγχωνεύσεων, εξαγορών, νέων τεχνολογιών, κ.λπ., βλέπουν να απειλούνται ή να αποδυναμώνονται οι ευκαιρίες τους για εργασία.
Εδώ επιβάλλεται μια πολιτική κατάρτισης, η οποία να παρέχει δυνατότητες και να προετοιμάζει για νέες θέσεις εργασίας, να εδραιώνει τη θέση που ήδη κατέχει κανείς ή να παρέχει μια δεύτερη ευκαιρία, γιατί μερικές φορές ο ταξιθέτης όταν επιβεβαιώνει τον τίτλο της ταινίας φωνάζει δύο φορές.
Κατά την ταπεινή μου γνώμη, είναι ευθύνη όλων των ευρωπαϊκών κυβερνήσεων, εθνικών και τοπικών, να μεριμνήσουν ώστε να φωνάζει περισσότερες από μία φορές.
Πιστεύω, κυρία Επίτροπε, ότι η Επιτροπή είναι εκείνη που έχει την ευθύνη να δώσει ώθηση και να συντονίσει αυτές τις δυνατότητες.
Κύριε Πρόεδρε, θα ήθελα να συγχαρώ τον κ. Andersson για την πράγματι πολύ καλή δουλειά που έκανε, για αυτό τον λόγο υπάρχει και ευρύτερη συμφωνία, και θα ήθελα να ευχαριστήσω τους κυρίους και τις κυρίες βουλευτές για τη συμβολή τους.
Θα ήθελα να κάνω ορισμένες παρατηρήσεις στα όσα ελέχθηκαν.
Πρώτον, να τονίσω ότι η συζήτηση για θέματα κοινωνικής προστασίας έχει ξεκινήσει εδώ και αρκετά χρόνια ανάμεσα στα ευρωπαϊκά όργανα, και από το 1995 υπήρξε η πρώτη ανακοίνωση με τίτλο: "Το μέλλον της κοινωνικής προστασίας", υπήρξαν οι ανακοινώσεις από πλευράς του Ευρωπαϊκού Κοινοβουλίου, της κ. Weiler και του κ. Pronk.
Σήμερα έχουμε την ανακοίνωση του κ. Andersson.
Πιστεύω ότι έχουμε προχωρήσει σημαντικά, μια και πλέον μιλάμε για τον εκσυγχρονισμό της κοινωνικής προστασίας.
Το δεύτερο σημείο είναι ότι θα πρέπει να λάβουμε υπόψη μας την νομική βάση με την οποία μπορεί να λειτουργήσει η Ευρωπαϊκή Επιτροπή.
Ξέρετε πολύ καλά ότι δεν υπάρχει νομική βάση για πολιτικές σε ευρωπαϊκό επίπεδο από τη Συνθήκη, υπάρχει όμως η συμφωνία η οποία εκφράστηκε και στο τελευταίο Συμβούλιο, υπάρχει συμφωνία για να ξεκινήσουν ενέργειες συντονισμού και ανταλλαγής εμπειριών, ανταλλαγής επιτυχημένων προγραμμάτων μεταξύ των κρατών μελών.
Η τρίτη παρατήρηση είναι ότι, στα τέσσερα θέματα στα οποία επικεντρώνεται η συγκεκριμένη ανακοίνωση και αφορούν την αμειβόμενη εργασία, την βιωσιμότητα των συστημάτων των συντάξεων, την κοινωνική ένταξη και τέλος την ποιότητα στην υγεία, υπάρχει μια οριζόντια αντιμετώπιση του θέματος των γυναικών, γιατί σε κάθε μία από αυτές τις κατηγορίες - όπως αναφέρθηκαν από τις κυρίες βουλευτές - υπάρχουν ειδικά προβλήματα που αφορούν τις γυναίκες και τα προβλήματα αυτά θα πρέπει σε πολλές περιπτώσεις να αντιμετωπίζονται με ξεχωριστές πολιτικές.
Το επόμενο σημείο είναι οι συγκεκριμένες δράσεις τις οποίες έχουμε αναλάβει.
Όπως ξέρετε, έχει ήδη συσταθεί μια ομάδα υψηλού επιπέδου από την πορτογαλική Προεδρία, η οποία θα κάνει την πρώτη της έκθεση τον Ιούνιο στο Συμβούλιο Κορυφής.
Η πορτογαλική Προεδρία επικεντρώνεται σε δύο θέματα: στα βιώσιμα συστήματα συντάξεων και στην κοινωνική ένταξη.
Πιστεύω ότι η πρόταση για την αντίστοιχη ομάδα σε επίπεδο Κοινοβουλίου είναι πολύ θετική και θα μπορέσει να συμβάλει στο να προχωρήσουμε στο επόμενο βήμα μετά την έγκριση γι αυτή την υψηλού επιπέδου ομάδα.
Σε ορισμένες παρατηρήσεις για τον ρόλο των συστημάτων κοινωνικής προστασίας και το κόστος της κοινωνικής προστασίας, αλλά και τον ρόλο που τα συστήματα αυτά παίζουν στην ανταγωνιστικότητα των κρατών μελών, θα ήθελα να παρατηρήσω ότι οι πολιτικές προσπαθούν στην Ευρώπη να συνδυάσουν την ανταγωνιστικότητα και την κοινωνική συνοχή.
Φυσικά, πρέπει να λάβουμε υπόψη μας το θέμα της ανταγωνιστικότητας, αλλά και ο σχεδιασμός της κοινωνικής προστασίας θα πρέπει να γίνεται έτσι ώστε η κοινωνική προστασία να αποτελεί παράγοντα της οικονομικής μεγέθυνσης και της απασχόλησης.
Και νομίζω ότι αυτό είναι εμφανές και στο περιεχόμενο της ανακοίνωσης.
Κυρίες και κύριοι συνάδελφοι, ο στόχος είναι στην επόμενη χρονιά, και μετά από ομόφωνη απόφαση του Συμβουλίου, να προχωρήσουμε σε ένα πρώτο επίπεδο συντονισμού, ανταλλαγής απόψεων, καταγραφής των κοινωνικών προβλημάτων, δημιουργίας μιας βάσης δεδομένων για τον καλύτερο συντονισμό των πολιτικών.
Όπως εκφράστηκε από πολλούς βουλευτές, πιστεύω ότι έχει γίνει ένα πρώτο σημαντικό βήμα.
Ήδη στην Διακυβερνητική τα θέματα κοινωνικής πολιτικής αντιμετωπίζονται με ευρύτερο τρόπο, και πιστεύω ότι είμαστε σε μια νέα φάση, όπου η κοινωνική πολιτική θα αποτελέσει σε σημαντικό βαθμό μια ευρωπαϊκή πολιτική.
Σας ευχαριστώ, κυρία Διαμαντοπούλου.
Η συζήτηση έληξε.
Η ψηφοφορία θα διεξαχθεί αύριο, στις 11.30.
Συνθήκη του ΠΟΔΙ
Η ημερήσια διάταξη προβλέπει τη σύσταση (Α5-0008/2000) της κ. Cederschiφld, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση απόφασης του Συμβουλίου όσον αφορά την έγκριση - εξ ονόματος της Ευρωπαϊκής Κοινότητας - της Συνθήκης του ΠΟΔΙ για την πνευματική ιδιοκτησία και της Συνθήκης του ΠΟΔΙ για τις ερμηνείες και εκτελέσεις και τα φωνογραφήματα (COM(1998) 249 - C5-0222/1999 - 1998/0141 (AVC)).
εισηγήτρια. (SV) Κύριε Πρόεδρε, τώρα θα τοποθετηθούμε σε ένα σημαντικό θέμα, μια διεθνή συμφωνία, ένα θέμα που μπορεί να επηρεάσει την ανάπτυξη της ευημερίας σε πολλά κράτη μέλη.
Στη χώρα μου, τη Σουηδία, επηρεάζεται ένας από τους μεγαλύτερους εξαγωγικούς κλάδους. Πρόκειται για τους τομείς της μουσικής και της εγγραφής ήχου.
Αφορά το δικαίωμα της πνευματικής ιδιοκτησίας των καλλιτεχνών και προστασίας των καλλιτεχνικών τους προϊόντων.
Πρόκειται για τη WCT (Συνθήκη για την πνευματική ιδιοκτησία) και τη WPPT (Συνθήκη για τις ερμηνείες και τα φωνογραφήματα).
Χωρίς την προστασία των πνευματικών δικαιωμάτων αποδυναμώνονται τα οικονομικά κίνητρα και η δημιουργική ορμή.
Η πειρατεία αποτελεί big business.Υπολογίζεται ότι, μόνο στην Ευρώπη, χάνονται έσοδα της τάξης των 4,5 δισεκατομμυρίων ευρώ εξ αιτίας των πειρατικών αντιγραφών.
Από αυτό το πρόβλημα θίγονται πολλές θέσεις εργασίας στον κλάδο της ψυχαγωγίας.
Πρόκειται για μια ιστορική συμφωνία, διότι η ΕΕ είναι ένα από τα συμβαλλόμενα μέρη.
Αυτή είναι η πραγματικότητα, μολονότι δεν συμμετέχει στον οργανισμό η ΕΕ, αλλά, μόνον τα κράτη μέλη.
Υπάρχει μια ειδική ρήτρα, σύμφωνα με την οποία απαιτείται, σε δύο περιπτώσεις, η συναίνεση του Κοινοβουλίου.
Σε ό,τι αφορά αυτήν τη Συνθήκη πληρούνται και οι δύο αυτοί όροι.
Δημιουργείται ένα νέο θεσμικό όργανο, ένας οργανισμός ο οποίος θα παρακολουθεί, από αδω και στο εξής, τη Συνθήκη και τις επιπτώσεις της.
Εξάλλου, η Συνθήκη επηρεάζει θέματα τα οποία εξετάζονται σύμφωνα με τη διαδικασία της συναπόφασης.
Συνεπώς, το Κοινοβούλιο πρέπει να δώσει τη συγκατάθεσή του καθώς άπτεται των αρμοδιοτήτων του.
Το μέλλον θα δείξει αν είναι σωστό να περιοριστούν, μέσω αυτού του νέου κοινοβουλευτικού οργάνου, οι αρμοδιότητες της Επιτροπής σ' αυτά τα θέματα.
Ούτως ή άλλως, το Κοινοβούλιο δεν μπορεί, προς το παρόν, να κάνει κάτι γι' αυτό.
Η Συνθήκη συμπληρώνει τη Συνθήκη Bern, όσον αφορά τα λογοτεχνικά έργα.
Δημιουργείται ένα διεθνές προστατευτικό νομικό πλαίσιο για τη διάδοση, την πώληση, την εκμίσθωση, τη δημόσια αναπαραγωγή και διάθεση τους.
Πέραν αυτού, δημιουργείται προστατευτικό πλαίσιο για προγράμματα και βάσεις δεδομένων.
Προκύπτει ένα πρόβλημα σε σχέση με την έννοια "δημιουργός" .
Δεν είναι, για παράδειγμα, προσδιορισμένη η σημασία της.
Ένα άλλο θέμα που συνιστά ένα πρόβλημα, είναι το θέμα των ενδιάμεσων αποθηκεύσεων που δεν έχει επιλυθεί ούτε κι αυτό.
Αντιμετωπίζεται με μια γενική ρήτρα, όπου δεν υπάρχει ορισμός.
Αν δεν γίνουν κάποιες αποσαφηνίσεις σε τέτοιου είδους θέματα, τότε, το αποτέλεσμα μπορεί να είναι οι διαφορετικοί χειρισμοί από τη μία χώρα στην άλλη, χωρίς ενιαία αντιμετώπιση, κάτι που δεν θα ήταν καλό.
Επίσης, εξακολουθεί να εκκρεμεί η επίλυση του θέματος της διαιτησίας.
Το Κοινοβούλιο δεν μπορεί να αλλάξει αυτές τις ιδιαιτερότητες.
Μπορούμε μόνο να εγκρίνουμε ή να απορρίψουμε τη Συνθήκη όπως αυτή είναι - ναι ή όχι σε μια συνθήκη με ελλείψεις.
Τόσο εγώ, ως εισηγήτρια, όσο και η Επιτροπή του Κοινοβουλίου, θεωρούμε ότι πρέπει να την εγκρίνουμε.
Έχουμε εδώ μια συμφωνία, η οποία, παρ' όλες τις ελλείψεις, συνεπάγεται ένα σημαντικό βήμα προς το εμπρός στον τομέα της πνευματικής ιδιοκτησίας.
Έχουμε συζητήσει επί μακρόν το θέμα αν θα πρέπει να έχουν αρμοδιότητες το Κοινοβούλιο και η ΕΕ σε ό,τι αφορά το θέμα της κατοχύρωσης των ευρεσιτεχνιών σε σχέση με τα πνευματικά δικαιώματα.
Εγώ νομίζω ότι πρέπει να είναι έτσι.
Όμως, ακόμη δεν υφίσταται κοινοτική νομοθεσία στον τομέα του δικαίου ευρεσιτεχνίας και του δικαιώματος επί σχεδίου, αλλά, είναι αναγκαία.
Η κατοχύρωση ευρεσιτεχνίας σε ευρωπαϊκό επίπεδο είναι καθ' οδόν, κάτι που είναι καλό.
Η Ένωση και τα κράτη μέλη κάνουν τώρα από κοινού τα πρώτα τους βήματα στον τομέα των πνευματικών δικαιωμάτων.
Είναι καλό για εμάς να έχουμε τη δύναμη να το κάνουμε, παρ' ό,τι δεν είμαστε απολύτως ικανοποιημένοι.
Μπορούμε, κατ' αυτόν τον τρόπο, να αποτελέσουμε το παράδειγμα για τις υποψήφιες χώρες.
Έχουμε άμεσο οικονομικό συμφέρον να ρυθμιστούν αυτά τα θέματα πριν τη διεύρυνση.
Θέλω να εκφράσω τις ευχαριστίες μου προς την Επιτροπή για τις προσπάθειες που κατέβαλε σ' αυτόν τον τομέα και για τη συνεργασία με τους υπαλλήλους της που ήταν εξαιρετική.
Τέλος, θέλω να εκφράσω τις ευχαριστίες μου και προς την Ολομέλεια επίσης διότι είχε τη φιλική διάθεση να ακούσει, αυτήν την προχωρημένη ώρα, αυτά τα πράγματα.
Κύριε Πρόεδρε, θα ήθελα να συγχαρώ και εγώ την εισηγήτρια κ. Cederschiφld για την πολύ σοβαρή δουλειά που έκανε.
Εντόπισε με σαφήνεια τα προβλήματα που δημιουργεί η έγκριση των συνθηκών του Παγκοσμίου Οργανισμού Διανοητικής Ιδιοκτησίας.
Η έγκρισή τους αποτελεί αμφισβήτητα ιστορικό γεγονός γιατί η Ευρωπαϊκή Ένωση για πρώτη φορά συμμετέχει ως συμβαλλόμενο μέρος σε μια διεθνή συνθήκη που διέπει το πεδίο της πνευματικής ιδιοκτησίας.
Είναι γεγονός ότι ο δρόμος ήταν μακρύς, κυρίως λόγω του νομικού προβλήματος που ανέκυψε σχετικά με το κατά πόσο μπορούσε η Κοινότητα να θεωρηθεί απολύτως αρμόδια για τα θέματα της πνευματικής ιδιοκτησίας.
Το πρόβλημα έχει ξεπεραστεί.
Σήμερα καλούμαστε να δώσουμε τη σύμφωνη γνώμη μας στην ουσία για δύο συνθήκες: τη συνθήκη για την πνευματική ιδιοκτησία και τη συνθήκη για τις ερμηνείες και εκτελέσεις και τα φωνογραφήματα.
Όσον αφορά την πρώτη, φαίνεται ότι επιλύει με τρόπο αποτελεσματικό πάγια αιτήματα των δημιουργών καλλιτεχνικών και λογοτεχνικών έργων, δημιουργώντας ταυτόχρονα το πλαίσιο προστασίας σε θέματα διανομής, εκμίσθωσης, παρουσίασης των έργων τους στο κοινό.
Σχετικά με τη δεύτερη συνθήκη για τις εκτελέσεις και τα φωνογραφήματα, πρέπει να τονιστεί ότι, για πρώτη φορά, αναγνωρίζονται από μια διεθνή συνθήκη, την οποία υπογράφει και η Κοινότητα, αποκλειστικά δικαιώματα σε εκτελεστές, ερμηνευτές, καλλιτέχνες, για αναπαραγωγή, διανομή, εκμίσθωση στο κοινό, καθώς και δικαίωμα για δίκαιη αμοιβή από ραδιοφωνικές μεταδόσεις.
Στο πλαίσιο αυτό, αξιοσημείωτο είναι το σημαντικό βήμα προόδου που κάνει η συνθήκη στο θέμα του δικαιώματος αναπαραγωγής.
Αν και, όπως αναφέρει η Επιτροπή, στα κείμενα των συνθηκών δεν υπάρχουν ειδικές διατάξεις που να ρυθμίζουν όλα τα επιμέρους θέματα τα οποία ανακύπτουν με την τεχνολογική εξέλιξη, ωστόσο μπορεί να ισχυριστεί κάποιος ότι μέσα σε αυτό το νομοθετικό πλαίσιο που δημιουργείται, οι εκτελεστές ή ερμηνευτές καλλιτέχνες απολαμβάνουν ευρύτερη προστασία από αυτή που απέρρεε από την Συνθήκη της Ρώμης ή ακόμη και από τις κοινοτικές οδηγίες.
Η ερμηνεία του άρθρου 7 της Συνθήκης μας οδηγεί στο συμπέρασμα ότι η εφαρμογή της προστασίας αναπαραγωγής δεν σημαίνει μόνο προστασία της αναπαραγωγής των ίδιων των ερμηνειών ή των εκτελέσεων αυτών καθεαυτών που είναι ενσωματωμένες σε φωνογραφήματα, αλλά και προστασία της αντιγραφής, μερικής ή ολικής, μόνιμης ή εφήμερης, καθώς και προστασία κάθε άλλης μορφής παραγωγής.
Καλό θα ήταν όμως να αναφερθούμε και σε μερικά σημεία τα οποία θα πρέπει να αποτελέσουν το επίκεντρο των μελλοντικών εργασιών του ΠΟΔΙ ή άλλων διπλωματικών διασκέψεων.
Πρόκειται πρώτον για το δικαίωμα διανομής όπως αναφέρεται στο άρθρο 8, παράγραφος 1.
Η δυνατότητα που δίνεται στα κράτη από την επόμενη παράγραφο του ιδίου άρθρου να ρυθμίζουν το θέμα της ανάλωσης του παραπάνω δικαιώματος είναι επικίνδυνη και αποτελεί ένα από τα πιο αρνητικά σημεία της Συνθήκης, αφού τίποτα δεν εμποδίζει τα κράτη να θεσπίζουν ειδικούς όρους ανάλωσης του δικαιώματος, κάτι το οποίο θα έχει αρνητικές επιπτώσεις για τους καλλιτέχνες.
Σχετικά με το δικαίωμα εκμίσθωσης, η ερμηνεία του άρθρου 9 μας οδηγεί στο συμπέρασμα ότι το αποκλειστικό δικαίωμα εκμίσθωσης το απολαμβάνουν οι καλλιτέχνες, ερμηνευτές ή εκτελεστές, αν και εφόσον αυτό έχει προβλεφθεί από την εθνική νομοθεσία, και εδώ νομίζω ότι υπάρχει μια διαφορά σε σχέση με το άρθρο 13.
Τελειώνοντας, θέλω να πω ότι η κύρωση των συνθηκών αυτών ανοίγει έναν ορίζοντα στο δικαίωμα της ιδιοκτησίας.
Για τον εικοστό πρώτο αιώνα, αιώνα της γνώσης και της άυλης οικονομίας, η πνευματική ιδιοκτησία θα αποτελέσει κυρίαρχη μορφή ιδιοκτησίας και σε πολλές περιπτώσεις σημαντικότερη από την παραδοσιακή ιδιοκτησία.
Βρισκόμαστε στην αρχή μιας εποχής δημιουργίας ενός νέου δικαίου, όπου το δικαίωμα εκμετάλλευσης της πνευματικής ιδιοκτησίας θα συναντηθεί με ιδιαίτερα έντονο τρόπο με το δημόσιο συμφέρον για τη διάδοση και αξιοποίησή της από το ευρύτερο κοινό.
Κύριε Πρόεδρε, ευχαριστώ την εισηγήτριά μας γι' αυτή την εξαίρετη έκθεση, η οποία ωστόσο καταλήγει στο συμπέρασμα ότι, η προσχώρησή μας ως Κοινότητα σε αυτές τις δύο Συνθήκες του ΠΟΔΙ δεν πρέπει να περιορισθεί σε μια απλή θεσμική εξέλιξη, όσο σημαντική κι αν είναι αυτή: τη δυνατότητα συνεργασίας μεταξύ της Ευρωπαϊκής Κοινότητας και της Συνέλευσης του ΠΟΔΙ.
Η επικύρωση αυτή είναι εξίσου απαραίτητη και από τη σκοπιά της διεύρυνσης της Ευρώπης.
Ωστόσο, πίσω από αυτή την κοινοτική προσχώρηση διαγράφεται ένας στόχος, πολύ δυνητικός ακόμη κατά την άποψή μου και ωστόσο πολύ επιθετικός, σύμφωνα με την άποψη ορισμένων κρατών μελών.
Πρόκειται για την επιβεβαίωση μιας ευρωπαϊκής πολιτιστικής πολιτικής ως προς την οποία αναμένω από μας, το Κοινοβούλιο, την Επιτροπή και το Συμβούλιο, να συμφωνήσουμε.
Όταν λέμε πολιτιστική πολιτική εννοούμε κυρίως την υπεράσπιση του ρόλου της δημιουργίας, την αναγνώριση των δημιουργών και την παραγωγή μιας απαιτητικής κουλτούρας.
Επιπλέον, σήμερα που η Ευρώπη πρέπει να καθορίσει μια νέα πολιτική για τα δικαιώματα των δημιουργών και τα συγγενικά δικαιώματα, είναι επείγον - τούτο υπογραμμίσθηκε αρκετές φορές - να καθορίσουμε και να επανακαθορίσουμε την έννοια του δημιουργού.
Είμαστε ακόμη πολύ ασαφείς ως προς αυτό, και οι νέες τεχνολογίες μάς επιβάλλουν εφεξής αυτή την προσπάθεια αποσαφήνισης.
Αξιότιμε κύριε Πρόεδρε, αξιότιμε κύριε Επίτροπε, η υπογραφή των συμφωνιών του Παγκόσμιου Οργανισμού Πνευματικής Ιδιοκτησίας υπήρξε αξιοσημείωτο θετικό βήμα προόδου προς την παγκόσμια κοινωνία των πληροφοριών.
Στις συμφωνίες αυτές αποκρυσταλλώνεται η κληρονομιά δεκαετιών των δικαιωμάτων πνευματικής ιδιοκτησίας και οι συμφωνίες αντιπροσωπεύουν μια προσεχτικά μελετημένη, ισόρροπη λύση για τη ρύθμιση των δικαιωμάτων πνευματικής ιδιοκτησίας και των συγγενικών δικαιωμάτων.
Η θέση σε ισχύ και η τελική μορφή των συμφωνιών ωστόσο εξαρτώνται, εκτός από τη σύσταση αυτή, και από την ίδια την εφαρμογή στα συμβαλλόμενα μέρη.
Στις Ηνωμένες Πολιτείες η συμφωνία του ΠΟΔΙ έχει ήδη τεθεί σε ισχύ με τον νόμο Digital Millenium Corporate Act, και με αυτή τη νομοθετική πράξη επιτεύχθηκε η διατήρηση της εύθραυστης ισορροπίας του ΠΟΔΙ.
Και η ΕΕ θα πρέπει επίσης να προχωρήσει στο νομοθετικό της έργο σύμφωνα με όσα συμφωνήθηκαν στο πλαίσιο του ΠΟΔΙ.
Είναι βέβαια ανησυχητικό το γεγονός ότι οι θέσεις που έλαβε το προηγούμενο Κοινοβούλιο δεν στηρίζουν το ισόρροπο σύστημα του ΠΟΔΙ.
Η γνωμοδότηση σε πρώτη ανάγνωση για την οδηγία περί δικαιωμάτων πνευματικής ιδιοκτησίας λοξοδρόμησε εντελώς, και επιπλέον μεταβάλλουμε την ισορροπία προς μια επιβαρυντική κατεύθυνση για την Ευρώπη.
Με τις προταθείσες συστάσεις δεν βελτιώνουμε τη θέση της κουλτούρας στην Ευρώπη, αντιθέτως.
Οι τροποποιήσεις που προτάθηκαν από το Κοινοβούλιο θα βελτίωναν κυρίως τις δυνατότητες των καθιερωμένων στην αγορά συγκροτημάτων μαζικής ενημέρωσης να μεταφέρουν τα παλαιά, άνω του 80 τοις εκατό, μερίδια της αγοράς τους σε ένα νέο περιβάλλον με άκαμπτες και λίαν διατάξεις για τα δικαιώματα πνευματικής ιδιοκτησίας.
Αυτή τη στιγμή δεν μιλώ για τη σύσταση της κυρίας Charlotte Cederschiφld, η οποία είναι ένα άριστο έγγραφο, αλλά για τα θέματα που αφορούν τα δικαιώματα πνευματικής ιδιοκτησίας με τα οποία ασχολήθηκε το προηγούμενο Κοινοβούλιο.
Και μια ιδιαίτερη παρατήρηση: θέλω να ευχαριστήσω την κυρία Cederschiφld για το γεγονός ότι αποσαφήνισε επί παραδείγματι την έννοια των λεγομένων προσωρινών αντιγράφων.
Στις συμφωνίες του ΠΟΔΙ δεν υπάρχει συνειδητή τοποθέτηση έναντι των προσωρινών αντιγράφων.
Εάν αυτά τα τεχνικά αντίγραφα ενέπιπταν στο πεδίο προστασίας, η μετάδοση δεδομένων, όπως πολύ σωστά διαπιστώνεται στην σύσταση, θα γινόταν πανάκριβη και πολύπλοκη χωρίς κανένα λόγο.
Θα ήταν ωσάν να υποχρεωνόταν ο ταχυδρόμος να πληρώνει για τα δικαιώματα πνευματικής ιδιοκτησίας, όταν μεταφέρει ένα βιβλίο που θα διαβάσει ο καταναλωτής.
Το αληθινό προνόμιο της κουλτούρας είναι ότι μπορούμε να μεταφέρουμε, με ασφάλεια και χωρίς κόπο, τέχνη και γνώση από τον καλλιτέχνη κατευθείαν στον χρήστη, τον καταναλωτή.
Το νέο περιβάλλον δράσης είναι πάνω απ' όλα μια τεράστια ευκαιρία για δημιουργία και διάδοση της κουλτούρας με τρόπο διαφορετικό από οτιδήποτε στο παρελθόν.
Βασική σημασία έχει να λαμβάνονται υπόψη τα συμφέροντα όλων των ενδιαφερόμενων μερών.
Το Ευρωπαϊκό Κοινοβούλιο επεδίωξε στη δική του σύσταση να λάβει υπόψη του το εν λόγω στοιχείο.
.
(NL) Κύριε Πρόεδρε, θα ήθελα να αρχίσω συγχαίροντας την εισηγήτρια για την εργασία της.
Η Επιτροπή έχει την εντύπωση ότι εργάστηκε με ταχύτητα και ακρίβεια.
Πρόκειται για μια πολύ σημαντική υπόθεση και η Επιτροπή πρέπει να εκφράσει την ευγνωμοσύνη της στην εισηγήτρια.
Και σας παρουσιάζω αμέσως το συμπέρασμα της Επιτροπής: συμφωνεί με τα συμπεράσματα του σχεδίου σύστασης. Αυτό σημαίνει ότι η Επιτροπή συμφωνεί με την έγκριση του Κοινοβουλίου.
Θα ήθελα να επισημάνω τη σημασία των δύο Συνθηκών.
Η Συνθήκη του ΠΟΔΙ για (την πνευματική ιδιοκτησία) και η Συνθήκη του ΠΟΔΙ για τις ερμηνείες και εκτελέσεις και τα φωνογραφήματα αποτελούν πρόοδο για τη διεθνή προστασία των δικαιωμάτων του δημιουργού και των συγγενικών δικαιωμάτων, και συνεπώς μια ουσιαστική βελτίωση των Συνθηκών της Βέρνης και της Ρώμης.
Αμφότερες οι Συνθήκες διασφαλίζουν σημαντικό επίπεδο προστασίας για τα έργα και άλλες υποθέσεις, αλλά προσφέρουν και στο κοινό πρόσβαση στο περιεχόμενο μέσω ηλεκτρονικών δικτύων.
Οι δύο Συνθήκες επιτρέπουν σαφώς στην Κοινότητα να καταστεί συμβαλλόμενο μέρος και να επιτελέσει σημαντικό έργο όσον αφορά την πολιτική σε αυτόν τον τομέα.
Συνεπώς, η έγκριση των Συνθηκών από την Κοινότητα είναι πολύ μεγάλης σημασίας, επειδή καταδεικνύει ότι η Κοινότητα δίνει μεγάλη σημασία στα δικαιώματα πνευματικής ιδιοκτησίας.
Η έγκριση σημαίνει επίσης τη μεγαλύτερη διεθνή αναγνώριση του ρόλου της Ευρωπαϊκής Ένωσης στον τομέα των δικαιωμάτων του δημιουργού.
Σε διεθνές επίπεδο υπάρχει μεγάλη υποστήριξη για την ταχεία εφαρμογή των Συνθηκών, οι οποίες έχουν εγκριθεί από 13, 12 αντίστοιχα, μέλη του ΠΟΔΙ, μεταξύ των οποίων και οι ΗΠΑ.
Η εφαρμογή τους εξαρτάται σε μεγάλο βαθμό από την Ευρωπαϊκή Ένωση, επειδή για την εφαρμογή των Συνθηκών απαιτούνται 30 πράξεις επικύρωσης, και οι πράξεις επικύρωσης της Ευρωπαϊκής Ένωσης και των κρατών μελών, με τη προσθήκη των συνδεδεμένων χωρών, είναι μεγάλης σημασίας για την επίτευξη αυτού του αριθμού.
Επίσης, πολλές αναπτυσσόμενες χώρες αναμένουν την ταχεία επικύρωση εκ μέρους της Ευρωπαϊκής Ένωσης, επειδή αυτή θα αποτελέσει ένα ισχυρό μήνυμα παγκοσμίως.
Στο πλαίσιο αυτό, το Κοινοβούλιο έχει διαδραματίσει ήδη έναν σημαντικό ρόλο στις συζητήσεις για το σχέδιο οδηγίας σχετικά με την πνευματική ιδιοκτησία στην κοινωνία της πληροφορίας, οι οποίες οδήγησαν στην έγκριση της έκθεσης Barzanti τον Φεβρουάριο του 1999.
Αυτή η οδηγία αποτελεί το απαιτούμενο αντίστοιχο της προτεινόμενης απόφασης και περιλαμβάνει τις σημαντικότερες αρχές των Συνθηκών του ΠΟΔΙ.
Το Ευρωπαϊκό Κοινοβούλιο πρέπει να ακολουθήσει για άλλη μια φορά την έκτακτη διαδικασία σύμφωνης γνώμης του άρθρου 300, παράγραφος 3.
Το σωστό μήνυμα προς τον έξω κόσμο, υπό τη μορφή αυτής της σύστασης, είναι ιδιαίτερης σημασίας.
Εν συντομία, για να επαναλάβω τα συμπεράσματα της Επιτροπής: "η Επιτροπή υποστηρίζει το σχέδιο σύστασης και ελπίζει πως θα έχει ιδιαίτερα μεγάλη σημασία για όλους όσοι ενδιαφέρονται για την πνευματική ιδιοκτησία.
Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.30.
(Η συνεδρίαση λήγει στις 23.55)
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, είχε προγραμματιστεί να βρίσκομαι στο ίδιο αεροσκάφος και ντρέπομαι να πω ότι πρόκειται για την KLM, τον εθνικό μας αερομεταφορέα, και ελπίζω ότι την επόμενη φορά, σε συνεργασία και με άλλες αεροπορικές εταιρείες, θα μπορούσε να λειτουργήσει καλύτερα.
(Το Σώμα εγκρίνει τα συνοπτικά πρακτικά)
Κύριε Πρόεδρε, θα ήθελα μόνο να επιστήσω την προσοχή σε ένα σημείο της σημερινής ημερήσιας διάταξης.
Τη Δευτέρα αποφασίσαμε να αναβληθεί η δήλωση του Συμβουλίου για τον εορτασμό της πεντηκοστής επετείου από την υπογραφή της Σύμβασης της Γενεύης.
Θα ήθελα να διασαφηνίσω ότι σήμερα θα συζητηθούν μόνο τα υπόλοιπα σημεία της ημερήσιας διάταξης κι όχι ο εορτασμός της πεντηκοστής επετείου της Σύμβασης της Γενεύης.
Το συγκεκριμένο σημείο έχει αναβληθεί για την περίοδο συνόδου του Μαρτίου, αλλά εκ παραδρομής υπάρχει ακόμη στη σημερινή ημερήσια διάταξη
Κύριε Swoboda, επιβεβαιώνω τα όσα μόλις είπατε. Πρόκειται πράγματι για τυπογραφικό λάθος.
Το κείμενο που διανεμήθηκε δεν είναι σωστό αφού αποφασίστηκε να αναβληθεί η συζήτηση.
Κύριε Πρόεδρε, θέλω απλώς να πω ότι καθώς περπατούσα σήμερα το πρωί παρατήρησα δύο ανθρώπους που κάπνιζαν έξω από την αίθουσα Ολομελείας.
Η μυρωδιά είναι εντελώς απαίσια!
Μπορείτε σας παρακαλώ να κάνετε κάτι γι' αυτό;
Προσωπικά δεν νομίζω ότι μπορώ να το κάνω, αν και έχετε δίκιο: θα έπρεπε να βρούμε μια γρήγορη μορφή εκπαίδευσης και για εκείνους που δεν σέβονται τις απαγορεύσεις που εμείς οι ίδιοι αποφασίσαμε.
Όσον αφορά τις καθυστερήσεις των πτήσεων και τα συνεπακόλουθα προβλήματα, θα μπορούσαμε να συγκροτήσουμε έναν μικρό σύλλογο - δεν ξέρω, για να πω την αλήθεια, πόσο μικρό - από όσους είχαν δυσκολίες να φτάσουν στο Στρασβούργο αυτή την περίοδο συνόδου προκειμένου να εκτιμηθούν πόσα και ποια προβλήματα αντιμετωπίστηκαν ουσιαστικά.
Συνοχή των διαφόρων πολιτικών της Ένωσης με την αναπτυξιακή πολιτική
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τη συνοχή των διαφόρων πολιτικών της Ένωσης με την αναπτυξιακή πολιτική.
Επιτρέψτε μου να ξεκινήσω λέγοντας κάποια πράγματα σχετικά με τις διαπραγματεύσεις μεταξύ της ΕΕ και των χωρών ΑΚΕ, οι οποίες ολοκληρώθηκαν επιτυχώς.
Θα ήθελα να παρατηρήσω ότι η συμμετοχή σε αυτές τις διαπραγματεύσεις υπήρξε πολύ θετική εμπειρία.
Είδα τα κράτη μέλη να εργάζονται ομαδικά, κάτι που ήταν πράγματι μια θαυμάσια εμπειρία.
Υπήρξε επίσης μεγάλη ικανοποίηση και από τις δύο πλευρές όταν ολοκληρώθηκαν οι διαπραγματεύσεις, όχι μόνο επειδή ολοκληρώθηκαν, αλλά επειδή όλοι γνωρίζαμε ότι είχαμε πετύχει κάτι μαζί, η ΕΕ και οι 71 χώρες ΑΚΕ.
Τούτο είναι κάτι που χρειάζεται ο κόσμος μας και είναι ένα πολύ καλό σημάδι στο πλαίσιο της συνολικής συζήτησης για την παγκοσμιοποίηση.
Θα περιγράψω σε γενικές γραμμές ορισμένες από τις μεγαλύτερες καινοτομίες της νέας συμφωνίας.
Αντιμετωπίζουμε ρητώς τη διαφθορά και καθιερώνουμε για πρώτη φορά ένα πλαίσιο για την αντιμετώπιση του προβλήματος της μετανάστευσης.
Προωθούμε την προσέγγιση της συμμετοχής, διασφαλίζουμε τη διαβούλευση της κοινωνίας των πολιτών σχετικά με τις μεταρρυθμίσεις και τις πολιτικές που θα υποστηριχθούν από την ΕΕ.
Επικεντρώνουμε ξανά τις αναπτυξιακές πολιτικές στις στρατηγικές μείωσης της φτώχειας.
Βασίζουμε τη χορήγηση των πιστώσεων όχι μόνο στην αξιολόγηση των αναγκών κάθε χώρας, αλλά επίσης στις επιδόσεις της αναφορικά με την πολιτική της.
Δημιουργούμε επενδυτικές ευκολίες για την υποστήριξη της ανάπτυξης του ιδιωτικού τομέα.
Εξορθολογίζουμε τα μέσα και εισαγάγουμε ένα νέο σύστημα προσαρμόσιμου προγραμματισμού, που επιτρέπει στην Κοινότητα και στη δικαιούχο χώρα να προσαρμόζουν τακτικά το πρόγραμμα συνεργασίας τους.
Μεταφέρουμε τις διοικητικές, και σε ορισμένες περιπτώσεις, τις οικονομικές ευθύνες σε τοπικό επίπεδο με σκοπό να καταστήσουμε τη συνεργασία περισσότερο αποτελεσματική.
Βελτιώνουμε το πλαίσιο της πολιτικής για το εμπόριο και την ανάπτυξη των επενδύσεων.
Ενισχύουμε τη συνεργασία σε όλους τους σημαντικούς για το εμπόριο τομείς, συμπεριλαμβάνοντας νέα ζητήματα, όπως τα εργασιακά πρότυπα και τους δεσμούς μεταξύ του περιβάλλοντος και του εμπορίου.
Μετά το Seattle είμαι σίγουρος ότι θα εκτιμήσετε τη σημασία αυτών των συμφωνιών.
Επιτρέψτε μου να πραγματευθώ τώρα ορισμένα από τα πιο σημαντικά σημεία.
Πρώτον, τη συμφωνία σχετικά με τα πολιτικά θέματα.
Η νέα συμφωνία θα συνεπάγεται την αυστηρή δέσμευση και των δύο πλευρών για την καλή διακυβέρνηση, ως θεμελιώδους και θετικού στοιχείου της εταιρικής σχέσης, και θα αποτελεί θέμα τακτικού διαλόγου για έναν τομέα που απολαμβάνει την ενεργή κοινοτική υποστήριξη.
Δεύτερον, καταρτίσθηκε μια νέα διαδικασία για περιπτώσεις παραβίασης των ανθρωπίνων δικαιωμάτων, των δημοκρατικών αρχών και του κράτους δικαίου.
Σε σύγκριση με την παρούσα διαδικασία, η νέα διαδικασία δίδει περισσότερη έμφαση στην ευθύνη του ενδιαφερόμενου κράτους και προβλέπει μεγαλύτερη ευελιξία στη διαδικασία διαβούλευσης με σκοπό τη διεξαγωγή αποτελεσματικού διαλόγου, ο οποίος θα οδηγήσει στα μέτρα που πρέπει να ληφθούν για την επανόρθωση της κατάστασης.
Σε περιπτώσεις ειδικής έκτακτης ανάγκης, όταν εμπλέκονται σοβαρές παραβιάσεις ενός ή περισσοτέρων εκ των παραπάνω βασικών στοιχείων, τα μέτρα θα λαμβάνονται αμέσως και θα ειδοποιείται το άλλο μέρος.
Τρίτον, η ΕΕ και οι χώρες ΑΚΕ συμφώνησαν επίσης σε μια νέα ειδική διαδικασία, η οποία θα ενεργοποιείται σε σοβαρές περιπτώσεις διαφθοράς.
Πρόκειται για πραγματική καινοτομία, τόσο στο πλαίσιο ΕΕ/ΑΚΕ όσο και στις διεθνείς σχέσεις γενικότερα.
Αυτή η διαδικασία θα εφαρμόζεται, όχι μόνο σε περιπτώσεις διαφθοράς που αφορούν χρήματα του ΕΤΑ, αλλά επίσης σε ευρύτερο επίπεδο σε κάθε χώρα όπου εμπλέκεται οικονομικά η ΕΚ και όπου η διαφθορά παρεμποδίζει την ανάπτυξη.
Η εν λόγω διαδικασία λοιπόν δεν περιορίζεται μόνο στις δραστηριότητες της ΕΚ.
Αυτή είναι μια πολύ σημαντική πτυχή, λαμβάνοντας υπόψη την ικανότητα χρηματοδότησης των δημοσίων οικονομικών.
Εγκρίνοντας μια τέτοια διάταξη στη συμφωνία εταιρικής σχέσης, η ΕΕ και οι χώρες ΑΚΕ στέλνουν από κοινού το σαφές και θετικό μήνυμα που δίχως άλλο θα εκτιμηθεί από τους ευρωπαίους φορολογούμενους και ελπίζω και από τους ευρωπαίους επενδυτές.
Ένα άλλο νέο θέμα στη συμφωνία ΑΚΕ-ΕΕ είναι η μετανάστευση.
Καταλήξαμε σε μια εξισορροπημένη συμφωνία συνεργασίας στον εν λόγω τομέα.
Αυτή η νέα διάσταση στη συμφωνία εταιρικής σχέσης αντανακλά τις κατευθυντήριες γραμμές που έχει υιοθετήσει η ΕΕ, συμφώνως προς τη Συνθήκη του Αμστερνταμ και τα συμπεράσματα του Ευρωπαϊκού Συμβουλίου του Τάμπερε, στη Φινλανδία, τον Οκτώβριο του 1999.
Η Ευρωπαϊκή Ένωση αναλαμβάνει να αναπτύξει και να εφαρμόσει μια πολιτική μετανάστευσης και παροχής ασύλου, η οποία θεμελιώνεται στην αρχή της εταιρικής σχέσης με τις χώρες και τις περιοχές προέλευσης.
Η συμφωνία η οποία συνήφθη με τις χώρες ΑΚΕ προετοιμάζει το έδαφος για νέες πρωτοβουλίες, ιδιαίτερα για τα δικαιώματα των πολιτών τρίτων χωρών στην επικράτεια της ΕΕ και για τα μέτρα διευκόλυνσης της ενσωμάτωσής τους.
Συμφωνήσαμε επίσης σε διατάξεις για την αντιμετώπιση των ζητημάτων που σχετίζονται με την παράνομη μετανάστευση.
Η ΕΕ και οι χώρες ΑΚΕ θα ξεκινήσουν μια διαδικασία που σκοπεύει τελικά στον καθορισμό, εντός ενός πλαισίου που θα αποτελέσει αντικείμενο διαπραγματεύσεων με κάθε χώρα ΑΚΕ, των τρόπων και των μέσων επαναπατρισμού των μεταναστών που βρίσκονται παράνομα στα εδάφη κάθε πλευράς.
Τούτο καλύπτει επίσης τα άτομα από τρίτες χώρες και τους απάτριδες.
Αυτές οι πολύ καινοτόμες προσεγγίσεις παρέχουν μια καλή ευκαιρία για τη βελτίωση της διακυβέρνησης.
Η συμφωνία προσφέρει επίσης ένα καλό πλαίσιο για την υποστήριξη των αμοιβαία ενισχυόμενων αποτελεσμάτων της εμπορικής συνεργασίας και της αναπτυξιακής βοήθειας.
Έχουμε συμφωνήσει σε μια διαδικασία θέσπισης νέων εμπορικών ρυθμίσεων, με απώτερο στόχο την απελευθέρωση του εμπορίου μεταξύ των δύο πλευρών και τη θέσπιση διατάξεων για τα σχετικά με το εμπόριο ζητήματα.
Ανταποκριθήκαμε στις ανησυχίες των χωρών ΑΚΕ αναφορικά με το χρονικό πλαίσιο των εμπορικών διαπραγματεύσεων.
Οι διαπραγματεύσεις θα ξεκινήσουν το αργότερο το 2002.
Αυτή η διετής προπαρασκευαστική περίοδος θα χρησιμοποιηθεί για την ενίσχυση των διαδικασιών περιφερειακής ενσωμάτωσης και της ικανότητας των χωρών ΑΚΕ να διεξαγάγουν εμπορικές διαπραγματεύσεις.
Έχει προγραμματισθεί μια εξαετής περίοδος γι' αυτές τις διαπραγματεύσεις.
Θα λάβουμε υπόψη μας τους οικονομικούς και κοινωνικούς περιορισμούς των χωρών ΑΚΕ με δύο τρόπους: πρώτον, μέσω των πολιτικών της ανθρώπινης και κοινωνικής ανάπτυξης, ως συνοδευτικού στοιχείου των οικονομικών και εμπορικών μεταρρυθμίσεων και δεύτερον, βοηθώντας τις χώρες ΑΚΕ να καταστούν ενεργοί παράγοντες στο διεθνές οικονομικό και εμπορικό σύστημα, μέσω της οικοδόμησης ικανοτήτων και της συνεργασίας σε πολυμερή φόρα.
Η εν λόγω προσέγγιση θα μας οδηγήσει σε ένα καθεστώς εντελώς συμβατό με τον ΠΟΕ.
Οι οικονομικοί φορείς θα τείνουν περισσότερο να εγκαθιδρύσουν στενότερες σχέσεις με τους εταίρους τους από τις χώρες ΑΚΕ.
Οι εγχώριες και αλλοδαπές επενδύσεις θα αναπτυχθούν και θα υπάρξει μεταφορά περισσότερης τεχνογνωσίας και τεχνολογίας, και όλα αυτά θα βελτιώσουν την ανταγωνιστικότητα των χωρών ΑΚΕ και θα διευκολύνουν τη σταδιακή ενσωμάτωσή τους στην παγκόσμια οικονομία.
Επιπλέον, οι συμφωνίες με την ΕΕ θα λειτουργήσουν ως στήριγμα.
Θα διασφαλίσουν τις οικονομικές μεταρρυθμίσεις, καθώς οι εθνικές και οικονομικές μεταρρυθμίσεις θα σταθεροποιούνται μέσω των δεσμεύσεων των δύο πλευρών βάσει των συμφωνιών.
Το σκεπτικό γι' αυτή τη νέα προσέγγιση βασίζεται επίσης στην ιδέα ότι οι πολιτικές ανοικτού εμπορίου σε συνδυασμό με τις πολιτικές κοινωνικής ανάπτυξης θα οδηγήσουν σε οικονομική ανάπτυξη και μείωση της φτώχειας.
Μια άλλη σημαντική πτυχή είναι η βελτίωση του εμπορικού καθεστώτος της ΕΕ για όλες τις λιγότερο αναπτυγμένες χώρες, εκ των οποίων 39 ανήκουν πράγματι στην ομάδα ΑΚΕ.
Αυτή η διαδικασία θα πραγματοποιηθεί την ερχόμενη πενταετία, ώστε μέχρι το 2005 οι εξαγωγείς των λιγότερο αναπτυγμένων χωρών να έχουν ουσιαστικά ελεύθερη πρόσβαση για όλα τα προϊόντα τους στην αγορά της ΕΕ.
Σε ό,τι αφορά τον όγκο των νέων πόρων του ΕΤΑ, η ΕΕ έχει πραγματοποιήσει τη χρηματοδοτική πρότασή της.
Βασίζεται στην αρχή συμβιβασμού μεταξύ της ανάγκης διατήρησης ενός σεβαστού ποσού χρηματοδοτικών πόρων σε μια περίοδο περιορισμένων προϋπολογισμών επίσημης αναπτυξιακής βοήθειας και της ανάγκης να καταστεί αποτελεσματικότερη η κοινοτική βοήθεια.
Σήμερα, περίπου 9,5 δις ευρώ των προηγούμενων πόρων του ΕΤΑ δεν έχουν ακόμη δεσμευθεί.
Η ΕΕ δεσμεύεται να κινητοποιήσει αυτά τα υπάρχοντα υπόλοιπα, συν τους νέους πόρους του ΕΤΑ για μια επταετή περίοδο, δηλαδή πριν τη θέση σε ισχύ του επόμενου χρηματοδοτικού πρωτοκόλλου.
Τούτο θα επιτρέψει στην Κοινότητα να αυξήσει ουσιαστικά τις ετήσιες ροές πιστώσεων υποχρεώσεων και πιστώσεων πληρωμών κατά τη διάρκεια αυτής της περιόδου.
Δεν μεταβαίνουμε λοιπόν σε μια περίοδο μειωμένης δραστηριότητας τα επόμενα χρόνια, μεταβαίνουμε σε μια περίοδο αυξημένης δραστηριότητας.
Μια τέτοια δέσμευση συνεπάγεται μια εις βάθος μεταρρύθμιση των διαδικασιών και μεθόδων εφαρμογής και από τις δύο πλευρές.
Υπάρχει πραγματική σχέση μεταξύ της μεταρρυθμιστικής διαδικασίας αυτής καθεαυτής στην Επιτροπή, και στην ικανότητά μας να φθάσουν οι πόροι στους απλούς ανθρώπους, κάτι που αποτελεί τη βάση της συμφωνίας με τις χώρες ΑΚΕ.
Αναφορικά με την αναπτυξιακή πολιτική μας, θα ήθελα να πω ότι το παγκόσμιο πλαίσιο έχει αλλάξει δραστικά.
Η περιθωριοποίηση πολλών οικονομιών, η αυξημένη φτώχεια στον κόσμο, η ανάγκη καλύτερης διαχείρισης της περιβαλλοντικής αλληλεξάρτησης, οι αποσταθεροποιητικές επιπτώσεις της μετανάστευσης, καθώς και οι ανησυχητικές συνέπειες των ενόπλων συγκρούσεων και των επιδημιών, συνιστούν μείζονες ανησυχίες.
Μέσα σε αυτό το μεταβαλλόμενο παγκόσμιο πλαίσιο λοιπόν πρέπει να λάβουμε μια θέση.
Ευτυχώς, οι αξιολογήσεις της βοήθειας της ΕΚ μας παρέχουν ένα σημαντικό μέσο για να βελτιώσουμε τη δράση μας και, όπως ελπίζω, να ανταποκριθούμε επίσης στις προκλήσεις που προανέφερα.
Για να επικεντρωθούμε στα δεδομένα που προέρχονται από τις αξιολογήσεις, θα αναφέρω τα ακόλουθα προβλήματα: οι αντιρρήσεις απέναντι στην κοινοτική πολιτική είναι υπερβολικά πολλές και ασαφείς και αυτό επηρεάζει δυσμενώς τη συνοχή.
Τούτο οφείλεται στην πολυπλοκότητα των δικών μας δομών, αλλά επίσης στην πραγματική ανακολουθία μεταξύ των τομεακών πολιτικών και των συμφερόντων στα κράτη μέλη.
Η Επιτροπή διαθέτει ένα σύστημα βοήθειας που είναι υπερβολικά πολύπλοκο και κατακερματισμένο σε μέσα, διαδικασίες και θεσμικούς μηχανισμούς.
Οι πολιτικές καθορίζονται συχνά περισσότερο από τα διαθέσιμα μέσα, παρά από τους στόχους της πολιτικής και τις σαφώς καθορισμένες προτεραιότητες.
Το ανθρώπινο δυναμικό είναι πολύ μικρό σε σχέση με τον όγκο της βοήθειας που πρέπει να διαχειρισθούμε.
Κατά μέσον όρο, για τη διαχείριση βοήθειας ύψους 10 εκατ. δολαρίων υπάρχουν 2,9 υπάλληλοι στην Επιτροπή, σε σχέση με τους 4,3 υπαλλήλους στην Παγκόσμια Τράπεζα και τους 4 έως 9 υπαλλήλους στα μεγαλύτερα κράτη μέλη.
Αυτό είναι ένα πραγματικό πρόβλημα: υπάρχουν πάρα πολλά διαφορετικά χρηματοδοτικά μέσα, το καθένα με τα δικά του χαρακτηριστικά και κυρίως μια σειρά διαφορετικών τίτλων του προϋπολογισμού.
Τούτο είναι δύσκολο να συμβιβασθεί με τις ανάγκες ενός αποτελεσματικού συστήματος διαχείρισης.
Για να αντιμετωπίσει και να επιλύσει αυτά τα προβλήματα, η Κοινότητα χρειάζεται να λάβει μέρος σε έναν αποτελεσματικό διάλογο με τα κράτη μέλη και το Κοινοβούλιο.
Είναι απολύτως ζωτικής σημασίας να αντιμετωπίσουμε το ζήτημα της συνοχής με ρεαλιστικό και πραγματιστικό τρόπο, που σημαίνει διεξαγωγή της συζήτησης στο κατάλληλο θεσμικό πλαίσιο, δηλαδή στο Συμβούλιο και το Κοινοβούλιο.
Χρειάζεται επίσης να αντιμετωπισθεί η έλλειψη συντονισμένης δράσης μεταξύ των ίδιων των 15 κρατών μελών και μεταξύ αυτών και της Κοινότητας.
Εάν επικεντρώσουμε την αναπτυξιακή πολιτική της Κοινότητας στους διεθνώς συμφωνημένους στόχους και στρατηγικές, θα προετοιμάσουμε το έδαφος για καλύτερη συμπληρωματικότητα με τα κράτη μέλη.
Αυτή είναι εν πολλοίς η γραμμή που παρουσίασε πριν λίγο ο υπουργός κ. Amado.
Όταν μιλάμε στις μέρες μας για πολιτικές, εμπλεκόμαστε σε μια διαδικασία σύγκλισης, διότι αυτό αποτελεί και μέρος της λύσης.
Έχουμε ξεκινήσει τη διαδικασία διατύπωσης νέων κατευθυντήριων γραμμών πολιτικής και χρειάζεται να προσδιορίσουμε τους τομείς προτεραιότητας της κοινοτικής δράσης.
Τα πάντα καθίστανται όλο και πιο πολύπλοκα.
Τούτο ισχύει επίσης για την αναπτυξιακή συνεργασία.
Κανένας χορηγός δεν είναι σε θέση να αντεπεξέλθει μόνος του σε όλο το φάσμα των θεμάτων, τα οποία κυμαίνονται από τα μακροοικονομικά ζητήματα μέχρι το κανονιστικό πλαίσιο ή από τις τομεακές πολιτικές μέχρι διάφορα νέα καθολικά ζητήματα, όπως το φύλο, το περιβάλλον, η καλή διακυβέρνηση και οι θεσμικές μεταρρυθμίσεις.
Είναι σημαντικό να ανακαλύψουμε ευέλικτους μηχανισμούς που θα διευκολύνουν τον καταμερισμό της εργασίας σύμφωνα με την εμπειρογνωμοσύνη και την ικανότητα των διαφόρων χορηγών σε κάθε αναπτυσσόμενη χώρα.
Αυτό θα πρέπει να πραγματοποιηθεί στο επίπεδο των κρατών μελών και πρέπει να οδηγήσει στη κατάρτιση τομεακών πολιτικών κοινοτικής δράσης.
Αυτός είναι ο στόχος που θέλουμε να επιτύχουμε.
Για να προσδιορισθούν οι τομείς προτεραιότητας της κοινοτικής στήριξης, πρέπει να δοθεί προσοχή στα ιδιαίτερα χαρακτηριστικά της Κοινότητας σε σχέση με τα κράτη μέλη και τα διεθνή ιδρύματα.
Θα αναφέρω μόνο ορισμένα εξ αυτών: η ικανότητά μας να συνδυάσουμε την αναπτυξιακή πολιτική με την εμπορική πολιτική και να διασφαλίσουμε την ύπαρξη συνέργειας μεταξύ της βοήθειας και της οικονομικής συνεργασίας. Η ουδετερότητά μας και η υπεράσπιση των συνολικών κοινοτικών συμφερόντων, το γεγονός ότι αντιπροσωπεύουμε μια κρίσιμη μάζα και είμαστε σε θέση να πραγματοποιούμε σχετικά μεγάλα έργα σε σύγκριση με αυτά που μπορούν συνήθως να πράξουν τα μεμονωμένα κράτη μέλη.
Επίσης, η επιτόπια παρουσία μας: ουσιαστικά, θεωρώ ότι η μεγαλύτερη αξία που αντιπροσωπεύουμε είναι το ίδιο το γεγονός ότι, από τη στιγμή που προσπαθούμε να έχουμε μια επιτυχημένη περιφερειακή συνεργασία, μας αντιμετωπίζουν σε παγκόσμιο επίπεδο ως έναν ουδέτερο, ευπρόσδεκτο εταίρο γι' αυτό το πείραμα - κάτι που κανείς άλλος δεν μπορεί να ισχυρισθεί ότι είναι.
Είναι ζωτικής σημασίας να καταστήσουμε πιο αποτελεσματική την κοινοτική πολιτική και να αναπτύξουμε ένα πιο λειτουργικό στρατηγικό πλαίσιο.
Αυτή τη διπλή πρόκληση πρέπει να αποδεχθεί η Επιτροπή, διατυπώνοντας στους επόμενους μήνες μια πρόταση για μια δήλωση γενικής πολιτικής.
Θα εγκαινιάσουμε μια διαδικασία ευρείας και ανοικτής διαβούλευσης, ώστε να γνωρίσουμε τις απόψεις όλων των διαφορετικών ενδιαφερομένων μερών.
Θεωρώ τη διαδικασία όχι εξίσου αλλά σχεδόν εξίσου σημαντική με το περιεχόμενο, και θα κινητοποιήσουμε όλα τα μέσα μας ώστε να συμμετάσχουν ενεργά, και απευθύνουμε πρόσκληση σε όλους να συμμετάσχουν.
Παράλληλα με αυτό, έχουμε ξεκινήσει επίσης τη διαδικασία για τη βελτίωση της συνοχής και για να αποσαφηνίσουμε και να φέρουμε στο προσκήνιο και στη δημοσιότητα τα πραγματικά ή φανταστικά προβλήματα που αντιμετωπίζουμε επ' αυτού.
Τούτο θα αποτελέσει μια συνεχιζόμενη διαδικασία, την οποία θεωρώ ως ένα είδος συνεχούς προσπάθειας ποιοτικού ελέγχου και καλώ το Κοινοβούλιο να συμμετάσχει σε αυτή τη συνεχιζόμενη προσπάθεια για τη βελτίωση της συνοχής των δράσεών μας.
Κύριε Πρόεδρε, αξιότιμε Πρόεδρε του Συμβουλίου, αξιότιμε Επίτροπε, αγαπητοί συνάδελφοι, στο πνεύμα της συναδέλφου μου κας Maij-Weggen πιστεύω ότι σήμερα εδώ βρισκόμαστε ενώπιον εκπροσώπων, οι οποίοι επιθυμούν να ασχοληθούν σε βάθος με το θέμα αυτό.
Αναφερόμαστε σε ένα θέμα θεμελιώδους σημασίας για την Ευρωπαϊκή Ένωση.
Ας αρχίσω με την ακριβή αναφορά των θεμάτων τα οποία συζητούμε.
Στο άρθρο 178, τίτλος ΧΧ των ενοποιημένων Συνθηκών της Ευρωπαϊκής Ένωσης αναφέρεται: "Η Κοινότητα, κατά την άσκηση πολιτικής, η οποία μπορεί να έχει συνέπειες για τις αναπτυσσόμενες χώρες, λαμβάνει υπόψη της τους στόχους του άρθρου 177" .
Ποιοι είναι αυτοί οι στόχοι, οι οποίοι θα πρέπει να λαμβάνονται υπόψη σε όλες τις πολιτικές της Ευρωπαϊκής Ένωσης; Το άρθρο 177 καθορίζει αυτούς τους στόχους ως "την αειφόρο οικονομική και κοινωνική ανάπτυξη των αναπτυσσόμενων χωρών και ειδικότερα των φτωχότερων αναπτυσσόμενων χωρών" , την "εναρμόνιση και τη σταδιακή ενσωμάτωση των αναπτυσσόμενων χωρών στην παγκόσμια οικονομία καθώς και την καταπολέμηση της φτώχειας στις αναπτυσσόμενες χώρες" .
Κύριε Πρόεδρε, δεν πρόκειται για απλούς στόχους, πρόκειται για άρθρα, νομοθετικά άρθρα, τα οποία αποτελούν μέρος του ευρωπαϊκού κεκτημένου που τα ευρωπαϊκά όργανα και τα κράτη μέλη πρέπει να σέβονται.
Κάθε νομοθετικό άρθρο πρέπει φυσικά να κρίνεται όχι μόνο όσον αφορά τη νομιμότητά του, αλλά και ως προς το περιεχόμενό του.
Είμαι της άποψης, και ευτυχώς πολλοί πιστεύουν το ίδιο, ότι η αρχή της συνάφειας στην πολιτική είναι θεμελιώδους σημασίας για κάθε εξουσία η οποία θέλει να εξυπηρετεί αξιόπιστα τους πολίτες της.
Τα συμφέροντα των πολιτών εξυπηρετούνται μόνο από αξιόπιστες αρχές, οι οποίες είναι άξιες εμπιστοσύνης.
Αυτό είναι προς όφελος της εμπιστοσύνης της κοινωνίας προς τις αρχές, αλλά και έχει μεγάλη σημασία από την άποψη της αποτελεσματικότητας, επειδή η συνάφεια απαιτείται για την αποτελεσματική χρησιμοποίηση των περιορισμένων μέσων μας.
Δεν πρέπει να παρουσιάζουμε την πραγματικότητα καλύτερη από ό,τι πράγματι είναι.
Η πραγματικότητα δεν χειραγωγείται.
Είναι καθήκον των αρχών σε αυτόν τον τομέα να επιδεικνύουν διαφάνεια και δεκτικότητα, χωρίς κεκαλυμμένες πολιτικές.
Οι αρχές είναι υποχρεωμένες να παρουσιάζουν τα διλήμματα που αντιμετωπίζουν, καθώς και σε ποια σημεία, για ποιους λόγους και πότε υπάρχουν προβλήματα όσον αφορά τη συνάφεια της πολιτικής, αντί να τα αποκρύπτουν.
Σήμερα, δεν ασχολούμαστε με ένα πρόβλημα πολυτέλειας: το πρόβλημα της φτώχειας στον τρίτο κόσμο είναι τεράστιο, ώστε να απαιτεί τη σοβαρά ενασχόληση με αυτό.
Φυσικά, ως Κοινοβούλιο ενδιαφερόμαστε για τα συμφέροντα των πολιτών μας, αλλά είναι προς το συμφέρον των πολιτών μας να επιδιώκουμε ένα σταθερό διεθνές περιβάλλον, στο οποίο υπάρχει ασφάλεια για τους πολίτες.
Πρόκειται για ένα ηθικό συμφέρον, ένα συμφέρον για την ασφάλεια και τέλος ένα συμφέρον για την ίδια την οικονομία μας.
Ποιο είναι το συμφέρον, στην πραγματικότητα όταν οι πόροι που καταβάλλουν οι ευρωπαίοι πολίτες διατίθενται για τη βοήθεια προς την Ναμίμπια για την υποστήριξη της οικονομικής της ανάπτυξης, τη στιγμή που ταυτόχρονα η οικονομική επιβίωση των φτωχών κτηνοτρόφων στην ίδια χώρα υπονομεύεται από τεράστιες εξαγωγικές επιδοτήσεις, τις οποίες καταβάλλουν οι ίδιοι οι φορολογούμενοι; Παριστάνουμε σαν να μην συμβαίνει κάτι τέτοιο, αλλά γνωρίζουμε ότι αυτό συμβαίνει.
Αγαπητοί συνάδελφοι, δεν αποτελεί καθήκον μας, ως μέλη του Κοινοβουλίου, να κρύβουμε το κεφάλι μας στην άμμο σαν στρουθοκάμηλοι.
Το γενικό συμφέρον της συνάφειας στην πολιτική αποτελεί αρμοδιότητα της Επιτροπής ως σύνολο, αλλά και του Συμβουλίου και του Ευρωπαϊκού Κοινοβουλίου.
Αυτή η ευθύνη δεν είναι δυνατόν να ανατίθεται μόνο στον Επίτροπο για την αναπτυξιακή συνεργασία, παρά το γεγονός ότι εμείς με ευχαρίστηση τον βλέπουμε και τον ακούμε εδώ, ή στο συμβούλιο ανάπτυξης ή στην κοινοβουλευτική επιτροπή για την αναπτυξιακή συνεργασία.
Εν προκειμένω απαιτείται μία ολοκληρωμένη προσέγγιση.
Μετά από τις σαφείς και οξείες θέσεις που έλαβαν σχετικά, τόσο ο κ. Amado όσο και ο κ. Nielson, θα επιθυμούσα να αναφέρω ότι περιμένουμε με ιδιαίτερο ενδιαφέρον τις προτάσεις της Επιτροπής για τη συνάφεια στο σύνολο της πολιτικής. Όχι μόνο από τον Επίτροπο κ. Nielson, αλλά από το σύνολο της Επιτροπής.
Για αυτό το λόγο, καλούμε την Επιτροπή με αυτό το οξύ και σαφές ψήφισμα, να αναπτύξει συγκεκριμένα μέσα.
Πρέπει να καταδείξουμε τους τομείς όπου η συνάφεια αποτελεί πρόβλημα και να καταγράψουμε αυτά τα προβλήματα.
Πρέπει να εξετάσουμε ποια προβλήματα έχουμε ήδη επιλύσει και ποια παριμένουν επίλυση.
Για αυτό το λόγο, τάσσομαι υπέρ ενός παρατηρητηρίου για τη συνάφεια, το οποίο θα εντοπίζει αυτά τα θέματα.
Για αυτό, πρέπει εμείς, στην Επιτροπή, στο Συμβούλιο και στο Κοινοβούλιο, να δημιουργήσουμε διϋπηρεσιακές ομάδες εργασίας, οι οποίες να εποπτεύουν την επίτευξη της συνεκτικότητας.
Κύριε Πρόεδρε, κυρίες και κύριοι συνάδελφοι, όταν η στέγη του γείτονά μας τρέχει πρέπει να κάνουμε τα πάντα για να συλλέξουμε αυτό το νερό, αλλά φυσικά αποτελεσματικότερο είναι να τον βοηθήσουμε στην επιδιόρθωση της στέγης του.
Η κρίση στην Επιτροπή του παρελθόντος έτους σήμερα έχει παρέλθει, αλλά η Επιτροπή θα πρέπει να προτείνει μία πολιτική, η οποία θα έχει την πλήρη υποστήριξή μας, για μία ενιαία προσέγγιση και μία συνάφεια, όπως αυτή που θα ζητεί αναμφίβολα στο σύνολό του το Κοινοβούλιο, στο ψήφισμά του.
Εύχομαι στον Επίτροπο καλή επιτυχία στις μάχες του στο εσωτερικό της Επιτροπής και στον κ. Amado καλή επιτυχία
Κύριε Πρόεδρε, θεωρώ πολύ κατάλληλη τη συγκεκριμένη συζήτηση όχι μόνο λόγω της σπουδαιότητας του θέματος της ανάπτυξης γενικότερα, αλλά επίσης λόγω του επίκαιρου χαρακτήρα της.
Η Διάσκεψη Κορυφής του Seattle κατέληξε σε αποτυχία και οι σχέσεις Βορρά-Νότου ήλθαν περισσότερο στην επιφάνεια για κακούς λόγους.
Η διάσκεψη που διεξήχθη στην πόλη αυτή της Βορείου Αμερικής επεσήμανε ότι η παγκοσμιοποίηση επιφέρει αποτελέσματα άκρως άνισα και καθόλου ευνοϊκά για τις φτωχότερες χώρες.
Ακριβώς αυτή τη στιγμή, και κάτω από την εμφανή επίδραση αυτής της αποτυχίας, βρίσκεται ακόμη σε εξέλιξη στη Μπανγκόκ η 10η διάσκεψη των Ηνωμένων Εθνών για το εμπόριο και την ανάπτυξη.
Όπως έχει ήδη αναφερθεί, έχουν επίσης ολοκληρωθεί οι διαπραγματεύσεις που καθόρισαν το μέλλον της Συνθήκης Λομέ.
Όλα αυτά λοιπόν αρκούν για να επισημανθεί η σπουδαιότητα της επικαιρότητας αυτού του θέματος.
Και μπορούμε επίσης να προσθέσουμε την προσεχή σύνοδο κορυφής Ευρωπαϊκής Ένωσης - Οργανισμού Αφρικανικής Ενότητας που τελικά συμφωνήθηκε να διεξαχθεί τον Απρίλιο στο Κάιρο.
Αλλά θα πρέπει να προσθέσουμε ότι μία οποιαδήποτε ανάλυση, όσο και επιφανειακή να είναι, μας οδηγεί αναπόφευκτα στο συμπέρασμα ότι πολλά πράγματα δεν πάνε καλά, όσον αφορά το πλαίσιο των σχέσεων μεταξύ Βορρά και Νότου, συμπεριλαμβανομένων των σχέσεων αναμεσα στην Ευρωπαϊκή Ένωση και τις λιγότερο ανεπτυγμένες χώρες.
Αρκεί να επιστήσουμε την προσοχή μας στο γεγονός ότι ο αριθμός των καλούμενων λιγότερο ανεπτυγμένων χωρών τα τελευταία 30 χρόνια κατέληξε να αυξηθεί από τις 25 στις 48 χώρες που αποτελούν ήδη σήμερα το 13% της ανθρωπότητας, αλλά στις οποίες αντιστοιχεί μεγαλύτερο του 0,4% των εξαγωγών και 0,6% των παγκοσμίων εισαγωγών. Ή θα πρέπει να προσθέσουμε ακόμα το δυσάρεστο γεγονός ότι η δημόσια αναπτυξιακή βοήθεια των πλουσίων χωρών από το 1990 έχει μειωθεί περίπου στο 23%.
Πέραν τούτου οι πρόσφατες περικοπές στους κοινοτικούς προϋπολογισμούς που έχουν διεξαχθεί σε αυτόν τον τομέα και για την παρούσα χρήση αποτελούν μέρος αυτής της τάσης, πέραν του ότι επίσης αποτελούν ένα δυσοίωνο ή λανθασμένο πολιτικό σημείο.
Ο πέραν πάσης υποψίας κύριος Michel Camdessus, που τελεί ακόμη διευθυντής του Διεθνούς Νομισματικού Ταμείου, δήλωσε στον λόγο του της περασμένης Κυριακής κατά την έναρξη των εργασιών της CNUCED, και θα σας αναφέρω τώρα τα λόγια του, ότι «η διεθνής κοινότητα παίρνει με το ένα χέρι αυτό που δίνει με το άλλο».
Φυσικά αναφερόταν στις ενισχύσεις των ανεπτυγμένων χωρών προς τις λιγότερο ανεπτυγμένες χώρες.
Μοιάζει ειρωνεία τέτοια δήλωση να προέρχεται από αυτόν τον άνθρωπο, αλλά η αλήθεια είναι ότι όντως την έκανε και εγώ ο ίδιος είχα την ευκαιρία να την ακούσω και δεν νομίζω ότι απέχει πάρα πολύ από την σημερινή πραγματικότητα, κάτι που με οδηγεί να δηλώσω την αναγκαιότητα αναθεώρησης και τοποθέτησης σε νέες βάσεις των σχέσεων μεταξύ βορρά και νότου, δηλαδή την ανάγκη αναθεώρησης του ρόλου της Ευρωπαϊκής Ένωσης σε αυτό το πλαίσιο, εφόσον είναι βέβαιο ότι η προώθηση μίας νέας παγκόσμιας τάξης δικαιότερης, αξιοκρατικότερης δεν μπορεί ούτε πρέπει να πάψει να αποτελεί στρατηγικό στόχο της Ένωσης.
Συνεπώς, είναι απαραίτητο να σκεφτούμε την εν εξελίξει παγκοσμιοποίηση, λαμβάνοντας υπόψη τις ουσιαστικές κατευθύνσεις και τα υπερισχύοντα συμφέροντα που υποκρύπτονται, και σε αυτή την περίπτωση κυρίως τις τεράστιες χρηματικές επιπτώσεις που αυτή έχει στις λιγότερο αναπτυγμένες χώρες.
Είναι γεγονός ότι συνήφθη μια νέα συμφωνία με τις χώρες AKE.
Αυτό καθεαυτό αποτελεί θετικό σημείο, ιδίως αν λάβουμε υπόψη τις πιέσεις που έχουν ως στόχο να τεθεί τέλος σε αυτήν τη συμφωνία και ότι διάφορα κράτη μέλη ήταν κατά της συνέχισής της.
Σε εύθετο χρονικό διάστημα θα έχουμε την ευκαιρία να αναλύσουμε διεξοδικότερα τις συνθήκες υπό τις οποίες συνήφθη αυτή η συμφωνία και είναι βέβαιο ότι οι Ευρωπαίοι διαπραγματευτές υπήρξαν περισσότερο δειλοί και δεν υποστήριξαν επαρκώς τις προτάσεις που εμείς διατυπώσαμε, παρότι η νέα συμφωνία περιέχει καινούργια και καινοτομικά στοιχεία.
Και για αυτά τα στοιχεία θα έχουν συνεισφέρει κάποια χαρακτηριστικά πολιτικής σπουδαιότητας της νέας αυτής συμφωνίας εταιρικής σχέσης.
Αυτό ήταν αναμφίβολα το αποτέλεσμα μίας περίπλοκης διαπραγμάτευσης στην οποία και τα δύο μέρη έκαναν σημαντικές παραχωρήσεις, κάτι που είναι αλήθεια για την Ευρωπαϊκή Ένωση, ιδίως σε θέματα καλής διακυβέρνησης και εμπορίου.
Αλλά ήταν κυρίως το αποτέλεσμα μίας προσπάθειας εκ μέρους της ομάδας ΑΚΕ η οποία μετά το Σηάτλ απέκτησε ένα νέο πνεύμα.
Θα ήθελα να τονίσω ιδιαιτέρως πως φαίνεται να δημιουργείται ένας νέος τρόπος κατανόησης αυτών των ζητημάτων δηλαδή των ζητημάτων εμπορίου και είναι επίσης πολύ απαραίτητη η συζήτηση αυτού του τομέα.
Τέλος είναι απαραίτητο να προχωρήσουμε περαιτέρω στις πολιτικές στήριξης της ανάπτυξης των αναπτυσσόμενων χωρών.
Να προχωρήσουμε περαιτέρω στο δημοσιονομικό πλαίσιο σε επίπεδο οφειλών, στην υποστήριξη των ευάλωτων τομέων, όπως είναι η ασφάλεια τροφίμων και η ανθρωπιστική ασφάλεια ή όπως είναι η παιδεία και η υγεία, καθώς επίσης και στους τομείς του περιβάλλοντος, των επενδύσεων ή της πρόσβασης στις πληροφορίες και στις νέες τεχνολογίες, όπως επίσης και στον εμπορικό τομέα, εξασφαλίζοντας παράλληλα μία σημαντική συνοχή των αναπτυξιακών πολιτικών με άλλες κοινοτικές πολιτικές, και επίσης μεταξύ αυτών και των αντιστοίχων πολιτικών των κρατών μελών.
Δεν μπορούμε λοιπόν να συνεχίσουμε κάτι που στο παρελθόν αποδείχθηκε ανεπαρκές και λανθασμένο.
Κύριε Πρόεδρε, ακούγοντας το Συμβούλιο και την Επιτροπή σήμερα, ίσως πρέπει απλά να ρίξω μια ματιά στην ημερήσια διάταξή μου.
Μα ναι, όντως γράφει «Συνοχή των διαφόρων πολιτικών της Ένωσης με την αναπτυξιακή πολιτική».
Να που όμως δεν ακούσαμε ούτε μία λέξη πάνω στο συγκεκριμένο θέμα, πράγμα που θεωρώ βαθιά απογοητευτικό.
Περιμένουμε εδώ και χρόνια μια αναφορά στη συνοχή.
Έπρεπε να μας είχε υποβληθεί γραπτώς σήμερα εδώ, και έχοντας ακούσει την ομιλία του κυρίου Nielsen δεν δυσκολεύομαι διόλου να φανταστώ ότι βρίσκεται αντιμέτωπος με εξαιρετικά ισχυρές ενάντιες δυνάμεις στην Επιτροπή.
Γνωρίζω ότι ο ίδιος ο Επίτροπος διαθέτει και ισχυρές και άκρως συνετές απόψεις όσον αφορά τη συνοχή τις οποίες θα ήθελα να άκουγα σήμερα.
Καθώς η κοινή πρόταση ψηφίσματος προτείνει μια σειρά αποτελεσματικών μηχανισμών για την εξασφάλιση της συνοχής, εγώ στον συντομότατο χρόνο ομιλίας μου θα περιοριστώ στην αναφορά άλλου ένα, ότι δηλαδή η Επιτροπή πρέπει επίσης να εκπονήσει νέα, σχετική νομοθεσία στον συγκεκριμένο τομέα.
Θα επικεντρωθώ επίσης στις καταστροφικές επιπτώσεις που έχει η κοινή αγροτική πολιτική της ΕΕ στις αναπτυσσόμενες χώρες. Η απόρριψη σε χωματερές βοδινού κρέατος στο Sahel και τη Νότιο Αφρική, τοματοπολτού στη Δυτική Αφρική, γάλατος σε σκόνη στη Τζαμάικα, είναι παραδείγματα που ελπίζω να είναι γνωστά σε όλους.
Είναι, αν μη τι άλλο, γνωστά μέχρι αηδίας από τους παραγωγούς των χωρών ΑΚΕ, οι οποίοι αναγκάζονται να καταστρέψουν τα προϊόντα τους επειδή δεν μπορούν να ανταγωνιστούν με τα επιδοτούμενα προϊόντα της ΕΕ.
Οι Ευρωπαίοι φορολογούμενοι συμβάλλουν με περίπου 40 δισεκατομμύρια ευρώ ετησίως στη στήριξη της γεωργίας της ΕΕ.
Πρόκειται για χρήματα που συντελούν στην αναχαίτιση της ανάπτυξης του αγροτικού τομέα στις αναπτυσσόμενες χώρες, στις οποίες ο αγροτικός τομέας αντιστοιχεί στο 69% του συνολικού εργατικού δυναμικού σε αντίθεση με μόλις το 1,7% της ΕΕ.
Εκτός αυτού, λάβετε επίσης υπόψη σας πως ο αγροτικός τομέας είναι υπεύθυνος για το 34% του ακαθάριστου εθνικού προϊόντος των αναπτυσσόμενων χωρών σε αντίθεση με το 5,3% της ΕΕ.
Δεν υπάρχει λοιπόν μήτε συνοχή μήτε αξιοπρέπεια.
Γιατί αρνούνται να το παραδεχτούν τόσο το Συμβούλιο όσο και η Επιτροπή;
Κύριε Πρόεδρε, ο τρόπος με τον οποίο θα καταλήγουμε σε αποφάσεις σχετικά με τις πολιτικές είναι ασφαλώς θεμελιώδης.
Ο πρωθυπουργός του Ηνωμένου Βασιλείου και ο υπουργός Εξωτερικών έκαναν χθες δηλώσεις για την πολιτική τους σχετικά με το σύστημα ψηφοφορίας στο πλαίσιο του Συμβουλίου.
Επεσήμαναν ότι το Ηνωμένο Βασίλειο, η Γαλλία και η Γερμανία υπερβαίνουν τώρα κατά πολύ τις άλλες χώρες της Ευρωπαϊκής Ένωσης στον πληθυσμό.
Έπειτα κατέληξαν στο συμπέρασμα ότι το μέγεθος του πληθυσμού πρέπει να αντικατοπτρίζεται στο σύστημα ψηφοφορίας και ότι το Ηνωμένο Βασίλειο δεν θα απεμπολήσει το δικαίωμά του για αρνησικυρία.

Συζητά το Συμβούλιο αυτό το θέμα; Είναι πρόθυμο να διατηρήσει ένα δημοκρατικό δικαίωμα αρνησικυρίας με βάση την πληθυσμιακή ισχύ ή προσανατολίζεται ακόμη προς το σύστημα απλής πλειοψηφίας για τα μέλη του Συμβουλίου, αντί για ένα σύστημα ψηφοφορίας που θα αντικατοπτρίζει τον πληθυσμό της Ευρώπης που αυτά δημοκρατικά αντιπροσωπεύουν; Οι εκπρόσωποι του Ηνωμένου Βασιλείου έχουν υποδείξει στο Συμβούλιο την απόφαση και την πρότασή τους, και τι εξέταση έχει πραγματοποιηθεί επ' αυτού - εάν βεβαίως έχει πραγματοποιηθεί κάποια;
Καθώς αυτό το ζήτημα του συστήματος ψηφοφορίας είναι ζωτικής σημασίας για το δημοκρατικό μέλλον αυτής της Ένωσης, θα πρέπει ασφαλώς να εξετασθεί κατά προτεραιότητα.
Ο τρόπος με τον οποίο λαμβάνονται οι αποφάσεις είναι πολύ σημαντικός.
- (EN) Κύριε Πρόεδρε, ευχαριστώ το Συμβούλιο και την Επιτροπή για τις δηλώσεις τους σήμερα το πρωί, ωστόσο θα επικεντρωθώ στην πολιτική αναφορικά με τη συνοχή, διότι αυτό το θέμα συζήτησης έχει εγγραφεί στην ημερήσια διάταξη.
Μολονότι συμφωνώ με το αίτημα διεξαγωγής μιας συζήτησης σχετικά με τη συνοχή των διαφορετικών πολιτικών της Ένωσης με την αναπτυξιακή πολιτική, αμφιβάλλω εάν σήμερα είναι η κατάλληλη στιγμή για τη διεξαγωγή της.
Ωστόσο, η δήλωση του Συμβουλίου μου έδωσε ελπίδες για το μέλλον.
Είναι σαφές σε εμένα προσωπικά, ως ατόμου που ειδικεύεται στην αναπτυξιακή πολιτική, ότι υπάρχουν πολλοί τομείς, των οποίων η έλλειψη συνοχής επηρεάζει δραματικά τα αναπτυσσόμενα κράτη.
Θα παραθέσω εν συντομία ορισμένα παραδείγματα.
Εντούτοις, υπενθυμίζω σε αυτό το Σώμα ότι στο παρελθόν, τον Ιούνιο του 1997, ένα ψήφισμα του Συμβουλίου αναγνώριζε το γεγονός ότι υπάρχει σοβαρή έλλειψη συνοχής σε ορισμένες από τις πολιτικές της ΕΕ σε σχέση με την πολιτική της για την αναπτυξιακή συνεργασία.
Στη συνέχεια ακολούθησε ένα αίτημα του Συμβουλίου προς την Επιτροπή για την εκπόνηση μιας ετήσιας έκθεσης, η πρώτη εκ των οποίων επρόκειτο να συζητηθεί το 1998.
Ακόμη αναμένουμε την πρώτη έκθεση, και για τον λόγο αυτό, θεωρώ ότι η συζήτηση ήταν πρώιμη, καθώς η Επιτροπή είχε λίγα πράγματα να πει σχετικά με τη συνοχή σήμερα το πρωί.
Οι τομείς που καθορίζει το Συμβούλιο είναι συγκεκριμένοι τομείς όπου η συνοχή των πολιτικών είναι ιδιαιτέρως σημαντική, όπως η οικοδόμηση της ειρήνης, η πρόληψη και επίλυση των συγκρούσεων, η διατροφική ασφάλεια, η αλιεία και η μετανάστευση.
Μερικά από αυτά τα θέματα έχουν συζητηθεί σε βάθος.
Προσωπικά, πιστεύω ότι ζητήματα όπως η οικοδόμηση της ειρήνης και η πρόληψη και επίλυση των συγκρούσεων αποτελούν σε μεγάλο βαθμό ευθύνη των αφρικανών αρχηγών κρατών, με την υποστήριξη της Ευρωπαϊκής Ένωσης για την οικοδόμηση ικανοτήτων και τον Οργανισμό Αφρικανικής Ενότητας σε ρόλο διαιτητή.
Τα ζητήματα που πραγματικά επηρεάζονται από την έλλειψη συνοχής εντοπίζονται σε τομείς όπως η γεωργία, το εμπόριο, το περιβάλλον και η βιοποικιλότητα, ωστόσο εκεί έγκειται το πραγματικό πρόβλημα: αυτοί είναι οι πιο ευαίσθητοι τομείς πολιτικής στην Ευρωπαϊκή Ένωση συνολικά, και σε αυτό το Κοινοβούλιο ειδικότερα.
Οι βουλευτές αυτού του Σώματος έχουν διαφορετικές απόψεις, ακόμη και εντός της ίδιας πολιτικής ομάδας, ανάλογα με τα εξής: πρώτον, τη χώρα από την οποία προέρχονται ή δεύτερον, την επιτροπή στην οποία συμμετέχουν.
Υπάρχουν τομείς, τη συνοχή των οποίων θα ήθελα να δω ως μέλος της Επιτροπής Ανάπτυξης, οι οποίοι πιθανώς να τρομοκρατούσαν κάποια μέλη της Επιτροπής Γεωργίας ή της Επιτροπής Αλιείας.
Ως έλλειψη συνοχής, κάποιος μπορεί να αναφέρει, όπως έκανε η κυρία Sandbζk, την εξαγωγή γαλακτοκομικών προϊόντων στη Τζαμάικα σε τιμές πολύ κατώτερες από το εκεί κόστος παραγωγής, γεγονός που σχεδόν κατέστρεψε τη βιομηχανία γαλακτοκομικών προϊόντων της Τζαμάικα.
Εξάγουμε βοδινό στο νότιο τμήμα της Αφρικής, στη Ναμίμπια και στη Νότιο Αφρική, και οι χώρες αυτές πωλούν στη συνέχεια το δικό τους βοδινό στη Σουαζιλάνδη, έτσι ώστε αυτή να μπορέσει να συμπληρώσει την ποσόστωση εξαγωγών της πίσω στην Ευρωπαϊκή Ένωση.
Θυμηθείτε επίσης ότι ορισμένες χώρες παρεμπόδισαν μια εμπορική συμφωνία με τη Νότιο Αφρική για τέσσερα χρόνια.
Εάν απλώς εισάγουμε πρώτες ύλες από αυτές τις αναπτυσσόμενες χώρες, αντί να τους επιτρέπουμε την προστιθέμενη αξία της παραγωγής τελικών προϊόντων στη ίδια τη χώρα τους, τους αρνούμαστε την ίδια την εξάλειψη της φτώχειας, την οποία έχουμε θέσει ως πρωταρχική αρχή μας για τη συνδρομή αυτών των αναπτυσσόμενων κρατών.
Δεν ξαφνιάζομαι που η Επιτροπή αντιμετωπίζει δυσκολίες στην εκπόνηση ενός βασικού εγγράφου συζήτησης για την αειφόρο και κοινωνική ανάπτυξη.
Υπάρχει η φυσική αντίσταση στον αναπτυσσόμενο κόσμο για οτιδήποτε θα μπορούσε να μειώσει τα πρότυπα διαβίωσης και να δημιουργήσει μεγαλύτερη ανεργία.
Εύχομαι στην Επιτροπή επιτυχία στο έργο της για την εκπόνηση αυτού του βασικού εγγράφου.
Κύριε Πρόεδρε, η σημερινή είναι μια πολύ σημαντική συζήτηση.
Θα ήθελα λοιπόν, να ευχαριστήσω την Επιτροπή και το Συμβούλιο που αφιερώνουν μια δήλωση στη συνοχή των κοινοτικών πολιτικών σε σχέση με την ανάπτυξη, γιατί αυτό αποδεικνύει βούληση για μεγαλύτερη αποτελεσματικότητα της πολιτικής σε αυτόν τον τομέα.
Αλλά αν δεν κάναμε τίποτε άλλο από το να εντοπίζουμε τις ασυνέπειες της πολιτικής μας, θα ήμασταν συνεχώς απογοητευμένοι και επιπλέον, αυτό θα ήταν αρνητικό.
Όπως στα συστήματα δυνάμεων που μελετώνται στην απλή φυσική, δεν έχει νόημα να θέσουμε σε εφαρμογή πολιτικές που αλληλοαναιρούνται.
Το αποτέλεσμα αυτού του παράλογου παιχνιδιού δεν είναι μηδενικό, η τιμή του θα ήταν αρνητική και θα αποτελείτο από τους υλικούς, χρηματοδοτικούς και ανθρώπινους πόρους που θα σπαταλούνταν σε μια ανώφελη προσπάθεια.
Τιμή αρνητική, η οποία στην πολιτική πολλαπλασιάζεται με τον αριθμό αποτελεσμάτων που δεν επιτυγχάνονται κάθε φορά που ένα μέτρο ακυρώνει τα αποτελέσματα που επιδιώκει κάποιο άλλο.
Στον σημερινό διεθνοποιημένο κόσμο, αυτή η πραγματικότητα είναι ακόμη πιο εμφανής.
Δεν υπάρχουν σύνορα, ούτε για τις κοινοτικές πολιτικές.
Για το λόγο αυτό, εκφράζω την ικανοποίησή μου που η Επιτροπή και το Συμβούλιο, ανακτούν το ενδιαφέρον τους για τη συνοχή των κοινοτικών πολιτικών και που, μαζί με την συμπληρωματικότητα των εθνικών πολιτικών και της κοινοτικής, και τον συντονισμό μεταξύ των υπηρεσιών της Επιτροπής, προτίθενται να διαμορφώσουν και την πολιτική συνεργασίας για την αναπτυξη της Ευρωπαϊκής Ένωσης.
Τόσο η Επιτροπή όσο και η πορτογαλική Προεδρία του Συμβουλίου εκφράζουν στα αντίστοιχα σχέδια εργασίας τους τη βούληση να υπάρχει συνοχή στις πολιτικές που έχουν σημαντική επίπτωση στις αναπτυσσόμενες χώρες, χωρίς όμως να προσδιορίζουν συγκεκριμένα μέσα στα οποία μεταφράζεται αυτή η συνοχή.
Και τα δύο θεσμικά όργανα εντοπίζουν τους κύριους τομείς στους οποίους πρέπει να εφαρμοστεί αυτή η ιδέα.
Για παράδειγμα, η Επιτροπή, στους μακροπρόθεσμους προσανατολισμούς της, υποστηρίζει ότι ο στόχος της αειφόρου ανάπτυξης πρέπει να μεταφραστεί σε μια ισχυρή αλληλεγγύη η οποία να στηρίζεται σε μια εμπορική πολιτική η οποία με τη σειρά της θα λαμβάνει υπόψη τα κοινά συμφέροντα.
Η Επιτροπή αναφέρεται σε έναν τομέα πολύ σημαντικό, που είναι η εμπορική πολιτική.
Αλλά εμείς, το Κοινοβούλιο, θέλουμε να προσθέσουμε τις πολιτικές στήριξης της ανάπτυξης της γεωργίας, της αλιείας, της μετανάστευσης, της θέσης στους διεθνείς χρηματοοικονομικούς οργανισμούς, της εξωτερικής πολιτικής και της κοινής πολιτικής ασφάλειας και εκείνη της ενίχυσης προς τις διαρθρωτικές αλλαγές.
Το Συμβούλιο - όπως είπε σήμερα το πρωί ο κ. Luνs Amado - έχει ήδη εκφραστεί σε διαφορετικές περιστάσεις σχετικά με την ανάγκη για συνοχή - η τελευταία φορά, βέβαια, ήταν τον Νοέμβριο 1999, καθώς και άλλες φορές, όπως στα Συμβούλια Ανάπτυξης τον Μάιο 1999 και τον Ιούνιο 1997 - αλλά χωρίς συγκεκριμένα αποτελέσματα.
Παρ' όλο που συμφωνώ με την πολύ σημαντική τοποθέτηση του Συμβουλίου Ανάπτυξης, λίγα είναι αυτά που μπορούμε να πούμε, όπως ήδη έχει επισημάνει προηγούμενος ομιλητής.
Αντίθετα, ως Κοινοβούλιο, θέλουμε να προτείνουμε - όπως επίσης ελέχθη και όπως διατυπώνεται στο ψήφισμα - τη δημιουργία μιας διαθεσμικής ομάδας εργασίας, η οποία να αποτελείται από τους υπεύθυνους όλων των προαναφερθεισών πολιτικών, τη σύσταση ενός παρατηρητηρίου της συνοχής των διαφορετικών κοινοτικών πολιτικών, ικανού να προβλέπει τα αποτελέσματα που έχει καθεμία από αυτές στις αναπτυσσόμενες χώρες, αλλά και μεταξύ τους.
Η πραγματικότητα όμως, είναι ότι επιθυμούμε να είμαστε ρεαλιστές και μας είναι γνωστό ότι η επίτευξη των στόχων αυτών, του συντονισμού, της συμπληρωματικότητας - και του συνθετότερου στόχου, εκείνου με τον οποίο τώρα ασχολούμαστε - της συνοχής, θα απαιτήσει μια πιο επιμελημένη πολιτική από εκείνη που τώρα ακολουθούμε στην Ευρωπαϊκή Ένωση.
Αναμένουμε και θα αναμένουμε να μας παρασύρουν οι άνεμοι της αλλαγής που μας φέρνουν η Διακυβερνητική Διάσκεψη, η μεταρρύθμιση της Επιτροπής - η οποία θα επηρεάσει επίσης τις υπηρεσίες ανάπτυξης - αυτή η νέα κοινοβουλευτική θητεία και οι προοπτικές της διεύρυνσης προκειμένου να ολοκληρώσουμε μια πολιτική ένωση με περισσότερη συνοχή.
Για το λόγο αυτό, ελπίζουμε η Επιτροπή, στην έκθεση που θα μας παρουσιάσει σχετικά με την συνολική πολιτική, να συμπεριλάβει ως τμήμα της και το θέμα της συνοχής, με σκοπό την αποτελεσματική χρήση των κοινοτικών πόρων και τη χρηστή διαχείριση των δημοσίων συμφερόντων.
Κύριε Πρόεδρε, θα ήθελα κι εγώ να ευχαριστήσω το Συμβούλιο και την Επιτροπή για τις αναλύσεις τους, αλλά, όπως και κάποιοι άλλοι, να εκφράσω την απογοήτευσή μου διότι η πολιτική συνοχής δεν τέθηκε περισσότερο στο κέντρο της συζήτησης.
Εμείς όμως που έχουμε μια θέση στο Κοινοβούλιο δεν έχουμε ούτε για μια φευγαλέα στιγμή καμία αμφιβολία ποια είναι η αιτία.
Θα ήθελα συνεπώς να αναφερθώ σε κάτι πιο γενικό και να ξεκινήσω με ένα δυο χρήσιμους κατά τη γνώμη μου αριθμούς.
Στις αρχές του δεκάτου ενάτου αιώνα, το πραγματικό εισόδημα ανά κάτοικο στις πλουσιότερες χώρες της υφηλίου ήταν τρεις φορές υψηλότερο από το εισόδημα των κατοίκων των φτωχότερων χωρών.
Σαν σήμερα, το 1900, ήταν 10 φορές υψηλότερο ενώ σήμερα το 2000 είναι 60 φορές υψηλότερο.
Συγχρόνως δεν υπάρχει κανένα σημάδι ότι αυτή η εξέλιξη θα αντιστραφεί.
Αντιθέτως απ' ό,τι φαίνεται βρισκόμαστε σε μια εκθετική καμπύλη που καθιστά τις διαφορές ακόμα μεγαλύτερες.
Αυτό αποδεικνύεται από τους ακόλουθους αριθμούς: Η απώλεια εισοδήματος ανάμεσα στο πλουσιότερο και στο φτωχότερο πέμπτο ήταν το 1960 30:1, το 1990 60:1 και το 1997 74:1.
Οι αριθμοί αυτοί έχουν προκύψει πριν καν εδραιωθεί η επανάσταση του Διαδικτύου.
Με άλλα λόγια: χρειαζόμαστε ένα κβαντικό άλμα στην πολιτική ανάπτυξης εάν δεν θέλουμε οι πλούσιες χώρες, συμπεριλαμβανομένων και των χωρών της ΕΕ, να αναγκαστούν να αναγείρουν προμαχώνες γύρω από τα σύνορά τους για να εμποδίσουν τη μαζική εισροή μεταναστών.
Σε ένα παγκόσμιο χωριό οι μεγάλες διαφορές στον κόσμο δεν θα γίνονται πλέον ανεκτές από το φτωχότερο τμήμα του χωριού.
Κάποια στιγμή θα υπάρξει εξέγερση και θα είναι πέρα για πέρα δικαιωμένη.
Θα ήθελα λοιπόν να καλέσω την Προεδρία του Συμβουλίου να ξεκινήσει το ταχύτερο δυνατόν την ανακοινωθείσα συζήτηση, κυρίως δε να την ολοκληρώσει, ούτως ώστε να καταλάβουμε όλοι μας, ειδικά οι πολίτες της ΕΕ, ποιες είναι οι επιπτώσεις της παγκοσμιοποίησης και συνεπώς να συνειδητοποιήσουμε ότι ένα κομβικό στοιχείο θα είναι οι δραστικές αλλαγές στον αναπτυξιακό τομέα.
Όσον αφορά την αναπτυξιακή βοήθεια και το επίπεδό της, βρισκόμαστε πολύ χαμηλότερα από το υποσχεθέν 0,7% της ΕΕ κατά μέσο όρο.
Πολύ πιθανό άλλοι να είναι χειρότεροι από εμάς, αυτό όμως δεν μας βοηθάει καθόλου.
Πάνω από όλα ωστόσο πρέπει να δώσουμε στις χώρες τη δυνατότητα διαπραγμάτευσης μαζί μας.
Από όσα άκουσα - ίσως όμως να παράκουσα κάτι - η λέξη εμπόριο δεν αναφέρθηκε καθόλου στην ομιλία του προεδρεύοντα του Συμβουλίου.
Στον Επίτροπο θέλω απλώς να πω ότι ελπίζω πως θα πετύχει να περάσει την πρότασή του στην Επιτροπή και τα κράτη μέλη.
Θα ήθελα επίσης να παρακαλέσω τον Επίτροπο να μας δώσει ορισμένα συγκεκριμένα παραδείγματα συμφερόντων διάφορων τομέων που ασκούν παρελκυστική πολιτική όχι μόνο στην Επιτροπή αλλά και στα κράτη μέλη.
Επίσης, θα ήθελα να πω ότι πιστεύω πως η πλέον αποτελεσματική πολιτική θα ήταν το Κοινοβούλιο να απαιτήσει μια εισήγηση από το Συμβούλιο Ανάπτυξης και από τον αρμόδιο για την ανάπτυξη Επίτροπο αντίστοιχα, ώστε να έχουμε ίσως μια βάση πάνω στην οποία θα μπορούμε να συζητάμε αντί να απαιτούμε εισηγήσεις από όλες τις κυβερνήσεις και από όλη την Επιτροπή, διότι αν περιμένουμε από εκεί δεν θα δούμε προκοπή.
Θα κλείσω με λίγα λόγια για την επανάσταση του Διαδικτύου.
Όπως τριγυρνά και λέει εις επήκοον όλων ο Επίτροπος κύριος Liikanen, στην Ευρώπη έχουμε ένα προβάδισμα στον τομέα της κινητής τηλεφωνίας.
Ας το χρησιμοποιήσουμε όχι μόνο προς όφελος των δικών μας λαών αλλά και προς όφελος των αναπτυσσόμενων χωρών.
Η τεχνική αυτή θα καταστήσει εφικτό το αναγκαίο κβαντικό άλμα, και σε αυτό το θέμα η ΕΕ θα μπορούσε να ρυθμίσει την ημερήσια διάταξη, να δώσει βαρύτητα στην ανάπτυξη και να σταθεί στο ύψος των παγκόσμιων ευθυνών της.
Κύριε Πρόεδρε, "Η κατάσταση είναι απελπιστική όσον αφορά την αναπτυξιακή συνεργασία της Ευρωπαϊκής Ένωσης" .
Παραθέτω ένα απόσπασμα τίτλου εφημερίδας, ο οποίος εμφανίστηκε την περασμένη εβδομάδα σχετικά με την αναπτυξιακή πολιτική της Ένωσης.
Δεν πρόκειται για νέα διαπίστωση.
Κάθε φορά που εμείς επιχειρούμε στην Ευρώπη να πράξουμε κάτι για την αναπτυξιακή συνεργασία, η αποτελεσματικότητα και η ποιότητα του αμφισβητούνται.
Υπάρχει ο κίνδυνος να εκλείψει κάθε ελπίδα για βελτίωση, εφόσον η Επιτροπή συνεχίσει να αρνείται να κοιτάξει στον καθρέπτη.
Γιατί δεν δίδεται στο κοινό η κριτική έκθεση για την ασυνέπεια της αναπτυξιακής πολιτικής;
Ένα σημαντικό συμπέρασμα αυτής της έκθεσης αφορά την εσωτερική αντιφατικότητα της ευρωπαϊκής πολιτικής.
Συγκεκριμένα στους τομείς του εμπορίου και της γεωργίας, η ευρωπαϊκή πολιτική έρχεται σε αντίφαση με την αναπτυξιακή πολιτική.
Δεν κατορθώνουμε να έχουμε μία σοβαρή συμβολή στην ανάπτυξη των λιγότερο αναπτυγμένων χωρών.
Αυτό σχετίζεται με τις διαφορές οπτικής για την αναπτυξιακή συνεργασία που υφίσταται μεταξύ διαφόρων χωρών της Ένωσης.
Δεν πρέπει πλέον να θεωρούμε την αναπτυξιακή συνεργασία ως μέσο για τις εξωτερικές σχέσεις, αλλά ως αυτόνομο πεδίο πολιτικής.
Τάσσομαι υπέρ μιας διαφανούς, αλληλέγγυας και αποτελεσματικής αναπτυξιακής πολιτικής.
Καθόσον μία ευρωπαϊκή προσέγγιση της αναπτυξιακής πολιτικής παραμένει αναποτελεσματική και συμβάλλει στην κατασπατάληση χρημάτων, είναι σκόπιμο να δοθεί μεγαλύτερος ρόλος στα κράτη μέλη.
Τέλος, θα ήθελα να ζητήσω από την Επιτροπή το έγγραφο, στο οποίο αναφέρομαι να το αποστείλει το συντομότερο δυνατό στο Ευρωπαϊκό Κοινοβούλιο, έτσι ώστε να μπορέσουμε να προβληματιστούμε αποτελεσματικά για τις πιθανές λύσεις.
. (PT) Κύριε Πρόεδρε, κύριε Επίτροπε, αγαπητοί συνάδελφοι πιστεύω ότι αυτή η πρωτοβουλία είναι μία σημαντική και πάρα πολύ ορθή πρωτοβουλία.
Όπως ήδη ανέφεραν διάφοροι συνάδελφοι συχνά παρατηρούμε καταστάσεις μεγάλης αντίφασης μεταξύ, αφενός αυτού που προτιθέμεθα να κάνουμε σχετικά με την πολιτική ανάπτυξης και συνεργασίας, και αφετέρου εκείνου που ανατρέπουμε με άλλες τομεακές πολιτικές των οποίων τα συμφέροντα αντιτίθενται στην ανάπτυξη των ιδίων χωρών.
Και δεν μιλάμε μόνο για τον συγκεκριμένο αντίκτυπο των κοινών πολιτικών μας, τον τουρισμό, το περιβάλλον, τη γεωργία, την αλιεία, τη βιομηχανία, μιλάμε γενικά για κάτι που είναι περισσότερο σοβαρό, μιλάμε για αντιφάσεις μεταξύ των οικονομικών και εμπορικών πολιτικών μας και των πολιτικών άμυνας.
Τελικά υπάρχει ένα σύνολο καταστάσεων οι οποίες είναι αντιφατικές.
Κατά τη γνώμη μου οι αντιφάσεις αυτές ούτε είναι τόσο σοβαρές όσον αφορά τις κοινοτικές πολιτικές.
Όσον αφορά συγκεκριμένους στόχους και βιομηχανίες κάποιων κρατών μελών, τότε ναι είναι σοβαρότερες.
Αυτό πρέπει να το καταλάβουμε.
Συχνά θεσπίζουμε ψηφίσματα σχετικά με ειρηνευτικές διαδικασίες σε άλλα σημεία του πλανήτη αφενός, όπως συνέβη προσφάτως με την Ινδονησία, μία περίπτωση κραυγαλέα, και αφετέρου, εκ των υστέρων ανακαλύπτουμε ότι υπήρχαν κάποιες ευρωπαϊκές χώρες οι οποίες τους παρείχαν οπλισμό και υλικό πολέμου.
Αυτές είναι για εμένα οι πολύ σημαντικές σοβαρές αντιφάσεις σε αυτό το ζήτημα, σοβαρότερες από τις αντιφάσεις κάποιας ασυμβατότητας μεταξύ των τομεακών πολιτικών που επίσης υφίστανται.
Είναι σαφές ότι γνωρίζουμε πως ακόμη και εντός κάποιας συγκεκριμένης χώρας πάντα υπάρχουν αντιφάσεις μεταξύ των διαφόρων πολιτικών.
Είναι φυσιολογικό.
Και στην Ευρωπαϊκή Ένωση πρέπει επίσης να συνειδητοποιήσουμε ότι θα υπάρχουν αντιφάσεις μεταξύ των διαφόρων κοινών πολιτικών, σε αυτή την περίπτωση η αναπτυξιακή πολιτική.
Πρέπει να συνειδητοποιήσουμε ότι αυτές οι αντιφάσεις υφίστανται και ότι πρέπει να τις ελαχιστοποιήσουμε.
Αυτός ο στόχος ελαχιστοποίησης των αντιφάσεων είναι ένας σοφός και δίκαιος στόχος που αποτελεί τη βάση της υποβολής του εν λόγω ψηφίσματος.
Πιστεύω πως είναι πάρα πολύ σοφή και σημαντική η ιδέα δημιουργίας ενός παρατηρητηρίου εξέλιξης αυτής της συνοχής μεταξύ των κοινοτικών πολιτικών και της πολιτικής συνεργασίας και ανάπτυξης το πεδίο δράσης της οποίας δεν πρέπει να περιορίζεται στις κοινοτικές πολιτικές, αλλά να συμπεριλαμβάνει επίσης τις δράσεις ή τις πολιτικές των κρατών μελών, συμπεριλαμβανομένων των δράσεων των οικονομικών ομάδων, κάτι που κατά την γνώμη μου είναι σημαντικό.
Αυτό το παρατηρητήριο θα πρέπει κάθε χρόνο να καταρτά μία έκθεση σχετικά με την εξέλιξη και τις επιπτώσεις των πολιτικών αυτών και τους συνδυασμού τους.
Αφησα για το τέλος ένα ζήτημα που κατά την γνώμη μου είναι θεμελιώδες και το οποίο πρέπει να συμπεριληφθεί και να εγκριθεί από αυτό το Κοινοβούλιο.
Ο στόχος μας αυτός ελαχιστοποίησης των αντιφάσεων μεταξύ της πολιτικής συνεργασίας και ανάπτυξης και των υπολοίπων πολιτικών θα πρέπει να είναι ένας στόχος έγκυρος, όχι μόνο εντός της Ευρωπαϊκής Ένωσης, αλλά επίσης σε παγκόσμιο επίπεδο, δεδομένης της αυξανόμενης παγκοσμιοποίησης της οικονομίας.
Αν θέλουμε ένα δίκαιο παγκόσμιο εμπόριο θα πρέπει να επιβάλουμε αυτήν την ίδια αρχή στον επόμενο γύρο πολυμερών διαπραγματεύσεων στον κόλπο του Παγκόσμιου Οργανισμού Εμπορίου, γιατί θα είναι αντιφατικό να επιβάλλει στον εαυτό της η Ευρωπαϊκή Ένωση μία αυστηρή, παρότι δίκαια, πειθαρχεία για να έρθουν μετά οι Ηνωμένες Πολιτείες και άλλες μεγάλες δυνάμεις να κάνουν ακριβώς το αντίθετο και να επωφεληθούν από εκείνο που εμείς δεν κάνουμε.
Και για αυτόν τον λόγο πιστεύω πως είναι δίκαιο και θεμελιώδες να θεσπιστούν οι αρχές αυτές στον επόμενο γύρο διαπραγματεύσεων του Παγκόσμιου Οργανισμού Εμπορίου.
Κύριε Πρόεδρε, ο Γενικός Διευθυντής της ΓΔ Ανάπτυξης δήλωσε ότι η εκπόνηση μιας έκθεσης για τη συνοχή των πολιτικών της ΕΕ με τις αναπτυξιακές πολιτικές, πριν από το έγγραφο για την ίδια την αναπτυξιακή πολιτική που θα παρουσιασθεί αυτή την άνοιξη, είναι σαν να βάζουμε το κάρο μπροστά από το άλογο.
Ας παραβλέψουμε το γεγονός ότι η υποχρέωση της Επιτροπής για την εκπόνηση ετήσιας έκθεσης, πράγμα που δηλώνεται σαφώς στο ψήφισμα του Συμβουλίου, είχε ως αποτέλεσμα την εκπόνηση μόνο ενός ανεπίσημου εγγράφου. Το πραγματικό πρόβλημα εδώ είναι ότι σε μια περίοδο αυξανόμενης φτώχειας στον κόσμο, αυτό το άλογο βαδίζει σε ανηφορικό δρόμο και το κάρο των άλλων πολιτικών της ΕΕ είναι τόσο βαρύ που η αναπτυξιακή πολιτική στην πραγματικότητα ολισθαίνει προς τα πίσω.
Η αναπτυξιακή πολιτική λησμονάται επανειλημμένως ή αποτελεί μεταγενέστερη σκέψη, μετά την εξέταση των μεγαλύτερων πολιτικών της ΕΕ.
Πάρτε για παράδειγμα την νέα οδηγία για τη σοκολάτα, η οποία καταδεικνύει ότι οι χώρες της ΕΕ ξοδεύουν περισσότερα για σοκολάτα ετησίως από ό,τι για την αναπτυξιακή βοήθεια.
Δεν υπάρχει η ενδεδειγμένη αναπτυξιακή εκτίμηση αυτής της οδηγίας, για την οποία οι χώρες παραγωγοί, 90% των οποίων είναι εταίροι μας από τις χώρες ΑΚΕ, εκτιμούν ότι θα μειώσει το εισόδημα των κακαοπαραγωγών τουλάχιστον κατά 15%.
Πάρτε για παράδειγμα τις αλιευτικές συμφωνίες, όπου αναγνωρίζουμε την έλλειψη βιωσιμότητας των υφιστάμενων αλιευτικών πρακτικών στα ύδατα της ΕΕ.
Ταυτόχρονα, διαπραγματευόμαστε τη συνεκμετάλλευση, η οποία θα επιτρέψει στα μεγάλης κλίμακας αλιευτικά σκάφη της ΕΕ να έχουν αυξημένη πρόσβαση στα ύδατα των αναπτυσσόμενων χωρών εις βάρος των 190 εκατ. μικρής κλίμακας αλιέων που υπάρχουν παγκοσμίως σε αυτές τις χώρες.
Πάρτε για παράδειγμα τις εμπορικές συμφωνίες.
Όπως δήλωσε και ο κ. Nielson σήμερα το πρωί σχετικά με τη Σύμβαση της Lomι, η προτιμησιακή πρόσβαση αφορά "ουσιαστικά όλα τα προϊόντα των λιγότερο αναπτυγμένων χωρών".
Με άλλα λόγια, όπου υπάρχουν εμπορικά συμφέροντα της ΕΕ, οι προβληματισμοί για τη φτώχεια πετιούνται από το παράθυρο.
Σε ό,τι αφορά τη στάση που τηρήσαμε στο Seattle, γιατί τέτοια σιωπή για την αποτυχία της ΕΕ να θέσει σε εφαρμογή τις εμπορικές παραχωρήσεις προς τις αναπτυσσόμενες χώρες, οι οποίες είχαν ήδη συμφωνηθεί στο πλαίσιο της Γενικής Συμφωνίας Δασμών και Εμπορίου, συμπεριλαμβανομένου του κρίσιμου κλωστοϋφαντουργικού τομέα;
Σε ό,τι αφορά την Κοινή Γεωργική Πολιτική, τον μεγαλύτερο ένοχο - δεν υπάρχει καμία εκτίμηση των επιπτώσεων που θα έχουν στην ανάπτυξη οι μεταρρυθμίσεις της ΚΓΠ στο πλαίσιο της Ατζέντα 2000.
Ο καθένας γνωρίζει τώρα το σκάνδαλο με το πρόγραμμα των επιστροφών κατά την εξαγωγή, το οποίο είχε ως αποτέλεσμα να πωληθούν κάτω του κόστους 54.000 τόνοι πλεονάζοντος επιδοτούμενου βοδινού στις αγορές της Δυτικής Αφρικής, μειώνοντας στο μισό τις τιμές των τοπικών κτηνοτρόφων.
Σήμερα, τα πλεονάσματα βοδινού ανέρχονται σε 300.000 τόνους.
Ποιος θα είναι ο επόμενος κυριολεκτικά για το σφαγείο;
Επιδοκιμάζω τη δήλωση του κ. Amado, σήμερα το πρωί, στην οποία αναγνωρίζονται οι δυσκολίες από τη μη εγγραφή πιστώσεων στον προϋπολογισμό του ΕΤΑ, ζητείται πιο ενεργός ρόλος για το Συμβούλιο Ανάπτυξης, καθώς και να αποτελέσουν οι αναπτυξιακές προτεραιότητες κεντρικό σημείο της ανακύπτουσας κοινής εξωτερικής πολιτικής και πολιτικής ασφάλειας.
Επιδοκιμάζω επίσης τη δήλωση του Συμβουλίου του 1992, το ψήφισμά του το 1997 και τις διαδοχικές τροποποιήσεις στη Συνθήκη της Ευρωπαϊκής Ένωσης.
Πολύ απλά δεν έχει αναληφθεί δράση.
Για τον λόγο αυτό επιθυμούμε τις ετήσιες εκθέσεις, επιθυμούμε μια ετήσια διυπηρεσιακή ομάδα και επιθυμούμε μια διαδικασία υποβολής καταγγελιών για να διασφαλίσουμε ότι πράγματι θα αναληφθεί δράση.
Ζητώ από τον κ. Nielson, στη δευτερολογία του να ασχοληθεί ακριβώς με αυτά τα σημεία του ψηφίσματος.
Κύριε Πρόεδρε, θα ήθελα να περιοριστώ στις σχέσεις μεταξύ της αναπτυξιακής συνεργασίας και της γεωργίας.
Τα παρελθόντα έτη, ένα σημαντικό μέρος των κονδυλίων για την ανάπτυξη της γεωργίας και της κτηνοτροφίας διατέθηκε στις αναπτυσσόμενες χώρες, και συγκεκριμένα στις χώρες Λομέ.
Τα αποτελέσματα δεν είναι αυτά τα οποία θα περιμέναμε.
Ποια είναι η αιτία για αυτό;
Πιστεύω ότι η αιτία θα πρέπει να αναζητηθεί, κατά πρώτον, στην έλλειψη σαφούς γεωργικής πολιτικής σε διάφορες αναπτυσσόμενες χώρες, για να μην επαναλάβω αυτά που καλώς ελέχθησαν.
Πιστεύω ότι σε αυτό μπορεί να διαδραματίσει σημαντικό ρόλο η Επιτροπή για την ενίσχυση της ανάπτυξης.
Κανένας γεωργός σε όλο τον κόσμο δεν πρόκειται να παραγάγει ένα προϊόν εάν οι τιμές είναι πολύ χαμηλές.
Οι κυβερνήσεις στις αναπτυσσόμενες χώρες βρίσκονται πάντοτε ενώπιον μιας δύσκολης επιλογής: ποιους πρέπει να υποστηρίξουν, τους γεωργούς ή τους ανθρώπους των πόλεων, οι οποίοι θέλουν να έχουν φθηνά τρόφιμα;
Η λεπτή ισορροπία πρέπει να εξευρεθεί σε συνεργασία με την Επιτροπή και όχι μόνο από την Επιτροπή: στις περισσότερες χώρες, όπου ενεργοποιείται η Επιτροπή, δίνεται αναπτυξιακή βοήθεια και από τα ίδια τα κράτη μέλη.
Θα πρέπει να προληφθεί η πολιτική των κρατών μελών να έρχεται σε αντίφαση με αυτή της Επιτροπής.
Είναι καθήκον των αντιπροσωπειών της Επιτροπής στις αναπτυσσόμενες χώρες να διαδραματίζουν ηγετικό ρόλο στην ανάπτυξη του πολιτικού διαλόγου και να φροντίζουν ώστε όλες οι χώρες να ακολουθούν την ίδια πορεία.
Ιδιαίτερα προσοχή πρέπει να δοθεί και στις δαπάνες για τα μέσα παραγωγής.
Συχνά διανέμονται δωρεάν στους γεωργούς λιπάσματα, φάρμακα και πολυάριθμα άλλα προϊόντα.
Όταν το σχέδιο θα έχει ολοκληρωθεί σε πέντε έτη, θα σταματήσει να υφίσταται και η πολιτική της δωρεάν διανομής.
Πιστεύω, επομένως, ότι το στοιχείο του κόστους θα πρέπει να αναπτυχθεί από την αρχή στην πολιτική όλων των σχεδίων και από όσο γνωρίζω αυτό δεν συμβαίνει μέχρι στιγμής.
Τέλος, διερωτώμαι κατά πόσο θα ήταν δυνατή η καλύτερη διάθεση των κεφαλαίων.
Κάθε χρόνο ανακαλύπτω και πάλι στον προϋπολογισμό της Επιτροπής και στο Ευρωπαϊκό Ταμείο Ανάπτυξης ότι παρουσιάζονται καθυστερήσεις στη διάθεση των κονδυλίων.
Κύριε Πρόεδρε, κύριε Πρόεδρε του Συμβουλίου, κύριε Επίτροπε και αγαπητοί συνάδελφοι, στην πραγματικότητα διεξάγουμε εδώ μία συζήτηση μεταξύ πεπεισμένων και αυτό είναι λυπηρό.
Αναφερόμενοι στη συνάφεια της αναπτυξιακής πολιτικής, θα έπρεπε στην πραγματικότητα να ασχολούμαστε με το παράδειγμα του κ. Prodi, ο οποίος από την αρχή έχασε μία σημαντική ευκαιρία, καθώς διένειμε την πολιτική της αναπτυξιακής συνεργασίας σε τρεις Επιτρόπους, και αυτό βέβαια είναι θετικό γιατί θα μπορούσαν να είναι και τέσσερις και αυτό το παραδέχομαι, αλλά φυσικά κάτι τέτοιο δεν είναι δυνατό να διασφαλίσει συνεκτική πολιτική.
Διαπιστώνουμε ακόμη ότι υπάρχουν διάφορες ΓΔ, οι οποίες ασχολούνται με την πολιτική αυτή έχοντας αντιφατικές διαδικασίες και επιχειρήματα.
Μία καλή πρόταση προέρχεται από τον Πρόεδρο του Συμβουλίου, δηλαδή να δοθεί προϋπολογισμός στο Ευρωπαϊκό Ταμείο Ανάπτυξης.
Το Κοινοβούλιο φυσικά θα ήταν ιδιαίτερα ικανοποιημένο εάν κάτι τέτοιο ήταν δυνατόν, και αυτό θα αποτελούσε μία τεράστια ιστορική νίκη.
Από τη Συνθήκη του Αμστερνταμ, τρεις ιδέες βρίσκονται σε κεντρική θέση: η επικουρικότητα, ο συντονισμός και η συνάφεια.
Πιστεύω ότι σε αυτούς τους τρεις τομείς έχουν πραγματοποιηθεί ακόμη λίγα πράγματα.
Σε περίπτωση που ζητηθεί από κάποιον να συντάξει μία έκθεση για την πρόοδο στο θέμα της συνάφειας, το έργο του δεν θα είναι δύσκολο, γιατί δεν έχει συμβεί απολύτως τίποτα στον τομέα αυτό.
Θα έβρισκα καταλληλότερο να συνταχθεί μία έκθεση για την ασυνάφεια όπως υφίσταται σήμερα, και στη συνέχεια να αναπτυχθεί μία συστηματική στρατηγική, προκειμένου να καταλήξουμε σε συνάφεια, επειδή βρισκόμαστε πολύ μακριά από κάτι τέτοιο.
Ένα πράγμα με προβλημάτισε στην ομιλία του Προέδρου του Συμβουλίου.
Δήλωσε: "Οι αντιθέσεις στην πολιτική μπορούν να οδηγήσουν σε ισορροπία" .
Αυτό, πράγματι, θα μπορούσε να συμβεί, καθώς το ένα χέρι θα μπορούσε να εξαλείφει και να ανατρέπει ό,τι κάνει το άλλο χέρι.
Αυτό οδηγεί στην απραξία και την ψευδαίσθηση και η παγκοσμιοποίηση μέχρι τώρα οδήγησε στην εντύπωση ότι πράγματι συμβαίνουν αλλαγές, αλλά αυτές οι αλλαγές απλά αυξάνουν τη φτώχια.
Αυτή θα πρέπει να είναι η προτεραιότητά μας.
Γνωρίζω ότι εμείς, πράγματι, λειτουργούμε θετικά σε πολλούς τομείς, αλλά είναι καιρός να αρχίσουμε και με τα ουσιαστικά θέματα.
Κύριε Πρόεδρε, έχουμε ήδη διαπιστώσει ότι δεν υφίσταται έκθεση της Επιτροπής, εγώ όμως σκοπεύω να αναφερθώ σε τρία θέματα που απορρέουν από τους στόχους που παρουσίασε το Συμβούλιο στη γνωμοδότησή του το 1997.
Το πρώτο αφορά τη διευθέτηση των συρράξεων.
Προσπαθώ επί πολλά έτη να μάθω, μέσω του Συμβουλίου και της Επιτροπής, τους λόγους για τους οποίους κανένα από τα θεσμικά όργανα δεν συμμετέχει ενεργά και δεν εργάζεται για την επίλυση της σύγκρουσης όσον αφορά την κατεχόμενη από το Μαρόκο Δυτική Σαχάρα.
Ο ΟΗΕ έχει ένα ειρηνευτικό σχέδιο.
Θα έπρεπε να εκμεταλλευτούμε αυτήν την ευκαιρία και να δώσουμε τέλος στο τελευταίο επεισόδιο αποικιοκρατίας στην Αφρική.
Θέλω, επίσης, να αναφερθώ στη μετανάστευση.
Οι νέοι κανονισμοί της συμφωνίας εταιρικής σχέσης με τις χώρες ΑΚΕ, οι οποίοι μπορούν να κάνουν πιο εύκολο το να απελαύνονται βάσει σαθρών αποδεικτικών στοιχείων οι μετανάστες, οι αιτούντες χορήγηση ασύλου και οι πρόσφυγες με ανησυχούν.
Επίσης, θέλω πραγματικά να δω την ΕΕ να αποτελέσει πρότυπο στον τομέα της κατοχύρωσης ευρεσιτεχνίας επί εμβίων οργανισμών.
Σήμερα, γνωρίζουμε ότι κάθε τέσσερα δευτερόλεπτα και ακόμη λιγότερο κάποιος πεθαίνει από την πείνα.
Τα τρία τέταρτα εξ αυτών είναι παιδιά κάτω των πέντε ετών.
Δεν οφείλεται σε έλλειψη τροφίμων, αλλά σε αυτό στο οποίο αναφερθήκαμε εκτενώς σήμερα, δηλαδή, στην αυξανόμενη φτώχεια.
Η ασφάλεια των τροφίμων και η διαφύλαξη της βιοποικιλότητας πρέπει να προηγούνται των εμπορικών συμφερόντων.
Υποστηρίζω ότι η κατοχύρωση ευρεσιτεχνίας επί εμβίων οργανισμών, ειδικά για εμπορικούς σκοπούς, αποσκοπεί αποκλειστικά και μόνο στον έλεγχο της διατροφής σε παγκόσμιο επίπεδο, και σε τίποτα άλλο.
Επίσης, θέλω, στην έκθεση που ελπίζω ότι θα παρουσιάσει η Επιτροπή, να υπάρχει αναφορά και στις γυναίκες.
Εμείς οι γυναίκες εμφανιζόμαστε να απουσιάζουμε ολοκληρωτικά από όλους τους τομείς και, πέραν των άλλων, στον τομέα της αναπτυξιακής πολιτικής, κάτι που, βέβαια, δεν συμβαίνει στην πραγματικότητα.
Κύριε Πρόεδρε, η συζήτηση που διεξάγουμε σήμερα υπογραμμίζει έντονα την ανάγκη να συζητήσουμε την αναπτυξιακή πολιτική με όρους πολύ ευρύτερους από αυτόν της καταμέτρησης της ροής της οικονομικής βοήθειας μόνο.
Το επίπεδο της οικονομικής βοήθειας είναι, σίγουρα, σημαντικό και, για τις πλούσιες χώρες, πρέπει να αυξηθεί συνολικά.
Αυτό πρέπει, πέραν των άλλων, να γίνει για να καταπολεμηθεί η φτώχεια και πρέπει να γίνει μέσω της ανάπτυξης της δυναμικότητας.
Όμως, το επίπεδο της οικονομικής βοήθειας είναι ένα μόνο από τα πολλά μέσα που επηρεάζουν, σε πολύ μεγάλο βαθμό, την ανάπτυξη στις φτωχές χώρες.
Σήμερα, αρκετοί συνάδελφοι επεσήμαναν τους σημαντικότερους, πέραν της οικονομικής βοήθειας, τομείς και όπου υπάρχουν πολύ σοβαρές αντιθέσεις και ανταγωνισμοί μεταξύ των διαφόρων τομέων της πολιτικής.
Μεταξύ άλλων, αφορά την εμπορική πολιτική, την αγροτική πολιτική και την πολιτική στον τομέα της αλιείας.
Αλλοι σημαντικοί τομείς είναι, φυσικά, η ροή των ιδιωτικών επενδύσεων, η συνεργασία στον τομέα της έρευνας και της τεχνολογίας, καθώς επίσης και ο τρόπος με τον οποίον η παγκόσμια κοινότητα χειρίζεται και χρηματοδοτεί διάφορα παγκόσμια προβλήματα που μας αφορούν όλους.
Σ' αυτά τα προβλήματα περιλαμβάνονται το κλίμα, η βιοποικιλότητα, τα θέματα υγείας, κ.λπ. Η παγκοσμιοποίηση, δηλαδή η νέα οικονομία που αναπτύσσεται, κάνει εντονότερη αυτήν τη διαπίστωση.
Σ' αυτήν την οικονομία οι διάφοροι τομείς της πολιτικής γίνονται ολοένα και περισσότερο αλληλένδετοι.
Αυτό που συζητάμε εδώ σήμερα είναι, κατά την άποψή μου, εν μέρει η συνεισφορά της ΕΕ στον διάλογο σχετικά με τις δυνατότητες καθώς και με τους κινδύνους της παγκοσμιοποίησης και εκείνοι οι κανόνες του παιχνιδιού που πρέπει να υπάρχουν ώστε να δοθεί μια ουσιαστική ευκαιρία στις φτωχές χώρες.
Η έκθεση, ή η χαρτογράφηση, του τρόπου με τον οποίον οι πολιτικοί τομείς καθίστανται αλληλένδετοι και της περιγραφής των αντιθέσεων που ζήτησε η κ. Maij -Weggen είναι, φυσικά, απολύτως ουσιαστικής σημασίας.
Διερωτώμαι γιατί δεν έχει κάνει περισσότερα η Επιτροπή.
Η Επιτροπή είναι νέα, πρέπει να της δώσουμε χρόνο, όμως, η απουσία μιας τέτοιας χαρτογράφησης αποτελεί ένδειξη ότι μέσα στην Επιτροπή υπάρχουν ισχυρές εντάσεις.
Ελπίζω, μόνο, να στεφθούν με επιτυχία οι προσπάθειες του κ. Nielsοn στις προσεχείς συζητήσεις στην Επιτροπή.
Θα ήθελα, πέραν αυτής της χαρτογράφησης, να παρουσιαστεί μια πιο θετική ανάλυση, η οποία θα μπορούσε να είναι τρέχουσα.
Σ' αυτήν την ανάλυση δεν θα εξετάζεται μόνο η ροή της βοήθειας, αλλά, όλες οι διαφορετικές μορφές ενίσχυσης και μεταβιβάσεων, συνολικά, που επηρεάζουν τις φτωχές χώρες.
Αφορά την τεχνολογία, θέματα εμπορίου, τη συνεργασία στον τομέα της έρευνας, κ.λ.π.
Θα ήταν μια πολύ εποικοδομητική συνεισφορά στη συζήτηση που διεξάγουμε.
Τέλος, στην παράγραφο 6 της πρότασης ψηφίσματος, το Κοινοβούλιο συνιστά τη σύσταση μιας ομάδας εργασίας, ώστε να επιτευχθεί συνοχή.
Πιστεύω ότι πρόκειται απλώς για σύμπτωση, όμως, σε αυτήν θα πρέπει, φυσικά, να συμμετέχει και η αρμόδια για το περιβάλλον Επίτροπος.
Ας ελπίσουμε ότι η συζήτηση που διεξάγουμε τώρα θα αποτελέσει μια διαχωριστική γραμμή.
Μέχρι τώρα, η πολιτική χαρακτηρίζεται σε πολύ μεγάλο βαθμό από το γεγονός ότι με το ένα χέρι δίνουμε και με το άλλο παίρνουμε.
Είναι πολλοί αυτοί που θα παρακολουθούν με μεγάλο ενδιαφέρον τη συνέχεια της εξέλιξης.
Κύριε Πρόεδρε, οι διαδηλωτές στο Seattle υποστήριξαν ότι το ελεύθερο εμπόριο βλάπτει τις λιγότερο και ελάχιστα αναπτυγμένες χώρες και ότι υπηρετεί καθαρά το εγωιστικό συμφέρον μιας πλούσιας χώρας.
Εντούτοις, μπορούμε να εξετάσουμε τον ρυθμό οικονομικής προόδου και εξάλειψης της φτώχειας σε χώρες όπως η Ινδία και η Τανζανία σε αυτά τα 40 ή 50 χρόνια που είναι ανεξάρτητες.
Εκεί υποστηριζόταν η θεωρία ότι ο προστατευτισμός και η κρατική παρέμβαση θα μπορούσε να διατηρήσει τις θέσεις εργασίας και να επιτρέψει στη βιομηχανία να προσαρμοσθεί σταδιακά και ανώδυνα.
Εντούτοις, η θεωρία δεν πέτυχε: η φτώχεια επιδεινώθηκε σε χειρότερο βαθμό από ποτέ.
Η θεραπεία ίσως να μην είναι τόσο ευχάριστη βραχυπρόθεσμα, ωστόσο το άνοιγμα μιας οικονομίας στον εσωτερικό και εξωτερικό ανταγωνισμό καθιστά επιτακτική τη βέλτιστη εφαρμογή των πόρων και οδηγεί σε υψηλότερο πρότυπο και ποιότητα ζωής όχι σε πολύ μακροπρόθεσμο επίπεδο.
Δεν είναι αυτό το δίδαγμα από την ίδια την Ευρωπαϊκή Ένωση και την ενιαία αγορά ειδικότερα; Όπως δήλωσε ο κ. Nielson, αποτελεί ένα εξαίρετο παράδειγμα για εκείνες τις χώρες και περιοχές που επιδιώκουν μεγαλύτερη ευημερία.
Εντούτοις, δεν αρκεί να κηρύττουμε τα οφέλη του ελεύθερου εμπορίου στις αναπτυσσόμενες χώρες.
Πρέπει επίσης να κάνουμε πράξη όσα κηρύττουμε στην πρόσβαση που παρέχουμε εμείς οι ίδιοι στις εισαγωγές από εκείνες τις χώρες.
Το ψήφισμα του Κοινοβουλίου για τις διαπραγματεύσεις του ΠΟΕ υποστήριξε την πολιτική των ελεύθερων εισαγωγών εκ μέρους της ΕΕ, εξαλείφοντας όλα τα εμπόδια που εξακολουθούν να υπάρχουν στις εισαγωγές, τα εμπόδια των δασμών και τις ποσοστώσεις και, εξίσου σημαντικό, τα μη δασμολογικά εμπόδια, όπως ακριβώς ανέφερε η κυρία Maij-Weggen στην ομιλία της. Η εξάλειψη αυτών των εμποδίων θα μπορούσε να συμβάλει περισσότερο από οποιοδήποτε ποσό αναπτυξιακής βοήθειας στην εξασφάλιση της οικονομικής προόδου των αναπτυσσόμενων χωρών, την οποία επιθυμούμε τόσο εμείς όσο και εκείνες.
Είναι αρκετά σαφές ότι η έλλειψη συνοχής μεταξύ της αναπτυξιακής και της εμπορικής πολιτικής αποδυναμώνει τις αναπτυξιακές μας προσπάθειες και μάλλον πρέπει να μειώνει την πολιτική εκτίμηση των αναπτυσσόμενων χωρών για την Ευρώπη και τα ωραία λόγια μας.
Kύριε Πρόεδρε, τις τελευταίες δύο μέρες έχουμε ακούσει εξαίσια λόγια σχετικά με την ανάγκη για μεγαλύτερη συνοχή, συντονισμό και αποτελεσματικότητα στα προγράμματα εξωτερικής βοήθειας της Κοινότητας και των κρατών μελών.
Υπάρχει ένας σχετικά μικρός τομέας δράσης με πολύ ορατά αποτελέσματα στο κοινό, που θα μπορούσε να αποτελέσει κριτήριο ελέγχου για την ικανότητα της Ένωσης να κάνει πράξη τα λόγια της.
Αναφέρομαι στη συνεχιζόμενη τραγωδία των χερσαίων ναρκών κατά προσωπικού, οι οποίες αποτελούν εμπόδιο για τόσο πολλά αναπτυξιακά προγράμματα και για την ανοικοδόμηση μετά από συγκρούσεις, και επίσης καταστρέφουν τις ζωές πολλών από τους πιο ευάλωτους ανθρώπους σε μερικά από τα φτωχότερα μέρη του κόσμου, ιδιαίτερα στις αναπτυσσόμενες χώρες.
Τα τελευταία χρόνια η Κοινότητα έχει δαπανήσει κάπου 200 εκατ. ευρώ για την εκκαθάριση των ναρκών, τη βοήθεια στα θύματα και συναφείς δραστηριότητες.
Τα κράτη μέλη έχουν δαπανήσει παρόμοια ποσά.
Ωστόσο, εξακολουθεί να υπάρχει τεράστια αναποτελεσματικότητα στο συγκεκριμένο θέμα και έλλειψη βούλησης για την εφαρμογή μιας στρατηγικής από κοινού με τα άλλα μέλη της διεθνούς κοινότητας, προκειμένου να ξεπεράσουμε το πρόβλημα των χερσαίων ναρκών κατά προσωπικού στο πλαίσιο μιας συγκεκριμένης χρονικής περιόδου.
Ο κ. Nielson προσδιόρισε τα προβλήματα της έλλειψης συντονισμένης δράσης και της ανάγκης για καλύτερη συμπληρωματικότητα με τα κράτη μέλη.
Τούτο συζητείται εδώ και χρόνια.
Η Επιτροπή χρειάζεται να διεξαγάγει εσωτερικές οργανωτικές αλλαγές, να ενισχύσει τη συνοχή και την αποτελεσματικότητα των δράσεών της, και το ιδανικότερο θα ήταν αυτό να πραγματοποιηθεί με έναν κεντρικό πυρήνα πολιτικής για δράση κατά των ναρκών χρηματοδοτούμενο με τους ενδεδειγμένους πόρους.
Χρειάζεται επίσης ταχύτερες συμβατικές διαδικασίες και διαδικασίες εφαρμογής και μια ενισχυμένη πολυετή γραμμή προϋπολογισμού και σαφώς πιο βελτιωμένη διαχείριση των προγραμμάτων της.
Είναι ανάγκη να πραγματοποιηθεί ένας σωστός απολογισμός της αποτελεσματικότητας των προγραμμάτων δράσης κατά των ναρκών σε κάθε χώρα που πλήττεται σοβαρά από τις χερσαίες νάρκες.
Μου φαίνεται ότι το ζήτημα των χερσαίων ναρκών συμπυκνώνει πάρα πολλές από τις δυσκολίες οργάνωσης, διαδικασίας, οικονομικής διαχείρισης και λειτουργίας που έχουν ταλαιπωρήσει την Επιτροπή και την Ένωση.
Αποτελούν αυτές οι δοκιμασίες παρελθόν ή θα ανακαλύψουμε ότι σε αυτόν τον σχετικά μικρό και περιορισμένο τομέα η Ευρωπαϊκή Ένωση παραμένει ακόμη ανίκανη να ανταποκριθεί στις επιδιώξεις της;
Κύριε Πρόεδρε, αγαπητοί συνάδελφοι, κύριε Επίτροπε Nielson, η σύναψη της νέας σύμβασης μεταξύ της ΕΕ και των χωρών ΑΚΕ είναι ένα σημαντικό βήμα για την αύξηση της συνοχής.
Και είναι καλό ότι κριτήρια όπως τα ανθρώπινα δικαιώματα, η δημοκρατία, το κράτος δικαίου και η χρηστή διακυβέρνηση είναι περισσότερο παγιωμένα στη νέα σύμβαση, ότι δεν διαμορφώνουν πια σε τόσο μεγάλο βαθμό τις σχέσεις μας οι παλαιότερες αποικιοκρατικές σχέσεις και ότι στο σημείο αυτό έχουν αποκτήσει μεγαλύτερη βαρύτητα τα συγκεκριμένα πολιτικά κριτήρια, γιατί αυτό αποτελεί προϋπόθεση κάθε ανάπτυξης.
Αν δεν τηρηθούν τα συγκεκριμένα κριτήρια, η ανάπτυξη είναι χαμένη υπόθεση.
Συνάδελφε Modrow, αυτό ισχύει και για την Κούβα.
Επιδοκιμάζω το γεγονός ότι η Κούβα πλησιάζει στη συγκεκριμένη διαδικασία, όμως για να γίνει αυτό πρέπει να αλλάξουν εκεί ακόμη ορισμένα πράγματα.
Γνωρίζουμε όλοι το περιεχόμενο των εκθέσεων της Διεθνούς Αμνηστίας.
Ίσως εσείς ως ένας από τους τελευταίους αξιωματούχους του κομμουνισμού να βλέπετε τα πράγματα λίγο διαφορετικά από μεγάλο μέρος του Σώματος και να έχετε πρόβλημα με τη "χρηστή διακυβέρνηση" .
Παρ' όλ' αυτά όμως, πρόκειται για ένα κριτήριο που είναι σημαντικό για την Ευρωπαϊκή Ένωση.
Θα ήθελα να αναφερθώ σε ένα ακόμη ζήτημα.
Συζητούμε εδώ για συνοχή.
Πολλοί συνάδελφοι ανέφεραν παραδείγματα που δείχνουν σε ποιό μέτρο λείπει η συνοχή από τις διάφορες πολιτικές.
Αλλά από τη δική μου σκοπιά, και η ίδια η αναπτυξιακή πολιτική χρειάζεται λίγο περισσότερη συνοχή.
Δεν αποτελεί συνοχή το γεγονός ότι ακόμη δεν λειτουργεί σωστά ο συντονισμός με τα κράτη μέλη, ούτε ότι στις αναπτυσσόμενες χώρες τα κράτη μέλη και η Ευρωπαϊκή Ένωση εκτελούν σχέδια από τα οποία πολλά είναι σε μεγάλο βαθμό αντίθετα μεταξύ τους.
Επίσης, δεν δείχνει συνοχή προς τον Ευρωπαίο φορολογούμενο να εφαρμόζουμε μια αναπτυξιακή πολιτική που εντάσσεται στον προϋπολογισμό της Ένωσης, ενώ εξακολουθεί να αποκλείεται το Ευρωπαϊκό Ταμείο Ανάπτυξης.
Κύριε Πρόεδρε του Συμβουλίου, αν επιτύχετε να υπόκεινται στο μέλλον αυτά τα 13,5 δις ευρώ σε έλεγχο του Κοινοβουλίου, της Επιτροπής Ελέγχου του Προϋπολογισμού και μηχανισμών όπως η OLAF, πιστεύω ότι θα αυξήσετε την αποδοχή.
Νομίζω ότι η παγίωση του Ευρωπαϊκού Ταμείου Ανάπτυξης στον προϋπολογισμό της Ευρωπαϊκής Ένωσης πρέπει να αποτελέσει επίσης ένα αίτημα κατά την διακυβερνητική διάσκεψη.
Κύριε Πρόεδρε, κυρίες και κύριοι, σαν σύνολο, αυτό το κείμενο, κατά τη γνώμη μας, έχει βεβαίως καλές προθέσεις, αλλά παρ' όλα αυτά δεν το ψηφίσαμε στην επιτροπή και δεν θα το ψηφίσουμε ούτε και στην Ολομέλεια, για δύο λόγους οι οποίοι, εξάλλου, μας οδήγησαν να καταθέσουμε τροπολογίες και τους οποίους θα ήθελα να αναπτύξω εδώ πολύ σύντομα.
Καταρχάς, η Επιτροπή Ανάπτυξης και Συνεργασίας, δηλώνει ότι επιθυμεί την κοινοτικοποίηση του ΕΤΑ και είναι προφανές ότι ως προς αυτό δεν ακολουθεί το σωστό δρόμο.
Η συνεργασία, κατά τη γνώμη μας, είναι και πρέπει να παραμείνει διακυβερνητική υπόθεση.
Τη στιγμή που η Ευρώπη προετοιμάζεται για τη διεύρυνσή της, μία κοινοτικοποίηση του ΕΤΑ θα επέτρεπε σε ορισμένους να καλύψουν πολύ εύκολα την αδιαφορία τους πίσω από το προπέτασμα καπνού του κοινοτικού προϋπολογισμού, χωρίς να υπολογίζουμε εξάλλου ότι έτσι αφήνουμε να πάει χαμένη μία αποδοτική και πολλά υποσχόμενη μέθοδος που επιτρέπει να συμμετέχουν στην πολιτική συνεργασίας μας οι εταίροι μας του Νότου.
Τέλος, η Επιτροπή, στο πρόσφατο παρελθόν, η κ. Maes το υπενθύμισε πριν από λίγο πολύ εύστοχα, απέδειξε ότι δυσκολεύεται να διαχειριστεί με διαφάνεια τους πόρους που αφιερώνει στα προγράμματά της για την ανάπτυξη και την ανθρωπιστική βοήθεια.
Αναρωτιέται κανείς για ποιο λόγο θα πρέπει σήμερα να προσθέσουμε κι άλλα.
Κατά δεύτερο λόγο, είναι πάρα πολύ λυπηρό για μας το γεγονός ότι η έκθεση του κ. Corrie αναφέρεται στη συμφωνία εμπορίου και ανάπτυξης με τη Νότιο Αφρική. Διότι, σε τελική ανάλυση, αυτή η συμφωνία αποτελεί παράδειγμα της ερασιτεχνικής διπλωματίας στην οποία επιδίδεται η Ευρωπαϊκή Επιτροπή, κάτι που γίνεται όλο και περισσότερο.
Πράγματι, προκαλεί κατάπληξη η διαπίστωση ότι η Ένωση μπόρεσε να διαπραγματευτεί, για τα κράτη μέλη της, μία συμφωνία της οποίας μία σημαντική πτυχή έχει μείνει απλούστατα λευκή.
Προξενεί ακόμα μεγαλύτερη κατάπληξη, ειρήσθω εν παρόδω, το γεγονός ότι το Συμβούλιο επέτρεψε να γίνει κάτι τέτοιο.
Επομένως, σήμερα βρισκόμαστε στην παράδοξη κατάσταση να διαπραγματευόμαστε από θέση αδυναμίας πάνω σε πλευρές τόσο σημαντικές όσο τα αγροτικά προϊόντα και τα προϊόντα οίνου, στο πλαίσιο μιας συμφωνίας που έχουμε ήδη υπογράψει.
Το τμήμα αυτής της συμφωνίας που μπλοκάρει τις διαπραγματεύσεις θα μπορούσε να οδηγήσει την Ένωση στην υποχρέωση να αποζημιώσει τους παραγωγούς προκειμένου να πάψουν να παράγουν Sherry ή Porto, μία ολόκληρη ομάδα προϊόντων που, για το διεθνές εμπορικό δίκαιο, είναι απλούστατα απομιμήσεις και φαντάζεται κανείς το κόστος που θα μπορούσε να έχει ένα τέτοιο προηγούμενο.
Αυτό αποδεικνύει, αν και δεν χρειάζεται άλλη απόδειξη, ότι μία ανώριμη διπλωματία, που δεν υπερασπίζεται κανένα συμφέρον, εκτός βεβαίως από ιδιωτικά συμφέροντα, η οποία είναι παγιδευμένη ανάμεσα στη θεολογία των ελεύθερων ανταλλαγών, τις ομάδες πίεσης και τις περισσότερο ή λιγότερο φιλικά διακείμενες ΜΚΟ, όχι μόνο δεν είναι αποτελεσματική, αλλά είναι και επικίνδυνη.
Τέλος, λίγα λόγια σχετικά με το γενικό πνεύμα της έκθεσης Corrie.
Σήμερα, η Συνέλευση Ίσης Εκπροσώπησης θεωρείται από τους θεολόγους της Γενεύης και της Ουάσινγκτον, ας μην το κρύβουμε, ως εμπόδιο στις διεθνείς ελεύθερες ανταλλαγές.
Εδώ είχαμε μια ευκαιρία να υπενθυμίσουμε ότι η μέθοδος που ακολουθούμε στη συνεργασία μας με τις χώρες του Νότου, μια μέθοδος πρωτότυπη και υποδειγματική, έπρεπε να αναπτυχθεί, να ενισχυθεί.
Αυτή την ευκαιρία δεν την εκμεταλλεύτηκε η έκθεση Corrie και, δυστυχώς, εμείς πρέπει να επιβάλλουμε κυρώσεις για το γεγονός ότι χάθηκε σε τέτοιο βαθμό η ευκαιρία.
, Συμβούλιο.
(PT) Κύριε Πρόεδρε, εν είδει συμπερασμάτων και σύνθεσης, θα ήθελα να επισημάνω τρεις ουσιαστικές πτυχές αυτής της συζήτησης.
Κατ' αρχάς, σε όλες τις παρεμβάσεις γενικότερα εξέχει η πολύ ισχυρή άποψη ότι η παγκοσμιοποίηση τονίζει τις περιφερειακές ανισορροπίες και τις κοινωνικές ανισότητες και αυξάνει την ένδεια, κάτι που προϋποθέτει ότι θα πρέπει να ληφθεί κάποια σχετική δράση, ειδάλλως οι εντάσεις θα αυξηθούν και θα δημιουργηθούν οι μηχανισμοί συγκρούσεων που θα θέσουν σε κίνδυνο τη διεθνή ειρήνη και σταθερότητα.
Κατά δεύτερον από αυτή την προοπτική είναι σημαντικό να δώσουμε μία άλλη διάσταση στις αναπτυξιακές πολιτικές, αξιολογώντας τον ρόλο τους στη διόρθωση των ανισορροπιών και στη μείωση των ανισοτήτων.
Πιστεύω πως είναι μεγάλη η σπουδαιότητα που όλοι δώσαμε στο ρόλο της Ευρωπαϊκής Ένωσης στις αναπτυξιακές πολιτικές σε διεθνές επίπεδο.
Όλοι παραδέχονται, και αυτό ήταν το θέμα της σημερινής συζήτησης, ότι προκειμένου να αναλάβει η Ευρωπαϊκή Ένωση έναν περισσότερο ενεργό και ηγετικό ρόλο στις αναπτυξιακές πολιτικές σε διεθνές επίπεδο, είναι απαραίτητο να ενισχυθεί η συνοχή των διαφόρων της πολιτικών οι οποίες οδηγούν στην επίτευξη των αναπτυξιακών στόχων.
Πιστεύω επίσης ότι σε ορισμένες παρεμβάσεις δόθηκε ιδιαίτερη έμφαση στο γεγονός ότι αυτή η ευθύνη για την συνοχή των πολιτικών της Ευρωπαϊκής Ένωσης δεν αφορά αποκλειστικά το Συμβούλιο, την Επιτροπή ούτε και το Κοινοβούλιο.
Αντιθέτως, θα πρέπει να αποτελεί αντικείμενο μίας συντονισμένης εργασίας, σκέψης και νομοθετικής προετοιμασίας και θεσμικής προετοιμασίας είτε στο επίπεδο της Επιτροπής, είτε στο επίπεδο του Συμβουλίου είτε ακόμη και στο επίπεδο του ίδιου του Ευρωπαϊκού Κοινοβουλίου, εφόσον επιπλέον υπάρχουν κάποιοι βουλευτές οι οποίοι έχουν υποβάλει προτάσεις, όπως είναι η δημιουργία ενός παρατηρητηρίου ή μίας ομάδας εργασίας, η οποία να συνοδεύει τη δράση των διαφόρων πολιτικών στον συγκεκριμένο τομέα της ανάπτυξης.
Τέλος, θα ήθελα να τονίσω ότι είναι επίσης σημαντικό να λάβουμε υπόψη μας ότι, εφόσον αυτή είναι μία από τις προτεραιότητες του προγράμματος της πορτογαλικής Προεδρίας, η δήλωση ότι είναι απαραίτητη η αξιολόγηση της αναπτυξιακής πολιτικής στο πλαίσιο των πολιτικών της Ευρωπαϊκής Ένωσης και ιδιαίτερα στο πλαίσιο της εξωτερικής της πολιτικής.
Πιστεύουμε πως είναι απολύτως απαραίτητο να μπορέσουμε να προσδώσουμε στις πολιτικές ανάπτυξης τον σημαντικό ρόλο που αυτές πρέπει να έχουν ως μέσο παγίωσης των αρχών και αξιών που χαρακτηρίζουν την καταξίωση της Ευρώπης στο διεθνές σύστημα, ειδάλλως δεν θα μπορέσουμε να διεξάγουμε καμία δράση σε θέματα συνοχής πολιτικών.
Για αυτόν τον λόγο είναι τελικά απαραίτητο, όπως ήδη έχω τονίσει, να αλλάξουμε τακτική και να αφήσουμε στο παρελθόν το μεταποικιακό πρότυπο, ούτως ώστε να δώσουμε μία περισσότερο ευρωπαϊκή διάσταση στις αναπτυξιακές πολιτικές.
Από αυτήν την άποψη πιστεύω, και το ίδιο πιστεύουν και κάποιοι από τους συναδέλφους που παρενέβησαν, ότι η θέσπιση της νέας σύμβασης που αντικαθιστά τις Συμβάσεις Λομέ είναι ένα σημαντικό μέσο ανανέωσης και μίας νέας δυναμικής στην δημιουργία μίας εταιρικής σχέσης με μία ομάδα νότιων χωρών τόσο σημαντική τη στιγμή που κρίνεται τόσο έντονη και φανερή η αστάθεια των διαπραγματεύσεων σε διεθνές επίπεδο, όπως αυτές που διαπιστώθηκαν στον πρώτο γύρο διαπραγματεύσεων του Σηάτλ.
Διακρίνω κάποια απογοήτευση σε πολλές παρεμβάσεις σε αυτή τη συζήτηση.
Πραγματοποίησα ενώπιόν σας μια δήλωση εκ μέρους της Επιτροπής, η οποία θεωρώ ότι προσφέρει ένα χρήσιμο υπόβαθρο γι' αυτή τη συζήτηση.
Θα παράσχουμε μελλοντικά πιο λεπτομερές υλικό που θα αφορά άμεσα όλα τα ζητήματα που σχετίζονται με τη συνοχή.
Η συζήτηση αυτή δεν είναι καινούρια.
Εργαζόμαστε τώρα επί του ζητήματος στην Επιτροπή, και όταν το έργο ολοκληρωθεί θα σας διαβιβάσω μια έκθεση, καθώς πολλοί ρωτούν εάν θα ήταν δυνατόν να λάβουν μια έκθεση για τη συνοχή.
Δεν έχω αμφιβολίες ότι ως αποτέλεσμα της αυξανόμενης πολιτικής προσοχής που προσδίδεται σε αυτά τα προβλήματα - κάτι που αντανακλάται σαφώς στην σημερινή συζήτηση - θα είναι ευκολότερο για την Επιτροπή και τη ΓΔ Ανάπτυξης να φέρουν τη συνοχή στο προσκήνιο της ημερήσιας διάταξης των εργασιών μας.
Τούτο απαιτεί επίσης τη θέσπιση περαιτέρω νέων μηχανισμών στο σύστημα της Επιτροπής, οι οποίοι μπορούν κάλλιστα να περιλαμβάνουν, όπως πρότειναν ορισμένες από τις πολιτικές ομάδες στο Κοινοβούλιο, τη θέσπιση μιας ειδικής ενδοϋπηρεσιακής ομάδας εργασίας και την καθιέρωση κάποιου είδους ελέγχου της συνοχής στην Επιτροπή.
Έχω διαβάσει - και άκουσα στη συζήτηση - ότι η συνοχή χρησιμοποιείται ως κάποιου είδους θαυμαστή μέθοδος που διευθετεί τα πάντα.
Νομίζω ότι είναι σημαντικό να την θεωρούμε ως μια σχετικά σαφώς καθορισμένη αρχή που προσπαθεί να μειώσει τις ανακολουθίες, όπου αυτές υπάρχουν πραγματικά, και είναι σίγουρο ότι υπάρχουν τέτοια φαινόμενα.
Σε μεγάλο βαθμό αφορούν την πραγματική ασυμφωνία μεταξύ των τομεακών συμφερόντων σε κάθε κράτος μέλος, όπως με κάθε ειλικρίνεια ειπώθηκε εδώ, σε αυτό το Σώμα: οι άνθρωποι λίγο πολύ ταυτίζονται με τους τομείς συμφερόντων τους και όλο αυτό είναι ασφαλώς θεμιτό.
Θα ήθελα ωστόσο να προειδοποιήσω σχετικά με την πλάνη ότι η έλλειψη συνοχής αποτελεί το προϊόν κάποιου είδους μηχανιστικής ανεπάρκειας του συστήματος.
Αυτό ασφαλώς ισχύει, ωστόσο αποτελεί μόνο ένα μικρό μέρος των όσων συζητάμε.
Το μεγαλύτερο μέρος τους αφορά πολύ γνωστές παγιωμένες διαφοροποιήσεις συμφερόντων μεταξύ των φύλων και ούτω καθεξής, και εκεί έγκειται το πρόβλημα.
Ο κ. Mulder ανέφερε ότι κανένας γεωργός δεν θα ξεκινήσει την παραγωγή οποιουδήποτε προϊόντος εάν η τιμή είναι υπερβολικά χαμηλή.
Αυτό ισχύει στη δική μας περιοχή του πλανήτη, ωστόσο οι εταίροι μας και οι δικαιούχοι στην Αφρική έχουν κάπως διαφορετική αντίληψη.
Καλλιεργούν τη γη όχι απλώς για να έχουν έσοδα αλλά για να ζήσουν, και αυτό είναι διαφορετικό.
Η γεωργία για την επιβίωση δεν βασίζεται σε υπολογισμούς των τιμών, βασίζεται στην ελπίδα ότι την επόμενη εποχή θα βρέξει.
Τούτο δεν ισχύει για όλες τις γεωργικές καλλιέργειες στις αναπτυσσόμενες χώρες, αλλά ισχύει για τις πιο φτωχές χώρες, τις οποίες χρειάζεται να υποστηρίξουμε καλύτερα από ό,τι μέχρι τώρα.
Από αυτή την άποψη, αυτά που αναφέρω εδώ έχουν μεγάλη συνάφεια.
Αναφέρθηκαν επίσης και άλλα θέματα: η κτηνοτροφία στη Ναμίμπια, οι τομάτες και η σκόνη γάλακτος στην Καραϊβική.
Δεν θα πρέπει να είμαστε τόσο μαζοχιστές.
Υπάρχει κάποιο όριο στη χρησιμότητα του όλου ζητήματος.
Όλες οι παραπάνω περιπτώσεις χαρακτηρίζονται από το γεγονός ότι έχουν διευθετηθεί.
Οι τιμές παρέμβασης έχουν ρυθμισθεί, και τα προβλήματα που είχαμε με το βοδινό στη Δυτική Αφρική και την Ναμίμπια στην πραγματικότητα επιλύθηκαν μειώνοντας τη στήριξη της παρέμβασης.
Αυτά είναι πραγματικά προβλήματα, όμως έχουν όλα διευθετηθεί.
Σε ό,τι αφορά το ζήτημα του κακάο και της σοκολάτας, επαναλαμβάνω ότι το 5% έχει σχέση με τη δημιουργία μιας βάσης εσόδων στις γειτονικές χώρες.
Αυτό για το οποίο μιλάμε εδώ είναι ότι οι τοπικοί καρποί είναι τόσο σημαντικοί για τους ανθρώπους που τους συλλέγουν και ζουν απ' αυτούς στη Burkina Faso, όσο οι ινδικές καρύδες για τους γεωργούς της Γκάνα.
Δεν πρόκειται για σαφή περίπτωση ασυνέπειας, αλλά μάλλον για περίπτωση ανταγωνισμού μεταξύ των προμηθευτών.
Όσα αναφέρθηκαν σχετικά με τη ζάχαρη στην Καραϊβική είναι περισσότερο πολύπλοκα.
Στο Πλαίσιο των Υπερπόντιων Χωρών και Εδαφών, η συσσώρευση ορισμένων τέτοιων εμπορικών πτυχών αντιπροσωπεύει ένα πολύπλοκο πρόβλημα, ωστόσο είναι πιθανό αυτό για το οποίο μιλάμε εδώ να έχει περισσότερο σχέση με την προώθηση των συμφερόντων ορισμένων ευρωπαϊκών εταιρειών, παρά με τη δημιουργία εισοδήματος στην Καραϊβική.
Εν πάση περιπτώσει, πρόκειται για ένα θέμα με το οποίο ασχολούμαστε αυτή τη στιγμή.
Δεσμεύομαι να επιδιώξω την εξισορρόπηση όλων αυτών των θεμάτων και θα ήθελα να αναφέρω το επίτευγμα της σύναψης μιας συμφωνίας ανάπτυξης του εμπορίου και συνεργασίας με τη Νότιο Αφρική.
Πολύ μετριοφρόνως, θα υποστήριζα ότι πρόκειται για κάτι που τεκμηριώνει ότι η Επιτροπή είναι πρόθυμη να κάνει το παν για να διασφαλίσει τη συνοχή μεταξύ της προοπτικής της αναπτυξιακής συνεργασίας και της προοπτικής των εμπορικών συμφερόντων.
Ασφαλώς έχουμε πράξει όσα μας αναλογούν για την επίλυση αυτού του προβλήματος, και ελπίζω ειλικρινά να έχουμε τώρα μια ομαλή ολοκλήρωση και ειρηνική εφαρμογή αυτής της συμφωνίας στα επόμενα χρόνια.
Εν κατακλείδι, σας ευχαριστώ ξανά γι' αυτή τη συζήτηση.
Θα επανέλθουμε με υλικό γι' αυτά τα θέματα, διότι τα συγκεκριμένα προβλήματα είναι κατά κάποιο τρόπο μόνιμα, απλούστατα διότι η αναπτυξιακή συνεργασία αντιπροσωπεύει ουσιαστικά το να πράττουμε κάτι στον κόσμο που διαφέρει από τη μέριμνα για τα παραδοσιακά προσδιορισμένα εμπορικά συμφέροντα, κλπ.
Οφείλουμε να συμβιβάσουμε αυτές τις διαφορετικές προσεγγίσεις.
Ευχαριστώ πολύ, κύριε Επίτροπε Nielson.
Ανακοινώνω ότι έλαβα οκτώ προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού.
Η συζήτηση έληξε.
Η ψηφοφορία θα διεξαχθεί την Πέμπτη, στις 12.00.
Προσεχής σύνοδος "Ανθρώπινα δικαιώματα" του ΟΗΕ
Η ημερήσια διάταξη προβλέπει τη δήλωση του Συμβουλίου σχετικά με τη θέσπιση προτεραιοτήτων της Ένωσης για την προσεχή σύνοδο της Επιτροπής Ανθρωπίνων Δικαιωμάτων του ΟΗΕ, που θα πραγματοποιηθεί στις 20 Μαρτίου 2000.
Ευχαριστώ πολύ, κύριε Επίτροπε Patten.
Στο σημείο αυτό θα διακόψουμε τη συζήτηση σχετικά με την κοινή δήλωση για την προσεχή σύνοδο "Ανθρώπινα Δικαιώματα" των Ηνωμένων Εθνών ώστε να προχωρήσουμε στις ψηφοφορίες.
Καλωσσρισμα
Έχω την τιμή να καλωσορίσω στο Κοινοβούλιο.την αντιπροσωπεία της Νομοθετικής Συνέλευσης του Χονγκ Κονγκ
(Ζωηρά χειροκροτήματα)
ΨΗΦΟΦΟΡIΕΣ

Όπως εξήγησε η κυρία Wallstrφm κατά τη χθεσινή συζήτηση, η Επιτροπή μπορεί να αποδεχθεί τις εξής τροπολογίες: τροπολογίες αριθ. 1, 2, 7, 8, 9, 10, 11 και 13.
Η Επιτροπή μπορεί επίσης να αποδεχθεί καταρχήν την τροπολογία αριθ. 4.
Η Επιτροπή δεν μπορεί να αποδεχθεί τις τροπολογίες αριθ. 3, 5, 6, 12, 14, 18 και 16.
(Ο Πρόεδρος κηρύσσει την έγκριση της κοινής θέσης, όπως τροποποιήθηκε)
Έκθεση (Α5-0023/2000) του κ. Bφge, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου, που αφορά την τροποποίηση της οδηγίας 91/68/ΕΟΚ του Συμβουλίου όσον αφορά την τρομώδη νόσο (COM (1998) 623- C4­0026/1999 - 1998/0324(COD))
(Το Σώμα εγκρίνει το ψήφισμα νομοθετικού περιεχομένου)
Σύσταση (Α5-0008/2000) της κυρίας Cederschiφld, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση απόφασης του Συμβουλίου που αφορά έγκριση - εξ ονόματος της Ευρωπαϊκής Κοινότητας - της Συνθήκης του ΠΟΔΙ για την πνευματική ιδιοκτησία και της Συνθήκης του ΠΟΔΙ για τις ερμηνείες και εκτελέσεις και τα φωνογραφήματα (11221/1999) - COM(1998) 249 - C5-0222/1999 - 1998/0141(AVC))
(Το Σώμα εγκρίνει το ψήφισμα νομοθετικού περιεχομένου)
Έκθεση (Α5-0015/2000) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας του Συμβουλίου για την τροποποίηση της οδηγίας 70/524/ΕΟΚ που αφορά τις πρόσθετες ύλες στη διατροφή των ζώων (COM(1999) 388 - C5­0134/1999 - 1999/0168(CNS))
Πριν από την τελική ψηφοφορία:
Κύριε Πρόεδρε, αγαπητοί συνάδελφοι, θέλω να ρωτήσω μετά από αυτήν την ψηφοφορία τον αρμόδιο Επίτροπο, τον κ. Byrne, αν είναι διατεθειμένος να κάνει δεκτές τις τροπολογίες τώρα που είδε πόσο μεγάλης επιδοκιμασίας τυγχάνουν στο Σώμα.
Μετά λύπης μου δηλώνω ότι θεωρώ πως η διεξοδικά επεξεργασμένη θέση που πρότεινα χθες είναι η σωστή θέση.
Η ολοκληρωμένη προσέγγιση που σκοπεύει να εγκρίνει η Επιτροπή επί του θέματος θα υποβληθεί το συντομότερο δυνατό σύμφωνα με το άρθρο 152, για την οποία το Κοινοβούλιο θα αποφανθεί βάσει της διαδικασίας συναπόφασης.
Αυτός είναι ο κατάλληλος τρόπος για να αντιμετωπίσουμε το θέμα.
- (DE) Κύριε Πρόεδρε, ζητώ την αναπομπή της έκθεσης στην επιτροπή βάσει του άρθρου 69 παράγραφος 2, με αιτιολογικό ότι πρόκειται για την προσέγγιση μιας νομικής διάταξης που πρότεινε η Επιτροπή.
Το δεχθήκαμε, αλλά προτείναμε και άλλες προσεγγίσεις νομικών διατάξεων που αφορούν τη συγκεκριμένη οδηγία, κυρίως δε την υιοθέτηση ενός κειμένου - που έχει εγκριθεί στο σύνολό του από την Επιτροπή - για τη χρησιμοποίηση και τη σήμανση γενετικά τροποποιημένων οργανισμών.
Αποψή μας είναι πως αυτό πρέπει στην παρούσα χρονική στιγμή να συμπεριληφθεί στην προσέγγιση αυτή, η Επιτροπή όμως δεν το υιοθετεί.
Θεωρώ λοιπόν ότι πρέπει να επιχειρήσουμε δυνάμει του άρθρου 69 παράγραφος 2 να διεξαγάγουμε συζήτηση με την Επιτροπή και γι' αυτό παρακαλώ τους συναδέλφους να εγκρίνουν την αναπομπή της έκθεσης.
(Το Σώμα αποφασίζει την αναπομπή της έκθεσης στην επιτροπή)
Έκθεση (Α5-0034/2000) της κυρίας Stenzel, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής προς τα κράτη μέλη για τη θέσπιση των κατευθυντήριων γραμμών για τα Προγράμματα Κοινοτικών Πρωτοβουλιών (ΠΚΠ) για τα οποία τα κράτη μέλη καλούνται να υποβάλουν προτάσεις για ενίσχυση στο πλαίσιο της πρωτοβουλίας EQUAL (COM(1999) 476 - C5-0260/1999 - 1999/2186(COS))
Πριν από την ψηφοφορία:
Κύριε Πρόεδρε, επιτρέψτε μου να πω δημοσίως στην κυρία Stenzel ως μέλος του προεδρείου του Αυστριακού Λαϊκού Κόμματος ότι πολλοί βουλευτές αισθάνονται φρίκη για το γεγονός ότι κάνατε συνασπισμό με τον Χάιντερ, και ότι σκοπεύουμε να καταδικάσουμε εδώ στο Σώμα την ενέργεια αυτή!
(Χειροκροτήματα από την αριστερή πτέρυγα, παρεμβολές από τη δεξιά πτέρυγα)
Αξιότιμε κύριε Cohn-Bendit, αξιότιμα μέλη του Σώματος, θεωρώ ότι το Ευρωπαϊκό Κοινοβούλιο δεν είναι το κατάλληλο βήμα για να εξαπολύεται μια τόσο μαζική επίθεση εναντίον της εσωτερικής πολιτικής μιας χώρας, όπως ήταν η δική σας επίθεση!
Μπορώ να υπερασπισθώ το κόμμα μου, που υπήρξε πρωτοπόρο στον αγώνα για να ενταχθεί η Αυστρία στην Ευρωπαϊκή Ένωση.
Ως πολιτική δύναμη, είμαστε η εγγύηση για το ότι η Αυστρία θα παραμείνει πιστή στις ευρωπαϊκές αξίες.
Αρνούμαι να δεχθώ τον χαρακτηρισμό "ακροδεξιός" για λόγους εσωτερικής και κομματικής πολιτικής!
Αυτό δεν ανταποκρίνεται στην πραγματικότητα, παρά είναι καθαρά θέμα πολεμικής.
Το αρνούμαι κατηγορηματικά!
(Ζωηρά και παρατεταμένα χειροκροτήματα από το κέντρο και τη δεξιά πτέρυγα, διαμαρτυρίες από την αριστερή πτέρυγα)
Καλωσσρισμα
Αυτή είναι πιθανώς η κατάλληλη στιγμή να καλωσορίσω στο θεωρείο των επισήμων μια αντιπροσωπεία τεσσάρων μελών του κοινοβουλίου του Μαρόκου, με επικεφαλής τον κ. Brahim Rachidi, αντιπρόεδρο της Βουλής των Αντιπροσώπων.
Μας τιμά η επίσκεψη αυτής της αντιπροσωπείας, η οποία πραγματοποιείται λίγο καιρό πριν την έναρξη ισχύος, την 1η Μαρτίου 2000, της Συμφωνίας Σύνδεσης μεταξύ του Μαρόκου και της Ευρωπαϊκής Ένωσης.
Σε αυτή την ιστορική στιγμή, επιδοκιμάζω αυτές τις εξελίξεις στη σχέση μας και τις προοπτικές για στενότερους δεσμούς μεταξύ των δύο κοινοβουλίων μας.
Με αυτό το πνεύμα, η Αντιπροσωπεία για τις σχέσεις με τις χώρες του Μαγκρέμπ θα επισκεφθεί το Μαρόκο στις 20-22 Μαρτίου.
Εύχομαι στην αντιπροσωπεία να έχει μια εξαίρετη επίσκεψη στο Στρασβούργο.
(Ζωηρά χειροκροτήματα)
ΨΗΦΟΦΟΡIΕΣ (συvέχεια)
Σε ό,τι αφορά τη θέση της Επιτροπής αναφορικά με τις τροπολογίες που κατέθεσε το Κοινοβούλιο, θέλω να επιβεβαιώσω όσα δήλωσε ο συνάδελφός μου κατά τη συζήτηση σε αυτό το Σώμα την Τρίτη στις 15 Φεβρουαρίου.
Πιο συγκεκριμένα, η Επιτροπή μπορεί να αποδεχθεί πλήρως τις τροπολογίες αριθ. 6, 16, 21, 28, 31, 33, 34, 44, 45, 46, 48, 52, 53, 65, 67, 68, 75, 76, 78, 80, 84, 85, 88 και 102.
Η Επιτροπή μπορεί να δεχθεί εν μέρει τις τροπολογίες αριθ. 8, 18, 27, 29, 42, 43, 47, 54, 60, 62, 93, 94, 104 και 105.
Η Επιτροπή μπορεί να δεχθεί καταρχήν τις τροπολογίες αριθ. 2, 3, 5, 7, 10, 12, 14, 17, 20, 22, 24, 25, 26, 30, 32, 35, 36, 37, 38, 50, 55, 56, 57, 58, 63, 69, 73, 79, 86, 89, 96, 99, 106 και 108.
Εντούτοις, η Επιτροπή δεν μπορεί να αποδεχθεί τις τροπολογίες αριθ. 1, 4, 9, 11, 13, 15, 19, 23, 39, 40, 41, 49, 51, 59, 61, 64, 66, 70, 71, 72, 74, 77, 83, 87, 90, 91, 92, 95, 97, 98, 81(αναθ.), 100, 101, 103 και 107.
Σας ευχαριστώ για την προσοχή σας.
(Ο Πρόεδρος κηρύσσει την έγκριση της κοινής θέσης, όπως τροποποιήθηκε)
Έκθεση (Α5-0033/2000) του κ. Andersson, εξ ονόματος της Επιτροπής Απασχόλησης και Κοινωνικών Υποθέσεων, επί της ανακοίνωσης της Επιτροπής σχετικά με τη συντονισμένη στρατηγική για τον εκσυγχρονισμό της κοινωνικής προστασίας (CΟΜ(1999) 347 - C5-0253/1999 - 1999/2182(COS))
(Το Σώμα εγκρίνει το ψήφισμα)Πρόεδρος.
Η ώρα των ψηφοφοριών έληξε.
ΑΙΤΙΟΛΟΓΗΣΕΙΣ ΨΗΦΟΥ
Χαιρετίζω την ποιότητα και τις φιλοδοξίες της παρούσας έκθεσης σχετικά με το πρόγραμμα LIFE.
Θα υπενθυμίσω επιγραμματικά ότι το LIFE αποτελεί ένα χρηματοδοτικό μέσο που αποβλέπει στην προαγωγή των περιβαλλοντικών πολιτικών τόσο στους κόλπους της Ευρωπαϊκής Ένωσης όσο και στις τρίτες χώρες, είτε πρόκειται για γειτονικές μεσογειακές χώρες, είτε για παράκτιες χώρες της Βαλτικής, είτε για υποψήφιες προς ένταξη χώρες.
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών υπέβαλε μια σειρά τροπολογιών, το μεγαλύτερο μέρος των οποίων ενσωματώθηκαν στην κοινή θέση που καθόρισε το Συμβούλιο.
Κατά την περίοδο υλοποίησης της τρίτης φάσης του LIFE (2000-2004), το εν λόγω χρηματοδοτικό μέσο θα χωρίζεται σε τρία σκέλη, που ονομάζονται LIFE-Φύση (47% των διαθέσιμων πιστώσεων), LIFE-Περιβάλλον (47%) και LIFE - Τρίτες Χώρες (6%).
Κατά την άποψή μου, οι βασικότερες τροποποιήσεις της πρότασης εμπίπτουν στα παρακάτω:
στη συμβολή του LIFE στη βιώσιμη ανάπτυξη στους κόλπους της Κοινότητας, καθώς και στην προώθηση της κοινοτικής πολιτικής στον τομέα του περιβάλλοντος, με ιδιαίτερη έμφαση στην ενσωμάτωση της περιβαλλοντικής διάστασης στις υπόλοιπες πολιτικές, όπως επίσης και στη θέσπιση και προσαρμογή της περιβαλλοντικής νομοθεσίας·
στην αύξηση της αποτελεσματικότητας, σε περισσότερη διαφάνεια και στη βελτίωση της μεθοδολογίας που εφαρμόζεται στις διαδικασίες υλοποίησης του LIFE, στις διαδικασίες ενημέρωσης του κοινού και διάδοσης των δράσεων, καθώς και στις διαδικασίες συνεργασίας μεταξύ των δικαιούχων του προγράμματος·
στο στόχο του LIFE: το πρόγραμμα θα πρέπει κυρίως να αποβλέπει στην επίτευξη μίας βιώσιμης ανάπτυξης των πόλεων, σε στενή διασύνδεση με τα πειραματικά σχέδια που δρομολογούνται στο πλαίσιο της πρωτοβουλίας URBAN, επί της οποίας είχα την ευκαιρία να εκφράσω τη γνώμη μου σε άλλη συζήτηση·
στη συνεισφορά των επιλεχθέντων έργων σε μια διαρκή προώθηση κοινωνικών και οικονομικών δραστηριοτήτων, και επομένως στη δημιουργία θέσεων εργασίας.
Εκείνο που κατ' εμέ έχει ουσιαστική σημασία είναι το γεγονός ότι το LIFE θα είναι ανοιχτό στη συμμετοχή των υποψηφίων χωρών της Κεντρικής και Ανατολικής Ευρώπης.
Οι υπόλοιπες υποψήφιες χώρες (όπως η Κύπρος, η Τουρκία ή η Μάλτα) θα έχουν επίσης τη δυνατότητα να συμμετάσχουν στο LIFE, μόλις υπογραφούν με τις συγκεκριμένες χώρες συμφωνίες οι οποίες θα προσφέρουν αυτή τη δυνατότητα συμμετοχής.
Η δυσκολία στην οποία προσκρούουν οι διαπραγματεύσεις που διεξάγονται με το Συμβούλιο συνίσταται, βεβαίως, στο ύψος του προβλεπόμενου χρηματοδοτικού πλαισίου για την υλοποίηση της τρίτης φάσης του προγράμματος LIFE (2000-2004).
Η πρόταση της Επιτροπής, που έγινε αποδεκτή από το Συμβούλιο, καθορίζει το συγκεκριμένο ποσό σε 613 εκατομμύρια ευρώ, ενώ η Επιτροπή Περιβάλλοντος εκτιμά πως το χρηματοδοτικό πλαίσιο θα έπρεπε να καθορισθεί σε 850 εκατομμύρια ευρώ.
Επί του προκειμένου, συμφωνώ με τη σθεναρή στάση της κυρίας εισηγήτριας.
Πράγματι, το ύψος της χρηματοδότησης δεν έχει αναπροσαρμοστεί από τη σύσταση του συγκεκριμένου προγράμματος και ούτε αυξήθηκε όταν ο αριθμός των κρατών μελών πέρασε σε δεκαπέντε, μετά την τελευταία διεύρυνση της Ευρωπαϊκής Κοινότητας.
Σε περίπτωση που η έκθεση εγκριθεί από την Ολομέλεια, θα πρέπει να ξεκινήσει μία διαδικασία συνδιαλλαγής σύμφωνα με τους κανόνες της διαδικασίας συναπόφασης, ούτως ώστε να διευθετηθεί το ζήτημα του ύψους των πιστώσεων που προβλέπονται για την υλοποίηση του προγράμματος.
Η προσφυγή στην παραπάνω διαδικασία τείνει να γίνει μια πάγια πρακτική, δεδομένου ότι πολύ συχνά οι προβλεπόμενες πιστώσεις για τα προγράμματα ή τα μέτρα νομοθετικού περιεχομένου δεν βρίσκονται στο ύψος των προσδοκιών!
Έκθεση Bφge (Α5-0023/2000)
Ως βουλευτής του Ευρωπαϊκού Κοινοβουλίου και κυρίως ως πολίτης και καταναλωτής εκφράζω την ικανοποίησή μου για την πρόταση της Ευρωπαϊκής Επιτροπής που σηματοδοτεί ένα ακόμα βήμα στην κατεύθυνση μίας μεγαλύτερης ασφάλειας τροφίμων εντός της Ευρωπαϊκής Ένωσης.
Αυτή η πρόταση είναι διπλή: από τη μια πλευρά, πρόκειται για την τροποποίηση της οδηγίας του Συμβουλίου του 1991 σχετικά με το καθεστώς υγειονομικού ελέγχου με τη διαγραφή των διατάξεων που αναφέρονται στην τρομώδη νόσο των προβάτων και, από την άλλη, για την εφαρμογή ενός νέου κανονισμού που θα θεσπίζει τους κανόνες πρόληψης και καταπολέμησης ορισμένων μεταδοτικών σπογγοδών εγκεφαλοπαθειών (ΜΣΕ) ή ασθενειών τύπου ΣΕΒ, που προσβάλλουν τα πρόβατα και άλλα ζωικά είδη.
Το όφελος από αυτή τη νέα νομοθεσία έγκειται στο γεγονός ότι δημιουργείται μία ειδική νομική βάση για την καταπολέμηση της τρομώδους νόσου των προβάτων.
Είμαι ιδιαίτερα ικανοποιημένος, δεδομένου ότι επρόκειτο για ένα από τα κυριότερα αιτήματά μας που περιλαμβάνονταν στην έκθεση για τη συνέχεια που δόθηκε στην κρίση των τρελών αγελάδων.
Εξάλλου, νομίζω ότι είναι απαραίτητο, χάριν συνοχής, να ενσωματωθεί η ισχύουσα νομοθεσία σχετικά με την τρομώδη νόσο, που περιορίζεται στο εμπόριο αιγοπροβάτων, σε έναν ενιαίο και πλήρη μηχανισμό νέων κανόνων που θα διέπουν τις ΜΣΕ που προσβάλλουν όλα τα ζώα σε ολόκληρη την Ευρωπαϊκή Ένωση, κανόνων που προορισμό θα έχουν να προλαμβάνουν την κατανάλωση τροφίμων ή ζωοτροφών.
Αυτή η νομοθεσία είναι ιδιαίτερα καλοδεχούμενη από τη στιγμή που υπάρχουν ακόμα αμφιβολίες σχετικά με την τρομώδη νόσο των προβάτων.
Σύμφωνα με ορισμένες επιστημονικές υποθέσεις, η τρομώδης νόσος των προβάτων μπορεί να εξελίχθηκε στη ΣΕΒ των βοοειδών και να προκάλεσε κατ' αυτόν τον τρόπο την επιδημία ΣΕΒ.
Μπορεί βέβαια η πρόταση κανονισμού του Ευρωπαϊκού Κοινοβουλίου και του Συμβουλίου, σχετικά με την πρόληψη και την καταπολέμηση ορισμένων ΜΣΕ, να πρέπει να γίνει περισσότερο σαφής και να ενισχυθεί, κυρίως όσον αφορά τον εντοπισμό και την καταπολέμηση της τρομώδους νόσου, ωστόσο αντιπροσωπεύει μια σημαντική βελτίωση.
Είναι ένα εχέγγυο που δίδεται στους πολίτες της Ευρώπης, οι οποίοι άφησαν να φανεί, επανειλημμένως, η ανησυχία τους έναντι της πολιτικής που ακολουθεί η Ευρώπη στον τομέα των τροφίμων.
Οι προβληματισμοί τους, τους οποίους ενστερνίστηκε το Ευρωπαϊκό Κοινοβούλιο, εισακούσθηκαν.
Οι συζητήσεις σχετικά με την αρχή της προφύλαξης, τον εντοπισμό της προέλευσης, την ευθύνη, τη διαφάνεια, έκαναν την Ευρωπαϊκή Επιτροπή να παρουσιάσει λευκή βίβλο σχετικά με την ασφάλεια των τροφίμων.
Αυτή η λευκή βίβλος ανοίγει πολλά πεδία διαλογισμού και προτείνει κυρίως τη δημιουργία μιας ανεξάρτητης ευρωπαϊκής αρχής για τα τρόφιμα. Όλα αυτά εντάσσονται στο πλαίσιο μίας ευρωπαϊκής στρατηγικής για την ανάκτηση της εμπιστοσύνης των καταναλωτών.
Σε μας έγκειται, στους αρμόδιους σε ευρωπαϊκό επίπεδο, να αποδείξουμε ότι η ενιαία αγορά και η ελεύθερη κυκλοφορία των εμπορευμάτων μπορούν να συνδυάζονται με την ασφάλεια των τροφίμων!
Έκθεση Cederschiφld (Α5-0008/2000)
Κύριε Πρόεδρε, ψήφισα υπέρ αυτού του μέτρου για την αναδιοργάνωση της νομοθεσίας σχετικά με τα δικαιώματα πνευματικής ιδιοκτησίας γιατί πιστεύω ότι είναι ένας από τους σημαντικότερους τομείς άσκησης της δραστηριότητας του Ευρωπαϊκού Κοινοβουλίου.

Είμαι της άποψης ότι τα προϊόντα της διανοίας είναι πολύ πιο σημαντικά από τις κατασκευές, από τα χειροπιαστά προϊόντα, που μπορούμε ακριβώς να δούμε και να αγγίξουμε, ενώ από το νου και την επιστήμη, που δεν μπορούμε να αγγίξουμε με τα χέρια, προκύπτουν αποτελέσματα μείζονος σπουδαιότητας που εμείς, ως Ευρωπαϊκή Κοινότητα, θα πρέπει να υποστηρίξουμε πολύ πιο ενεργά, όχι μόνο μέσω της προστασίας των ευρεσιτεχνιών αλλά και με την παραχώρηση διευκολύνσεων και στήριξης στους επιστήμονες, σε εκείνους που - αξιοποιώντας τα διδάγματα που έλαβαν - αγωνίζονται για να δώσουν στις μελλοντικές γενιές κάτι πολύ πιο σημαντικό από ό,τι είχαμε στο παρελθόν.
και Sandbζk (EDD), γραπτώς.
(DA) Είμαστε κατ' αρχήν κατά της σύναψης συνθηκών εκ μέρους της Ευρωπαϊκής Κοινότητας σε θέματα δικαιωμάτων του δημιουργού εξ ονόματος των κρατών μελών.
Μολαταύτα, παρατηρούμε ότι γίνεται λόγος για κοινή αρμοδιότητα μεταξύ των κρατών μελών και της Κοινότητας και συγχρόνως εκτιμούμε ότι οι συνθήκες WIPO (Παγκόσμιος Οργανισμός Πνευματικής Ιδιοκτησίας) αποτελούν ένα σημαντικό βήμα προόδου προς την εξασφάλιση των δικαιωμάτων των διανομέων και των ενεργών καλλιτεχνών.
Ως εκ τούτου, ψηφίζουμε υπέρ της σύστασης.
Η Ομάδα των Πρασίνων / Ευρωπαϊκή Ελεύθερη Συμμαχία απείχε της ψηφοφορίας στο ζήτημα αυτό, επειδή ο Επίτροπος Bolkestein, στη συζήτηση που έγινε στην Ολομέλεια την προηγούμενη ημέρα, δεν απάντηση σε καμία από τις ερωτήσεις μου σχετικά με την ένταξη της Ευρωπαϊκής Ένωσης στις συνθήκες του ΠΟΔΙ.
Δεν έχει αποσαφηνιστεί από θεσμική άποψη ποιος θα είναι ο ρόλος που θα διαδραματίσει το Ευρωπαϊκό Κοινοβούλιο κατά την περαιτέρω εξέλιξη των συνθηκών του ΠΟΔΙ.
Εξάλλου διαγράφεται επίσης η τάση πως, όταν πρόκειται για αρμοδιότητες διεθνούς εμβέλειας, γίνονται προσπάθειες να αποκτήσει την αποκλειστική αρμοδιότητα η ΕΕ.
Εάν όμως δεν είναι σαφές κατά πόσο θα μπορεί το Ευρωπαϊκό Κοινοβούλιο να συμμετέχει στις διαδικασίες λήψης αποφάσεων, τίθεται ζήτημα νομιμοποίησης.
Πέραν τούτου οι συνθήκες δεν περιέχουν τον ορισμό της έννοιας του πνευματικού δημιουργού.
Η Επιτροπή δεν έχει απαντήσει ούτε σε αυτό το ερώτημα, δηλαδή με βάση ποιόν ορισμό θέλει να προχωρήσει σε δράσεις και εάν σκοπεύει να διαμεσολαβήσει σε αναμενόμενες συγκρούσεις, επιβάλλοντας στους άλλους τον δικό της νομικό ορισμό.
Ένα από τα πιο καυτά ζητήματα αφορά το δημόσιο συμφέρον - θα οδηγήσει λοιπόν η μεταφορά και η εφαρμογή του ΠΟΔΙ στη ιδιωτικοποίηση της μόρφωσής;
Τέλος, θα πρέπει να αποσαφηνιστεί το ερώτημα ως προς τη σχέση μεταξύ TRIPs και ΠΟΔΙ - και εδώ απαξίωσε η Επιτροπή να μας απαντήσει.
Όταν σε μια εξαγγελθείσα συζήτηση του Κοινοβουλίου δεν γίνεται καμία κίνηση για την αποσαφήνιση εκκρεμοτήτων, προκειμένου να μπορέσει κανείς να λάβει θέση, τότε το λιγότερο που μπορεί να κάνει είναι να απέχει της ψηφοφορίας.
Έκθεση Graefe zu Baringdorf (Α5-0015/2000)
(GUE/NGL), γραπτώς.
(PT) Τα ζητήματα ασφάλειας των τροφίμων βρίσκονται στο επίκεντρο της προσοχής έπειτα από τα σκάνδαλα της σπογγώδους εγκεφαλοπάθειας των βοοειδών και των διοξινών.
Οι γενετικά τροποποιημένοι οργανισμοί συνεχίζουν να παρουσιάζουν μεγάλη αβεβαιότητα, όσον αφορά τις επιπτώσεις τους στο περιβάλλον όσον αφορά την ανθρώπινη υγεία και την υγεία των ζώων.
Για αυτόν τον λόγο η αρχή της πρόληψης θα πρέπει να υπερισχύει σε εκείνες τις περιπτώσεις που δεν υπάρχει επιστημονική βεβαιότητα.
Η χρήση της βιοτεχνολογίας θα πρέπει να διαθέτει μία διεξοδικότερη μελέτη και δεν θα πρέπει να είναι ήδη έτοιμη για πώληση εξ ονόματος του κέρδους κάποιων πολυεθνικών εταιριών του τομέα.
Πέραν τούτου η κινητήριος δύναμη όσον αφορά τις τελευταίες κρίσεις σε επίπεδο ασφάλειας των τροφίμων υπήρξε το κέρδος.
Ο εισηγητής τοποθετείται ακριβώς σε αυτό το πλαίσιο, τοποθετώντας από νομικής άποψης το ζήτημα των γενετικά τροποποιημένων οργανισμών ως προς τη διατροφή των ζώων, υπενθυμίζοντας πως «αυτά μπορούν μόνο να εγκριθούν αν είναι αβλαβή για την ανθρώπινη υγεία και το περιβάλλον».
Πέραν τούτου θεωρεί ότι «τα γενετικά τροποποιημένα πρόσθετα θα πρέπει να επισημαίνονται ως τέτοια σε κάθε συσκευασία με διοικητικό έγγραφο ή συνοδευτικό έγγραφο άλλου τύπου».
Αυτό θα επιτρέψει μεγαλύτερο έλεγχο και παρακολούθηση αυτών των προσθέτων και θα εξασφαλίσει την ελευθερία επιλογής των καταναλωτών.
Έπειτα από τη συμφωνία του Μόντρεαλ σχετικά με τους γενετικά τροποποιημένους οργανισμούς, θεωρώ πολύ θετικό ότι ο εισηγητής συμπεριέλαβε στην έκθεσή του αυτή την προβληματική και για αυτόν τον λόγο υπερψήφισα την έκθεσή του.
Έκθεση Stenzel (Α5-0034/2000)
Κύριε Πρόεδρε, θα ήθελα, εν συντομία, να προβώ σε δήλωση ψήφου, εξ ονόματος της Ομάδας ΡΡΕ, για την έκθεση Equal.


Ακολουθήσαμε ένα κατάλογο ψήφου, ο οποίος είναι παρόμοιος με εκείνον που συμφωνήσαμε με την Σοσιαλιστική Ομάδα.
Η Σοσιαλιστική Ομάδα άλλαξε γνώμη και για το λόγο αυτό η έκθεση



Κύριε Πρόεδρε, και ως εκπρόσωπος του Κόμματος των Συνταξιούχων στο Ευρωπαϊκό Κοινοβούλιο, απείχα από την ψηφοφορία επί της πρωτοβουλίας EQUAL γιατί, παρόλο που προβλέπει σε μεγαλύτερο βαθμό από ό,τι στο παρελθόν τη στήριξη των σχεδίων για την καταπολέμηση των διακρίσεων λόγω ηλικίας, δεν ήταν αρκετά δραστική και συγκεκριμένη στην κατεύθυνση αυτή.
Απόσχα και για έναν άλλο λόγο: πιστεύω πως έφτασε η στιγμή να σταματήσουν τα θεσμικά όργανα της Ευρωπαϊκής Ένωσης τους πειραματισμούς και την αναζήτηση ορθών πρακτικών για αυτά που πρέπει να κάνουμε και να αρχίσουν να δίνουν συγκεκριμένες ενδείξεις στους ευρωπαίους πολίτες σχετικά με το τι θέλει η Ευρώπη να είναι η Ευρώπη.
Πρέπει να λάβουμε συγκεκριμένα μέτρα και να περάσουμε από τη θεωρία στην πράξη.
και γραπτώς.
(DA) Ψηφίσαμε υπέρ της έκθεσης σχετικά με την ανακοίνωση της Επιτροπής για τη θέσπιση των κατευθυντήριων γραμμών για τα Προγράμματα Κοινοτικών Πρωτοβουλιών (ΠΚΠ).
Κατά βάση είμαστε κατά τέτοιου είδους προγραμμάτων και διαρθρωτικών ταμείων, αλλά δεδομένου ότι η ψηφοφορία αφορά αποκλειστικά τον τρόπο και όχι την έκταση χρήσης αυτών των πόρων, παραμείναμε μόνο σε αυτό το θέμα.
Κρίνουμε σημαντική την εξασφάλιση ίσων δυνατοτήτων για τις ομάδες που κατονομάζονται στην έκθεση.
και γραπτώς.
(FR) Δεν καταψηφίσαμε αυτήν την έκθεση, εφόσον αναγγέλλει κάποιες σωστές γενικές αρχές: παραδείγματος χάρη, την ανάγκη να καταπολεμηθεί ο ρατσισμός στον χώρο εργασίας και να περιοριστούν οι ανισότητες στην αγορά εργασίας που οφείλονται στο φύλο.
Αλλά ούτε και την υπερψηφίσαμε γιατί όλα αυτά παραμένουν εξαιρετικά ασαφή, για να μην πούμε ότι περιορίζονται σε επίπεδο ευσεβών πόθων.
Απεναντίας, στο κεφάλαιο των σχεδίων για την ενίσχυση και την κατάρτιση των προσφύγων, η έκθεση σημειώνει οπισθοδρόμηση σε σχέση με το αρχικό κείμενο, εφόσον διευκρινίζει ότι το μέτρο αυτό δεν αφορά πλέον τους πρόσφυγες ως πρόσφυγες, άλλα μόνον τους "πρόσφυγες κατά τη Σύμβαση της Γενεύης" .
Αυτός ο περιορισμός είναι απαράδεκτος τη στιγμή που, σε ολόκληρη την Ευρώπη, πολυάριθμοι πρόσφυγες βρίσκονται σε τραγική κατάσταση, χωρίς προστασία, υποχρεωμένοι να εργάζονται στην παρανομία και να κρύβονται, τη στιγμή που οι κυβερνήσεις και οι αστυνομίες κρατών που αυτοαποκαλούνται δημοκρατικά τους κυνηγούν.
Το πρώτο μέτρο που επιβάλλεται να ληφθεί σε αυτόν τον τομέα είναι να δώσουμε σε αυτούς τους λαθρομετανάστες τα νόμιμα μέσα να ζουν αξιοπρεπώς και να μπορούν να εργάζονται χωρίς να υποβιβάζονται στην κατάσταση του παρία, να πέφτουν θύματα εργοδοτών χωρίς ηθικές αναστολές και να υφίστανται πολυάριθμα κυβερνητικά και αστυνομικά καψώνια, το κυριότερο από τα οποία είναι ότι πρέπει να ζουν διαρκώς με τον φόβο του επαναπατρισμού.
Υπερψήφισα την έκθεση της κυρίας Stenzel σχετικά με την πρωτοβουλία EQUAL, διότι θεωρώ ότι είναι ουσιαστικό να συνεχίσουμε το έργο που ξεκίνησε στο πλαίσιο των προηγούμενων σχεδίων NOW, HORIZON, YOUTHSTART και INTEGRA των πρωτοβουλιών ADAPT και "Απασχόληση";.
Τα διδάγματα που αποκομίσαμε από αυτές τις δράσεις πρέπει να χρησιμοποιηθούν ως θεμέλια προόδου.
Το EQUAL σημαίνει "equality" (ισότητα).
Πρέπει να την δούμε να πραγματοποιείται.
Επιδοκιμάζω την προτεινόμενη επικέντρωση στην προώθηση νέων τρόπων καταπολέμησης των διακρίσεων και κάθε είδους ανισότητας στην αγορά εργασίας.
Υποστηρίζω επίσης την επιθυμία να απομακρυνθούμε από την πεπαλαιωμένη μέθοδο και να φέρουμε κοντά τους εταίρους αναζητώντας καινοτόμους τρόπους για να αντιμετωπίσουμε την ανεργία.
Πρέπει να υπάρχει ευελιξία.
Λυπάμαι βαθιά που διατίθενται γι' αυτή την πρωτοβουλία μόνο περιορισμένα κονδύλια.
Στην προηγούμενη περίοδο προγραμματισμού ήταν διαθέσιμο για κοινοτικές δράσεις το 9% των διαρθρωτικών ταμείων.
Το ποσοστό είναι τώρα 5,35%.
Αυτό σημαίνει ότι τα κονδύλια πρέπει να χρησιμοποιηθούν για την επίτευξη του μέγιστου αποτελέσματος και η πληροφόρηση για τις επιτυχημένες εταιρικές σχέσεις πρέπει να διαθοθεί ευρέως και ταχέως.
Η Επιτροπή Απασχόλησης και Κοινωνικών Υποθέσεων ενέκρινε αρκετές από τις τροπολογίες που κατέθεσα, οι οποίες αφορούσαν επί παραδείγματι την έμφαση που πρέπει να δοθεί στην πρόσβαση σε αρχικά κεφάλαια για μια επιχείρηση, τον τρόπο με τον οποίο θα εκμεταλλευθούμε νέες επιχειρησιακές ευκαιρίες στις μεγάλες και μικρές πόλεις, καθώς και στις αγροτικές περιοχές, και την επίκριση ότι στα πλαίσια των προηγούμενων πρωτοβουλιών η συμμετοχή των επιχειρήσεων ήταν ανεπαρκής.
Αυτό συχνά σήμαινε ότι καλά σχέδια δεν οδηγούσαν σε πραγματικές δυνατότητες απασχόλησης.
Η θετική εμπειρία των καινοτόμων δράσεων των μικρών οργανωτών ετίθετο σε κίνδυνο λόγω της απομακρυσμένης θέσης τους από τη διαδικασία της εν λόγω πολιτικής.
Τόνισα επίσης την ανάγκη πρόληψης.
Η συμμετοχή των κοινωνικών εταίρων χρειάζεται επίσης να τονισθεί.
Πρέπει να υπάρχει ευελιξία και το διοικητικό βάρος πρέπει να μειωθεί και μάλιστα κατά προτεραιότητα.
Πρέπει επίσης να υπάρχει ευελιξία και για τις χώρες με χαμηλούς προϋπολογισμούς.
Μολονότι υπάρχουν ορισμένες πτυχές της έκθεσης που θεωρώ ότι θα αντιμετωπίζονταν καλύτερα με διαφορετικό τρόπο, θεωρώ ότι συνολικά η έκθεση προσφέρει μια ευέλικτη και λογική προσέγγιση και πρέπει να υποστηριχθεί.

Με την παρούσα κοινοτική πρωτοβουλία EQUAL, η Επιτροπή επιδιώκει να αντικαταστήσει τις κοινοτικές πρωτοβουλίες «Απασχόληση» και ADAPT, καθώς και διάφορα υποπρογράμματα που προωθούνταν στο πλαίσιο αυτού του τομέα: το "NOW" (Νέες Ευκαιρίες για τις Γυναίκες), το "HORIZON" (για τα άτομα με ειδικές ανάγκες), το "YOUTHSTART" (ένταξη των νέων στην αγορά εργασίας) και το "INTEGRA" (για τις ομάδες που απειλούνται από κοινωνικό αποκλεισμό), και όλα αυτά με το επιβαρυντικό στοιχείο, ότι προβαίνει σε ουσιαστική περικοπή των διαθέσιμων χρηματοδοτικών πιστώσεων.
Έτσι, με τη βοήθεια αυτής της πρωτοβουλίας καλούμαστε να δρομολογήσουμε όλα εκείνα που, κατά την κρίση της Επιτροπής, αποτελούν τις νέες μεθόδους καταπολέμησης των διακρίσεων και πάσης φύσεως ανισοτήτων στους κόλπους της αγοράς εργασίας, με βάση τους τέσσερις άξονες των κατευθυντηρίων γραμμών της πολιτικής για την απασχόληση.
Πολλά ζητάμε να κάνουμε με τόσο λιγοστά κονδύλια.
Για να διασφαλίσει όμως κάποια πιθανότητα επιτυχίας αυτών των νέων μεθόδων, η Επιτροπή θα έπρεπε μάλλον να επιλέξει μία λιγότερη περίπλοκη πρόταση, μια απλούστερη και πιο άμεση πρόταση, όπου οι ΜΚΟ θα συμμετείχαν ήδη από την αρχή της διαδικασίας, ούτως ώστε οι εταιρικές σχέσεις να μπορούν να προωθούνται με ισόρροπο τρόπο.
Δεν το έκανε.
Ας ελπίσουμε τουλάχιστον ότι θα επανεξετάσει τα ζητήματα που προαναφέραμε.
Είναι ιδιαίτερα ευχάριστο το γεγονός ότι το Ευρωπαϊκό Κοινοβούλιο συνεχίζει τις πρωτοβουλίες του στον τομέα της καταπολέμησης των διακρίσεων και των ανισοτήτων, και οι τέσσερις τομείς που περιλαμβάνονται στο πρόγραμμα EQUAL - η απασχολησιμότητα, το επιχειρηματικό πνεύμα, η προσαρμοστικότητα και η ισότητα ευκαιριών μεταξύ αντρών και γυναικών - φαίνεται ότι είναι πραγματικά ορθοί.
Ωστόσο η παρούσα έκθεση, που προφανώς διαπνέεται από τις καλύτερες προθέσεις, ακολουθεί που και που μία κατεύθυνση η οποία κατά τη γνώμη μου είναι λίαν επικίνδυνη, από την άποψη ότι τείνει να σβήσει τις έννοιες της ιθαγένειας και της νομιμότητας και αναγορεύει ένα πλήθος εξαιρέσεων σε κοινό δίκαιο, πάνω στο οποίο οικοδομείται η κοινοτική σκέψη.
Πράγματι, αν και δεν μπορεί κανείς παρά να εγκρίνει την απόφαση να ληφθούν ειδικά μέτρα για την εξάλειψη κάθε μορφής διάκρισης στην αγορά εργασίας, που θα μπορούσε να πλήξει τους αιτούντες άσυλο, οι οποίοι - εξ ορισμού - έχουν ήδη πληγεί σκληρά από τη μοίρα, πρέπει ωστόσο να διατηρήσουμε μία νομότυπη ιδέα για αυτήν την έννοια: είναι σαφές ότι, αν και έχουμε κάθε λόγο να συνδράμουμε τους αιτούντες άσυλο που έχουν δεόντως αναγνωριστεί και είναι νόμιμοι, δεν ισχύει καθόλου το ίδιο για τις πολυάριθμες κατηγορίες που απαριθμούνται στην έκθεση - αίτηση υπό εξέταση, υπό καθεστώς προσωρινής προστασίας, άτομα στα οποία δεν χορηγήθηκε το καθεστώς του πρόσφυγα και απειλούνται με επαναπατρισμό - για τις οποίες η έκθεση αυτή προβλέπει μία πανομοιότυπη βοήθεια.
Όμως, υπάρχει ο κίνδυνος τα μέτρα ενίσχυσης που προβλέπει η έκθεση, λόγω της μεγάλης διάσπασής τους, να γνωρίσουν μία ολέθρια επέκταση : αιτούντες άσυλο, βεβαίως, αλλά και αιτούντες άσυλο των οποίων η περίπτωση εξετάζεται και βρίσκονται υπό καθεστώς προσωρινής προστασίας, και τέλος αιτούντες άσυλο των οποίων το αίτημα έχει απορριφθεί και απειλούνται ενδεχομένως με επαναπατρισμό, θα έπρεπε, σύμφωνα με την έκθεση, να μπορούν να επωφεληθούν από αυτή τη σειρά μέτρων τη στιγμή που η ίδια τους η φύση - τι είναι ένας αιτών άσυλο στον οποίο δεν έχει χορηγηθεί το καθεστώς του πρόσφυγα και ο οποίος απειλείται με επαναπατρισμό αν όχι λαθρομετανάστης; - θα έπρεπε, τουλάχιστον όσον αφορά τους τελευταίους, να τους αποκλείει από μία πολιτική ενσωμάτωσης σε μία κοινότητα που δεν αναγνωρίζει ως σύμφωνη με τους νόμους και τους κανόνες την παρουσία τους στο εσωτερικό της.
Ένα τέτοιο σήμα θα αποτελούσε, είτε ηθελημένα είτε όχι, μία τεράστια πρόσκληση για μετανάστευση ανθρώπων για τους οποίους από μόνη της η αίτηση χορήγησης του καθεστώτος του πρόσφυγα, είτε αυτό τους χορηγηθεί είτε όχι, θα αρκούσε για να δικαιολογήσει μία γκάμα μέτρων ενίσχυσης, τα οποία λογικά θα οδηγήσουν στη μόνιμη ενσωμάτωσή τους στον κόσμο της εργασίας, σε ένα ευρύτερο περιβάλλον που χαρακτηρίζεται από κρίση και στο οποίο οι νόμιμοι πληθυσμοί, ξένοι ή αυτόχθονες, αντιμετωπίζουν ένα σκληρότατο πρόβλημα ανεργίας.
Κατά συνέπεια, και παρά τους γενικούς προσανατολισμούς της έκθεσης, τους οποίους δεν μπορεί παρά να τους ασπαστεί κανείς, ήταν αδιανόητο να συμμετάσχω στην ψήφιση μιας έκθεσης που φέρει το σπέρμα ενός νέου πλήγματος στις έννοιες της ιθαγένειας και της δημοκρατικής νομιμότητας, στις οποίες είμαι ιδιαίτερα αφοσιωμένη.
Έκθεση Lienemann (Α5-0027/2000)
Κύριε Πρόεδρε, κάποιος από σας θα θυμάται μια ταινία που έγινε επιτυχία, με τον τίτλο "Cocoon" , όπου οι ηλικιωμένοι, πίνοντας κάποιο ειδικό νερό, γίνονταν νέοι.
Είναι συνεπώς, κατά τη γνώμη μου, εξαιρετικά σημαντικό να δοθεί η μέγιστη προσοχή στο νερό, που όλοι μας πίνουμε, και στη συνέχεια να εγκριθούν τα συναφή μέτρα.
Για αυτό ψήφισα υπέρ αυτού του μέτρου, θα ήθελα όμως να υπογραμμίσω επίσης ότι ελπίζω πως θα διασφαλιστεί κυρίως το υψηλότερο επίπεδο καθαρότητας του νερού, τη στιγμή που μπαίνει στα σπίτια μας.
Στο μέτρο που εγκρίθηκε διαπιστώνω πράγματι την απουσία - αλλά είμαι βέβαιος ότι θα διορθωθεί στο μέλλον - στήριξης εκείνων που καθαρίζουν το νερό στο σπίτι τους, στην δική τους κατοικία.
Εκτός από την τροπολογία 76, στην οποία υπήρχε κάποιο λάθος και η πρόθεσή μου ήταν να ψηφίσω θετικά, οι υπόλοιπες ψήφοι μου μπορούν να αιτιολογηθούν με την ακόλουθη φανταστική ιστορία:
Υποτιθέμενο σχέδιο οδηγίας για το περιβάλλον: «Οδηγία του Ευρωπαϊκού Κοινοβουλίου και του Συμβουλίου, σύμφωνα με την οποία ορίζεται η υποχρέωση να διατηρείται κατά τη διάρκεια του χειμώνα, σε δρόμους, πλατείες και κήπους των ευρωπαϊκών πόλεων θερμοκρασία δεκαοκτώ βαθμών Κελσίου τουλάχιστον».
Γενικές κατευθύνσεις της οδηγίας: α) όλες οι πόλεις να εφοδιαστούν με επαρκή ενεργειακά και τεχνολογικά μέσα ώστε ο στόχος αυτός να επιτευχθεί το έτος 2012, β) τα κόστη θα έχουν άμεση επίπτωση στους κατοίκους κάθε πόλης, δεδομένου ότι θα ενσωματώνονται στην τιμή του ηλεκτρικού ρεύματος.
Γνώμη Βορειοευρωπαίου βουλευτή: «Η εν λόγω οδηγία θα ήταν άδικη εφόσον, για παράδειγμα, το κόστος ανά κάτοικο της Στοκχόλμης, θα ήταν διακόσιες φορές μεγαλύτερο από ότι το κόστος ανά κάτοικο της Νάπολης».
Γνώμη Νοτιοευρωπαίου βουλευτή: «Βεβαίως, αυτό είναι η ανταγωνιστικότητα και η ισότητα των όρων».
(Τέλος της φανταστικής ιστορίας)
Και ο βουλευτής που τώρα αιτιολογεί την ψήφο του, θεωρεί θετικό να υπάρχει μια κοινοτική οδηγία σχετικά με τα ύδατα, αλλά εκτιμά ότι με περιβαλλοντικούς δογματισμούς δεν οικοδομείται η Ευρώπη, αντίθετα δημιουργεί μια νομοθετική καρικατούρα.
Δεν μπορεί να αντιμετωπίζονται με τον ίδιο τρόπο χώρες που υφίστανται πλημμύρες και ξηρασίες, όπως οι μεσογειακές, και με τον ίδιο τρόπο οι βόρειες χώρες με το δικό τους καθεστώς βροχοπτώσεων.
Με άλλα λόγια, δεν θα ήταν αλληλέγγυα μια Ευρώπη που στην πράξη, θα καθιστούσε αδύνατες τις μεταφορές υδάτων μεταξύ διαφόρων υδρολογικών λεκανών στο μέλλον.
Για μια ακόμη φορά, πρέπει να θυμόμαστε ότι συμμετέχουμε σε ένα πρόγραμμα πολιτικής ένωσης που περιλαμβάνει ολόκληρη την ήπειρο.
Πίνουμε, τρεφόμαστε, πλενόμαστε, καλλιεργούμε ·: το νερό ποτίζει κάθε μία από τις πράξεις της καθημερινής μας ζωής.
Το νερό που εσφαλμένα θεωρείται πηγή αναλλοίωτη και αστείρευτη. Γιατί μία τόσο απλή κίνηση, όπως το άνοιγμα μιας βρύσης, μοιάζει πηγαία.
Η πηγή όμως κινδυνεύει να στερέψει ...
Όλες οι επιστημονικές μελέτες το δηλώνουν πλέον σαφώς: το νερό θα αποτελέσει την κυριότερη πρόκληση στα χρόνια που έρχονται, ήδη από αύριο.
Αύριο όμως θα είναι πολύ αργά.
Είναι καιρός σήμερα να διευκρινίσουμε τους κανόνες του παιχνιδιού, πριν να βγούμε όλοι χαμένοι.
Με την έγκριση της οδηγίας για το νερό, την Τετάρτη 16 Φεβρουαρίου, το Ευρωπαϊκό Κοινοβούλιο επιβεβαιώνει την φιλοδοξία του να προστατεύσει τα επιφανειακά ύδατα, τα ύδατα κολυμβήσεως, τα εσωτερικά ύδατα και τα υπόγεια ύδατα.
Η Ευρώπη διαθέτει πλέον ένα πλαίσιο το οποίο επιτρέπει την πρόληψη οποιασδήποτε υποβάθμισης της ποιότητας του νερού, την προώθηση της βιώσιμης χρήσης του, την προστασία των οικοσυστημάτων, τη συμβολή στην καταπολέμηση των πλημμυρών και των ξηρασιών και την παύση των απορρίψεων επικίνδυνων ουσιών.
Είναι σαν να πετάμε ένα σωσίβιο για να σωθεί το νερό.
Υποδέχομαι με μεγάλη ευχαρίστηση αυτή τη φιλόδοξη πρόταση οδηγίας πλαίσιο για το νερό.
Πράγματι, η οικολογική καταστροφή που μαστίζει τις όχθες του Δούναβη μάς υπενθυμίζει, αν και μάλλον δεν χρειάζεται υπενθύμιση, ότι πολύ συχνά η ανθρώπινη αμέλεια βάζει σε κίνδυνο τους φυσικούς πόρους, όπως το νερό.
Ο στόχος αυτής τις πρότασης οδηγίας, η οποία χρονολογείται από το 1997, είναι να τεθεί ένα τέλος στον κατακερματισμό που χαρακτήριζε μέχρι σήμερα τη νομοθεσία για το νερό και να προστατευτούν τα επιφανειακά ύδατα, τα ύδατα κολυμβήσεως, τα εσωτερικά ύδατα και τα υπόγεια ύδατα.
Παρέχει ένα πλαίσιο το οποίο επιτρέπει την πρόληψη οποιασδήποτε επιπλέον υποβάθμισης, την προστασία των οικοσυστημάτων, την προώθηση μίας βιώσιμης χρήσης του νερού, τη συμβολή στην καταπολέμηση των πλημμυρών και των ξηρασιών και τη σταδιακή παύση των απορρίψεων επικινδύνων ουσιών.
Στη συνέχεια, θα εγκριθούν ειδικές οδηγίες μέσα στο πλαίσιο αυτό.
Η διαδικασία για την εκπόνηση αυτού του κειμένου υπήρξε μακρά.
Η πρόταση οδηγίας τροποποιήθηκε δύο φορές, την πρώτη φορά το 1997 και τη δεύτερη το 1998.
Μία τεχνική ομάδα εργασίας που αποτελείτο από αντιπροσώπους του Συμβουλίου και του Κοινοβουλίου συνεδρίασε τον Ιανουάριο του 1999 σε μία προσπάθεια προσέγγισης των θέσεων των δύο θεσμικών οργάνων.
Ωστόσο, οι τροπολογίες που κατατέθηκαν από την Επιτροπή Περιβάλλοντος είναι ακόμα πολλές. Υποστηρίζω τις περισσότερες.
Όσον αφορά το χρονοδιάγραμμα και τους στόχους, το Συμβούλιο προβλέπει ότι ο στόχος για την επίτευξη καλής κατάστασης των επιφανειακών υδάτων πρέπει να υλοποιηθεί το αργότερο 16 έτη μετά τη θέση σε ισχύ της οδηγίας, ενώ η Επιτροπή Περιβάλλοντος, Δημόσιας Υγείας και Πολιτικής των Καταναλωτών επιθυμεί η προθεσμία αυτή να μειωθεί σε 10 έτη.
Η επιτροπή ζητεί επίσης να δοθεί ένα τέλος σε όλες τις απορρίψεις ή διαρροές επικινδύνων ουσιών έως το έτος 2020. Ο τελικός στόχος πρέπει να συνίσταται στην επίτευξη επιπέδων πλησίον του μηδενός έως το έτος 2020.
Το Συμβούλιο ευελπιστεί να επιτευχθεί καλή κατάσταση των υπογείων υδάτων μετά την πάροδο προθεσμίας 16 ετών, η Επιτροπή όμως επιθυμεί να σταματήσει η υποβάθμιση της χημικής ποιοτικής κατάστασης των υπογείων υδάτων προκειμένου να επιτευχθεί το επίπεδο καλής κατάστασης των υπογείων υδάτων μέσα σε δέκα χρόνια.
Όλες οι προδιαγραφές και όλοι οι στόχοι σχετικά με τις προστατευόμενες περιοχές πρέπει να υλοποιηθούν μέσα σε 10 έτη και όχι 16.
Οφείλω να πω ότι είμαι υπέρ αυτών των συντομεύσεων, εφόσον προβλέπονται εξαιρέσεις.
Όσον αφορά τα κόστη, εγκρίνω την πρόταση σύμφωνα με την οποία, μέχρι το έτος 2010, τα κράτη μέλη θα πρέπει να φροντίζουν, ώστε οι πολιτικές για τον καθορισμό της τιμής του ύδατος να παρέχουν κίνητρα για μία πιο λογική χρήση των υδάτινων πόρων.
Στο ίδιο πλαίσιο, περιμένω από την Ευρωπαϊκή Επιτροπή να προβεί σε μία σαφή δήλωση με την οποία θα δεσμεύεται να παρουσιάσει μία πρόταση, με την οποία θα επιχειρείται να διασφαλιστεί ότι, οι τιμές για την χρησιμοποίηση των υδάτων θα αντικατοπτρίζουν τις περιβαλλοντικές δαπάνες και τις δαπάνες για τους πόρους έως το 2012.
Ολοκληρώνοντας θα παραθέσω μία από τις τροπολογίες της Επιτροπής Περιβάλλοντος που δεν χρειάζεται κανένα σχόλιο: "το ύδωρ δεν είναι εμπορικό προϊόν όπως όλα τα άλλα, αποτελεί κληρονομιά που ανήκει στους λαούς της Ευρωπαϊκής Ένωσης, και πρέπει να προστατεύεται και να τυγχάνει της κατάλληλης μεταχείρισης ως τοιούτο" .
Θέλω να καταγράψω επίσημα τις ανησυχίες μου σχετικά με την έκθεση Lienemann και επίσης τους λόγους που εξηγούν τον τρόπο που ψήφισα.
Συμφωνούμε όλοι στην ανάγκη να θεσπισθούν οι κατάλληλοι έλεγχοι για την προστασία των υδάτινων αποθεμάτων μας και επίσης των χρηστών ύδατος.
Υπάρχουν πολλά σημεία που αξίζουν να επαινεθούν στην προσέγγιση που πρότεινε η εισηγήτρια για το συγκεκριμένο πρόβλημα.
Ωστόσο, το ζήτημα της φορολόγησης ή των τελών για τη χρήση ύδατος είναι ένα ζήτημα για το οποίο, σύμφωνα με τους κανόνες της επικουρικότητας, πρέπει να αποφασίσουν τα κράτη μέλη.
Πιστεύω ότι είναι σφάλμα να χρησιμοποιήσουμε ένα τέτοιο ανεπεξέργαστο μέσο εν είδει κοινής ευρωπαϊκής χρέωσης γι' αυτό το ζήτημα.
Στην Ιρλανδία, όλοι οι μεγαλύτεροι χρήστες ύδατος, ο εμπορικός, βιομηχανικός και γεωργικός τομέας, πληρώνουν ήδη για τη χρήση ύδατος.
Πρόκειται για μια απόφαση της εθνικής και τοπικής κυβέρνησης και στο επίπεδο αυτό πρέπει να διατηρηθούν και όλες οι μελλοντικές αποφάσεις.
Αυτοί είναι οι κύριοι λόγοι για τον τρόπο που ψήφισα.
Η Ευρωπαϊκή Ένωση βρίσκεται τώρα στη διαδικασία έγκρισης νέας κοινοτικής νομοθεσίας περί των υδάτων ώστε να εκσυγχρονίσει και να θεσπίσει μια μακροπρόθεσμη στρατηγική, προκειμένου να διασφαλισθεί η παροχή καθαρού πόσιμου νερού και η προστασία των υφιστάμενων υδάτινων πόρων, συμπεριλαμβανομένων των ποταμών και των παράκτιων υδάτων.
Υποστηρίζω τους στόχους αυτής της κοινοτικής δράσης στον τομέα της πολιτικής των υδάτων.
Ωστόσο, δεν υποστηρίζω την πρόταση οι οικιακοί χρήστες ύδατος να χρεώνονται για το νερό που χρησιμοποιούν.
Το νερό στο πλαίσιο αυτό αποτελεί εμπορικό αγαθό.
Είναι ουσιαστικό για την ίδια τη ζωή και οι άνθρωποι πρέπει να έχουν ελεύθερη πρόσβαση σε επαρκή παροχή για τη συνηθισμένη καθημερινή ζωή.
Θεωρούμε θετικό το ότι επιδιώκεται η αντιστροφή των τάσεων υποβάθμισης των υδάτων, οι οποίες είναι άκρως ανησυχητικές και που όλο και πιο πολύ συχνά οι κυβερνήσεις τείνουν να παραμελήσουν.
Όλοι γνωρίζουμε πως το νερό είναι ένα αγαθό θεμελιώδους σημασίας για την ανθρωπότητα, και ότι είναι επείγουσα ανάγκη να διαφυλαχθεί η ποιότητά του.
Έχει όμως εξίσου ουσιαστική σημασία να αντιληφθούμε πως τα διάφορα σκέλη της πολιτικής στον τομέα των υδάτων είναι αναπόσπαστα μεταξύ τους και ότι κάθε ενέργεια σε ένα από τα σκέλη επηρεάζει όλα τα υπόλοιπα.
Κατά τη συζήτηση, ωστόσο, όπως και στο πλαίσιο των προτάσεων, υπερτιμήθηκε το ζήτημα που λέγεται «φυσικοχημική και οικολογική ποιότητα των υδάτων» και πολύ λίγο, ή απλώς επιφανειακά έγινε νύξη στις ολέθριες επιπτώσεις των άλλων προβλημάτων που αφορούν τα ύδατα.
Επιβάλλεται λοιπόν να ληφθούν υπόψη οι διαφορετικές πραγματικότητες που υπάρχουν στα διάφορα κράτη μέλη, οι κλιματολογικές ιδιαιτερότητες, τα υδρολογικά καθεστώτα και η μεταβολή τους κατά τη διάρκεια του έτους, καθώς και οι κοινωνικές, οικονομικές και περιβαλλοντικές συνέπειες της εφαρμογής των κανόνων, αλλά και της ανυπαρξίας κανόνων.
Η μέριμνά μας για τα παραπάνω ζητήματα είναι αυτή που μας έκανε να διαφωνήσουμε με ορισμένες τροπολογίες της Επιτροπής Περιβάλλοντος, Δημόσιας Υγείας και Πολιτικής των Καταναλωτών, κυρίως με αυτές που προτείνουν ένα υπερβολικά στενό χρονοδιάγραμμα ή δεν μεριμνούν όσο θα έπρεπε για τις κοινωνικές και τις γεωργικές πτυχές, που έχουν ιδιαίτερη σημασία για μια χώρα σαν την Πορτογαλία, όπου εμφανίζονται προβλήματα λειψυδρίας και, συν τοις άλλοις, σημειώνεται χαμηλό επίπεδο κοινωνικής και οικονομικής ανάπτυξης.
Αλλά θεωρούμε επίσης ότι, σε πολλές περιπτώσεις, οι προτάσεις της Επιτροπής και του Συμβουλίου είναι υπέρμετρα άτολμες, οπότε προσπαθήσαμε να προσδώσουμε ισορροπία στην ψήφο μας, έστω και με την περιορισμένη εμβέλεια των τροπολογιών που υπεβλήθησαν.
Η κοινή θέση του Συμβουλίου σχετικά με αυτήν την πρόταση οδηγίας-πλαίσιο μας απογοήτευσε.
Ακολουθεί μινιμαλιστική προσέγγιση σε πολλά θέματα, κυρίως όσον αφορά τις ημερομηνίες θέσης σε ισχύ πολλών διατάξεων και τον αριθμό των εξαιρέσεων και τις συνθήκες εφαρμογής τους.
Το κυριότερο πρόβλημα ωστόσο έγκειται στον ορισμό του στόχου που θέλει να επιδιώξει η Ευρωπαϊκή Ένωση με αυτό το κείμενο.
Ο στόχος βεβαίως είναι να δημιουργηθεί, πρώτα απ' όλα, ένα σαφές γενικό πλαίσιο, το οποίο θα επιτρέπει να απλοποιηθεί επιτέλους το δίκαιο που εφαρμόζεται στον τομέα αυτόν.
Ωστόσο, πέρα από αυτό, η Ευρωπαϊκή Ένωση πρέπει να έχει τη φιλοδοξία να βελτιώσει την ποιότητα των επιφανειακών υδάτων αλλά και των υπογείων υδάτων.
Αυτά που διακυβεύονται εδώ είναι η δημόσια υγεία και ο εφοδιασμός με πόσιμο νερό, η βιολογική ποιότητα και ποικιλία, η διαφύλαξη των τοπίων και των ειδών.
Από αυτή την άποψη, η κοινή θέση είναι ασθενής.
Ήθελα να υποστηρίξει το Κοινοβούλιό μας μια θέση πιο φιλόδοξη από εκείνη του Συμβουλίου, ήθελα όμως αυτή η θέση να είναι παράλληλα και αξιόπιστη.
Η απαίτηση "μηδενικού επιπέδου απορρίψεων" και "μηδενικού επιπέδου ρύπανσης" , ακόμα και για τις ουσίες οι οποίες υπάρχουν από τη φύση μέσα στο νερό, δεν είναι ρεαλιστική.
Δεν ανήκω στους βουλευτές εκείνους οι οποίοι πιστεύουν ότι είναι απαραίτητο να εγκρίνουμε, κατά η δεύτερη ανάγνωση, "εξτρεμιστικές" τροπολογίες με αποκλειστικό στόχο να δώσουμε στον εαυτό μας ένα περιθώριο ελιγμών εν όψει των διαπραγματεύσεων με το Συμβούλιο των Υπουργών.
Αντίθετα, εγώ απορρίπτω αυτή τη στρατηγική που ακολουθείται πλέον συστηματικά.
Βλάπτει το Κοινοβούλιό μας.
Τα μηνύματά μας προς τους πολίτες και το Συμβούλιο είναι μπερδεμένα και δεν είναι αξιόπιστα.
Οι υπερβολικά αυστηροί περιβαλλοντικοί στόχοι, που δεν λαμβάνουν υπόψη τις πραγματικές καταστάσεις, δεν θα εφαρμοστούν, γιατί δεν θα μπορέσουν ποτέ να επιτευχθούν.
Αυτό είναι το μήνυμα που θέλουμε να περάσουμε;
Εξάλλου, υπάρχει ένα συγκεκριμένο σημείο το οποίο θεωρώ πάρα πολύ σημαντικό: τα κράτη μέλη πρέπει να έχουν τη δυνατότητα, όταν το επιθυμούν, να αποφασίζουν να υλοποιήσουν διακρατικές μεταφορές υδάτων.
Αυτό το είδος σχεδίων ανταποκρίνεται στην αρχή της συνοχής και της αλληλεγγύης μεταξύ των περιφερειών που ανέκαθεν υποστηρίζαμε. Στο πνεύμα αυτό, θα έπρεπε να απολαμβάνει, σε μεγάλο βαθμό, την υποστήριξη της Ευρωπαϊκής Ένωσης, στο πλαίσιο της προώθησης των διευρωπαϊκών δικτύων και της περιφερειακής πολιτικής (μέσω των διαρθρωτικών ταμείων).
Θα ήθελα να υπενθυμίσω ότι το Σώμα μας ενέκρινε, πριν από δύο χρόνια, μία έκθεση πρωτοβουλίας σχετικά με το κατά πόσον ήταν εφικτή από τεχνική άποψη η κατασκευή διευρωπαϊκών υδραυλικών δικτύων και θα το εκτιμούσα εάν η Ευρωπαϊκή Επιτροπή μπορέσει να ενημερώσει προσεχώς το Ευρωπαϊκό Κοινοβούλιο σχετικά με τις συνέχειες που έδωσε στην εν λόγω έκθεση.
Με αφετηρία μια έκθεση με ανησυχίες για την ποιότητα του νερού στην Ευρώπη, γίναμε μάρτυρες της μετατροπής της σε ένα όργανο εμπορικού πολέμου.
Όλοι συμφωνούμε στο ότι θεωρούμε το νερό ως στόχο πρώτου μεγέθους, κυρίως δεδομένων των αντίξοων συνεπειών που έχει στη φύση η ανάπτυξη του προτύπου της επιταχυνόμενης βιομηχανικής ανάπτυξης.
Είναι σαφές ότι έχει αποβεί καταστροφική η λογική του ιδιωτικού οφέλους που χαρακτηρίζει αυτό το πρότυπο, κατά το οποίο η αρχή όποιος μολύνει πληρώνει, επαρκεί για να αντιμετωπίσουμε τις επιπτώσεις στο περιβάλλον.
Αλλά πέρα από αυτές τις αρχές, βρίσκεται η θεώρηση του νερού ως κοινού αγαθού, που δεν είναι δυνατό να υπόκειται στους κανόνες της αγοράς.
Είναι πρωτοφανές, εγώ πιστεύω με τις καλύτερες προθέσεις, αυτός ο οικολογικός στόχος μετατράπηκε σε όργανο εμπορικού πολέμου μεταφέροντας και πάλι στους καταναλωτές, κυρίως στον αγροτικό τομέα, το βάρος ολόκληρου του τιμήματος των εγκαταστάσεων και των διαδικασιών προκειμένου η ποιότητά τους να είναι επαρκής.
Εκ των πραγμάτων, το νερό γίνεται ακόμα ένα εμπόρευμα που υπόκειται στους νόμους της αγοράς.
Με αυτό ολοκληρώνεται η εφαρμογή του νεοφιλελεύθερου μοντέλου που δεσπόζει στον τομέα των υδάτων.
Όταν δεν γίνεται διάκριση μεταξύ χωρών και περιοχών στις οποίες το νερό αφθονεί, και δεν αποτελεί κανένα πρόβλημα, και σε περιοχές στις οποίες η ξηρασία και οι λίγες βροχοπτώσεις το καθιστούν σπάνιο αγαθό, καταπνίγοντας τις δυνατότητές τους για μια ελάχιστη οικονομική και κοινωνική ανάπτυξη, διαστρέφεται η οικολογική αρχή και μετατρέπεται σε πυραυλικό όπλο.
Κατά τον ίδιο τρόπο είναι κάπως ειρωνικό να δυσχεραίνεται η δυνατότητα που υπάρχει να μοιράζεται αυτό το αγαθό, που για ορισμένες περιοχές είναι σπάνιο, ενώ εκείνοι που ζουν σε περιοχές με άφθονο νερό να παρέχουν συμβουλές για λιτότητα και για τη χρήση του νερού σε εκείνους που ζουν σε περιοχές με ξηρασία.
Εξαιτίας αυτής της έλλειψης ευαισθησίας και αλληλεγγύης, η ψήφος μου, ως βουλευτή με καταγωγή από μια από τις άνυδρες αγροτικές περιοχές της Μεσογείου, που όμως έχει προοπτικές, όπως η επαρχία της Murcia, ήταν κατ' ανάγκην συνεπής με τα παραπάνω.
Εκ μέρους του Εργατικού Κόμματος του Ευρωπαϊκού Κοινοβουλίου, επιθυμώ να επισημάνω ότι μολονότι υποστηρίζουμε το μεγαλύτερο τμήμα της έκθεσης Lienemann, έχουμε εντούτοις ορισμένες επιφυλάξεις.
Το χρονοδιάγραμμα που τίθεται στην έκθεση για το 2020 είναι ουτοπικό και ανεφάρμοστο, ενώ το χρονοδιάγραμμα που τίθεται από το Συμβούλιο για το 2034 είναι πολύ μακρινό.
Θεωρούμε συνεπώς ότι η συνδιαλλαγή θα προσδιορίσει μια πιο ρεαλιστική ημερομηνία.
Καταψηφίσαμε τις τροπολογίες αριθ. 25 και 72, οι οποίες απαιτούν την επίτευξη της ελάχιστης ανθρωπογενούς μόλυνσης σε όλα τα υπόγεια ύδατα.
Θεωρούμε ότι αυτή η απαίτηση είναι ουτοπική, λαμβάνοντας υπόψη το πολύ υψηλό κόστος και τα εξαιρετικά μακρά χρονοδιαγράμματα που εμπλέκονται για την αποκατάσταση σε σχεδόν ιδανικά επίπεδα.
Τα παραπάνω αιτιολογούν τον τρόπο που ψηφίσαμε.

Το ύδωρ είναι ένας ανανεώσιμος και περιορισμένος φυσικός πόρος. Η καλή διαχείρισή του είναι εξαιρετικά σημαντική.
Η οδηγία πλαίσιο για το ύδωρ θα γίνει ο ακρογωνιαίος λίθος της κοινοτικής πολιτικής στον τομέα αυτόν.
Οι στόχοι της είναι σαφείς και φιλόδοξοι.
Εμείς τους συμμεριζόμαστε.
Η οδηγία καθορίζει περιεκτικότητες στο περιβάλλον που πλησιάζουν το μηδέν.
Θεωρούμε όμως ότι είναι πιο συνετό να μην επιβάλλουμε ουτοπικές προθεσμίες, που ούτε τα κράτη ούτε οι βιομηχανίες μας θα μπορούσαν να τηρήσουν.
Χρειάζεται βεβαίως ένα χρονοδιάγραμμα, αλλά ένα χρονοδιάγραμμα περισσότερο προοδευτικό.
Η νομική υποχρέωση να φτάσουμε σε μία κατάσταση μηδενικών εκπομπών, στον τερματισμό των απορρίψεων μέσα σε είκοσι χρόνια, θα σήμαινε, στην πραγματικότητα, την απαγόρευση όλων των ουσιών που κατονομάζονται.
Παρόμοιες διατάξεις ενέχουν τον κίνδυνο να μας προκαλέσουν σοβαρά προβλήματα όσον αφορά τις διασυνοριακές λεκάνες ποταμών και τις υποψήφιες χώρες, και επομένως ενέχουν τον κίνδυνο να καταστήσουν πιο περίπλοκη τη διαδικασία της διεύρυνσης.
Θα ήθελα, βεβαίως, να μιλήσω για έναν συγκεκριμένο τομέα, τον οποίο παρακολουθώ από πολύ κοντά, τον τομέα της γεωργίας, η οποία αποτελεί την κύρια πηγή κατανάλωσης νερού: οφείλει, κάτι που ήδη έχει αρχίσει να κάνει, να αποδεχτεί το μερίδιο που της αναλογεί σύμφωνα με την αρχή "ο ρυπαίνων πληρώνει" , αλλά πρέπει επίσης να λάβουμε υπόψη τις ιδιαιτερότητες και τους περιορισμούς της, ιδιαίτερα στις ξηρές περιοχές.
Όσον αφορά τις τροπολογίες σχετικά με τις ραδιενεργές ουσίες, είμαι φυσικά υπέρ των ελέγχων, αλλά τίθεται το ζήτημα της νομικής βάσης που έχει να κάνει με τη Συνθήκη Ευρατόμ.
Έκθεση Andersson (Α5-0033/2000)
Η Ομάδα EDD δεν μπόρεσε να υπερψηφίσει την έκθεση Andersson.
Υπάρχουν ορισμένες θετικές απόψεις, όπως λόγου χάρη αναγνωρίζεται στη σελίδα 15 της αιτιολογικής έκθεσης ότι "οι δυσκολίες που αντιμετωπίζουν τα κράτη μέλη αντίστοιχα με το βαθμό της ανάπτυξης και των παραδόσεών τους στον τομέα της κοινωνικής προστασίας καθιστούν αδύνατη μια πραγματική εναρμόνιση των κοινωνικών συστημάτων προστασίας" .
Βέβαια ο όρος "πραγματική εναρμόνιση" είναι μία από αυτές τις συγκεχυμένες εκφράσεις, που θολώνουν εντελώς τη διαδικασία ολοκλήρωσης για την οποία μιλάμε.
Αληθεύει επίσης αυτό που αναφέρεται στην έκθεση, ότι δηλαδή μια τέτοια εναρμόνιση θα ήταν επικίνδυνη, δεδομένου ότι "θα επέβαλε μεγαλύτερες απαιτήσεις στα πιο αδύναμα κράτη μέλη, αναγκάζοντας ταυτόχρονα, για λόγους ανταγωνισμού, τα πιο ανεπτυγμένα κοινωνικώς κράτη μέλη να προβούν σε περικοπές των συστημάτων κοινωνικής προστασίας.
Μια τέτοια εναρμόνιση δεν θα ωφελούσε κανέναν."
Παρ' όλ' αυτά εμείς εγκαθιδρύουμε ένα κοινωνικό μοντέλο που στην πραγματικότητα στοχεύει στην εναρμόνιση και μάλιστα στην πραγματική εναρμόνιση.
Στο σημείο Δ, υποστηρίζεται ότι "η Ένωση θα μπορούσε να παράσχει προστιθέμενη αξία με την έγκριση κατάλληλων δεσμευτικών και αποτελεσματικών κριτηρίων σύγκλισης" ενώ πιο κάτω η έκθεση διατείνεται ότι η εξέλιξη αυτής της διαδικασίας σύγκλισης προωθείται μέσω κοινών συζητήσεων μεταξύ του Συμβουλίου ECOFIN και των Συμβουλίων Κοινωνικών Υποθέσεων και Απασχόλησης, ενώ τελικά στο σημείο 7 υπογραμμίζεται ότι, "η διαδικασία κοινωνικής σύγκλισης πρέπει να συνοδεύεται από αποτελεσματικό και φιλόδοξο φορολογικό συντονισμό" .


Κι εδώ φτάνουμε στο ζουμί της υπόθεσης: Αυτό το σχέδιο κοινωνικής εναρμόνισης δεν είναι θέμα κοινωνικής πολιτικής, είναι συνέχεια του σχεδίου ΟΝΕ της ΕΕ, το οποίο έχει πολύ ειδικά συμφέροντα ως προς τις τρεις χώρες που βρίσκονται εκτός και που μπορούν να σωθούν από αυτόν τον Τιτανικό, τουτέστιν η Μεγάλη Βρετανία, η Σουηδία και η Δανία, και για αυτό τον λόγο είναι σημαντικό για εμάς να υπογραμμίσουμε ότι αδυνατούμε να στηρίξουμε αυτή την πρόταση, βασικό σκεπτικό της οποίας είναι να επεκτείνει το σχέδιο της ΟΝΕ.
Κύριε Πρόεδρε, ψήφισα υπέρ αυτού του μέτρου της Επιτροπής για τον εκσυγχρονισμό της κοινωνικής προστασίας επειδή, κατά τη γνώμη μου, κινείται προς την κατεύθυνση - αν και δεν το καταφέρνει πλήρως - της παροχής, εν τέλει, μιας ευρωπαϊκής νομοθεσίας στον κοινωνικό και τον συνταξιοδοτικό τομέα.
Ακουσα με λύπη την προηγούμενη αιτιολόγηση ψήφου, γιατί πιστεύω ότι το πνεύμα αυτής της έκθεσης κατευθυνόταν προς την δυνατότητα μεγαλύτερης προστασίας των ηλικιωμένων. Και αυτό, ακόμη κι αν ξέρουμε ότι οι κυβερνήσεις των δεκαπέντε κρατών μελών θα ήθελαν να μειώσουν στο μέγιστο το όριο των συντάξεων.
Ελπίζω ότι το Κοινοβούλιο θα έχει σύντομα τη δυνατότητα να νομοθετεί σε θέματα συντάξεων.
Οι ηλικιωμένοι περιμένουν ότι το Ευρωπαϊκό Κοινοβούλιο θα τους επιτρέψει να ζουν καλά και με αξιοπρέπεια, καλύτερα από ό,τι ζουν σήμερα.
Τα λιγότερο προηγμένα έθνη πρέπει να επιτύχουν το ίδιο επίπεδο με τα κράτη τα οποία, στο εσωτερικό της Ευρωπαϊκής Ένωσης, διασφαλίζουν μεγαλύτερη κοινωνική προστασία.
Οι Δανοί σοσιαλδημοκράτες μέλη του Ευρωπαϊκού ψήφισαν σήμερα υπέρ της έκθεσης του Σουηδού σοσιαλδημοκράτη και συναδέρφου Jan Andersson επί της ανακοίνωσης της Επιτροπής σχετικά με τη συντονισμένη στρατηγική για τον εκσυγχρονισμό της κοινωνικής προστασίας.
Η ανακοίνωση της Επιτροπής λαμβάνει ως αφετηρία την υλοποίηση της ΟΝΕ, η οποία μαζί με την απαίτηση για σταθερότητα και ανάπτυξη δημιουργεί τα θεμέλια για τη διατήρηση των συστημάτων κοινωνικής ασφάλισης των κρατών μελών.
Η έκθεση καθορίζει ότι εναρμόνιση δεν σημαίνει μείωση του επιπέδου κοινωνικής προστασίας, αλλά καλύτερη εκμετάλλευση των υπαρχόντων πόρων.
Προσέξαμε επίσης ότι στην αιτιολόγηση καθορίζεται πως εναρμόνιση δεν σημαίνει ούτε εναρμόνιση των συστημάτων κοινωνικής ασφάλισης, και ότι μια τέτοια εναρμόνιση θα ήταν επικίνδυνη, δεδομένου ότι θα επέβαλε μεγαλύτερες απαιτήσεις στα πιο αδύναμα κράτη μέλη, αναγκάζοντας ταυτόχρονα, για λόγους ανταγωνισμού, τα πιο ανεπτυγμένα κοινωνικώς κράτη μέλη να προβούν σε περικοπές των συστημάτων κοινωνικής προστασίας.
Μια τέτοια κατάσταση δεν θα ωφελούσε κανέναν.
Τόσο στην ανακοίνωση της Επιτροπής, όσο και στην έκθεση Andersson, υπογραμμίζεται ότι τα κράτη μέλη είναι αυτά που έχουν την ευθύνη και συνεπώς αποφασίζουν το περιεχόμενο των συστημάτων κοινωνικής ασφάλισης.
Η συνεργασία επί αυτών των θεμάτων στο πλαίσιο της ΕΕ θα οδηγήσει σε προστιθέμενη αξία, η οποία θα βασίζεται στην ανταλλαγή εμπειριών, αμοιβαία αξιολόγηση της εξέλιξης των πολιτικών με απώτερο στόχο τη δημιουργία καλύτερης πρακτικής.
και γραπτώς.
(SV) Θεωρούμε ότι η έκθεση περιέχει πολλές καλές και πρακτικές προτάσεις τις οποίες στηρίζουμε. Αντιμετωπίζουμε, όμως, με ιδιαίτερα επικριτικό τρόπο την οπτική της σύγκλισης από την οποία διαπνέεται η έκθεση.
Αντιτιθέμεθα ιδιαίτερα στα σκέλη εκείνα που αφορούν τη φορολογική εναρμόνιση και την καθοδήγηση, από πλευράς Επιτροπής, της συμπεριφοράς των κρατών μελών (βλέπε π.χ. παράγραφο 7).
Θέλουμε να υπογραμμίσουμε ότι οι τομείς της κοινωνικής πολιτικής και της κοινωνικής προστασίας πρέπει, πρωτίστως, να είναι υπόθεση των κρατών μελών, ακόμη κι αν η διεύρυνση της ΕΕ θα απαιτήσει μεγαλύτερο συντονισμό από πριν.
Τα σημερινά προβλήματα των συστημάτων κοινωνικής προστασίας μας προέρχονται καταρχάς από ένα έλλειμμα πόρων που οφείλεται στην ανεργία, στη φτώχεια, στη γήρανση του πληθυσμού και όχι από υπερβολικές δαπάνες.
Η Ευρωπαϊκή Ένωση άλλωστε, με τις πολιτικές της, φέρει βαριά ευθύνη για την κατάσταση αυτή.
Βεβαίως, πρέπει να εκσυγχρονίσουμε τα συστήματα αυτά.
Στη Γαλλία, κυρίως, πρέπει να σταματήσει να στηρίζεται μόνο στην εργασία η χρηματοδότηση της ασφάλισης έναντι ασθενείας και γήρατος.
Πρέπει επίσης να μεταρρυθμιστεί η απηρχαιωμένη μέθοδος διαχείρισης, που προκαλεί αδικίες, αταξία και σπατάλη χρημάτων.
Πρέπει πρώτα απ' όλα να εφαρμόσουμε μία οικογενειακή πολιτική που θα οδηγεί σε δημογραφική ανάπτυξη, μία οικονομική, νομισματική και φορολογική πολιτική που θα οδηγεί σε ανάπτυξη και σε εκ νέου κατάκτηση της εσωτερικής αγοράς μας, πράγμα που θα επιτρέψει τη δημιουργία θέσεων εργασίας.
Αυτό που προτείνουν η Επιτροπή και η έκθεση Andersson δεν είναι μία κοινωνική πολιτική, αλλά ένα μέσο να δοθούν στις Βρυξέλλες εξωφρενικές εξουσίες λήψης αποφάσεων όσον αφορά τη χρηματοδότηση και συνεπώς την οργάνωση και τις παροχές των συστημάτων κοινωνικής προστασίας των κρατών της Ευρώπης. Για τον λόγο αυτό εμείς καταψηφίσαμε αυτό το κείμενο.
Η κοινωνική προστασία πρέπει πρώτα απ' όλα να εκφράζει την εθνική αλληλεγγύη. Και ανήκει καταρχάς και αποκλειστικά στην αρμοδιότητα του εθνικού κράτους.
Η κοινωνική προστασία πρέπει να θεμελιώνεται στην αρχή της εθνικής και κοινοτικής προτίμησης.
Διαφορετικά, δεν είναι παρά ο οικονομικός χειρισμός, εις βάρος και ενάντια στα συμφέροντα των ευρωπαίων πολιτών, των ανυπόφορων κοινωνικών καταστάσεων που προκαλεί η μετανάστευση.
και γραπτώς.- (SV) Απείχαμε από την ψηφοφορία επί της έκθεσης του κ. Jan Andersson, σχετικά με τον συντονισμό της στρατηγικής για τον εκσυγχρονισμό της κοινωνικής προστασίας.
Η βασική μας στάση έναντι της ΕΕ είναι θετική.
Ως Σουηδοί φιλελεύθεροι, αντιλαμβανόμαστε την ευρωπαϊκή ολοκλήρωση ως μια δυνατότητα επίλυσης των υπερεθνικών προβλημάτων όπως το περιβάλλον, το εμπόριο, η ελεύθερη διασυνοριακή κυκλοφορία, τα ανθρώπινα δικαιώματα και ο χειρισμός των κρίσεων.
Εδώ, δίνεται στις δημοκρατίες της Ευρώπης μια ευκαιρία να δείξουν στον υπόλοιπο κόσμο ότι η συνεργασία οδηγεί στην ειρήνη και στην αύξηση της ευημερίας.
Πιστεύουμε, επίσης, στην αρχή της επικουρικότητας, δηλαδή, να λαμβάνονται οι αποφάσεις όσο το δυνατόν εγγύτερα σε αυτούς τους οποίους αφορούν.
Αυτός είναι ο λόγος που προωθούμε ενεργά το θέμα του κοινοτικού συντάγματος, όπου ο καταμερισμός των ευθυνών είναι σαφής για τον καθένα.
Πρέπει να είναι απολύτως σαφές σε όλους τους πολίτες ότι η ΕΕ θα ασχολείται μόνο με τα θέματα εκείνα για τα οποία είναι η πλέον αρμόδια, δηλαδή, τα υπερεθνικά.
Όλα τα άλλα θέματα πρέπει να αντιμετωπίζονται σε τοπικό, περιφερειακό ή εθνικό επίπεδο.
Η κοινωνική πολιτική είναι ένα παράδειγμα ενός τομέα όπου η ΕΕ πρέπει να έχει περιορισμένες, μόνο, αρμοδιότητες, εκτός των περιπτώσεων που αφορούν την ελεύθερη κυκλοφορία των ανθρώπων εντός των συνόρων της Ένωσης.
Κάθε κράτος μέλος πρέπει να έχει την απόλυτη ευθύνη και δικαίωμα να αποφασίζει το ίδιο για το δικό του σύστημα κοινωνικής προστασίας.
Η περίθαλψη, η παιδική μέριμνα και η μέριμνα των υπερηλίκων αποτελούν σαφή παραδείγματα τομέων οι οποίοι δεν είναι άμεσα υπερεθνικοί.
Το ίδιο ισχύει και για την πολιτική της αγοράς εργασίας.
Δεν πιστεύουμε ότι η ενιαία ευρωπαϊκή νομοθεσία σ' αυτούς τους τομείς αποτελεί τη λύση στο πρόβλημα των συστημάτων κοινωνικής προστασίας.
Αντιθέτως, είναι σημαντικό για εμάς να επικεντρωθεί η ΕΕ σε έναν μικρό αριθμό τομέων, όπου μπορεί πραγματικά να είναι χρήσιμη.
Αυτό, όμως, δεν εμποδίζει τα κράτη μέλη να συνεργάζονται και να ανταλλάσσουν ιδέες στον κοινωνικό τομέα.
Τα θέματα της κοινωνικής προστασίας και της ισότητας βρίσκονται, παραδοσιακά, σε υψηλή θέση στην ημερήσια διάταξη του προγράμματος των Φιλελεύθερων.
Στηρίζουμε ολόθερμα στο εθνικό επίπεδο πολλές από τις ιδέες που παρουσιάστηκαν στην έκθεση Andersson.
.
(IT) Περιμένουμε με ενδιαφέρον και ελπίδα μια συντονισμένη στρατηγική εκσυγχρονισμού των συστημάτων κοινωνικής προστασίας στην Ευρώπη, που δεν θα είναι ωστόσο αποκομμένη από μια ανάλογη διαδικασία συνοχής: έναν εκσυγχρονισμό, αλλά και μια συνοχή, όπως τονίστηκαν στην έκθεση από τον εισηγητή, με τον οποίο συμφωνούμε.
Πολλές πολιτικές έχουν ήδη ακολουθήσει, αν και με δυσκολία, αυτόν τον τελευταίο δρόμο, μένουν όμως ακόμη πολλές που θα πρέπει να τον ακολουθήσουν πριν γίνει η Ευρώπη, έστω και στο πλαίσιο της επικουρικότητας, ο απτός εκπρόσωπος μιας κοινής οικογένειας, όχι μόνο για τους πολίτες των κρατών μελών αλλά και για εκείνους των υποψηφίων χωρών.
Τα ευρωπαϊκά συστήματα κοινωνικής προστασίας πάντα έπαιζαν, άλλωστε, θετικό ρόλο στις διαδικασίες πολιτικής και δημοκρατικής ανάπτυξης κάθε λαού· και αν σήμερα, μπροστά στις εξελίξεις της οικονομίας, της εργασίας, των απαιτήσεων της κοινωνίας, τα συστήματα αυτά πρέπει να συνεχίσουν να παίζουν ρόλο στήριξης της ανάπτυξης, δεν υπάρχει αμφιβολία ότι χρειάζονται μια δράση εκσυγχρονισμού.
Οι πτυχές που θέλουμε ωστόσο να τονίσουμε είναι κυρίως τρεις: η πρώτη αφορά τη στενή αλληλεξάρτηση που πρέπει να υπάρχει μεταξύ οικονομικών πολιτικών, πολιτικών για την απασχόληση και πολιτικών για την κοινωνική ασφάλιση σε άμεσα αναλογικό επίπεδο.
Η δεύτερη αφορά τη διαχείριση των συστημάτων κοινωνικής ασφάλισης και τις οντότητες που τα εφαρμόζουν.
Όλο και σημαντικότερες, αλλά και αποτελεσματικότερες, είναι σήμερα οι δράσεις σε επίπεδο συμπληρωματικής και επικουρικής ασφάλισης.
Αυτό όμως που, κατά τη γνώμη μας, δεν πρέπει να υποβαθμιστεί είναι ο ρόλος των δημοσίων επιχειρήσεων, τόσο λόγω της καθολικότητας όσο - το ελπίζουμε - και λόγω της ποιότητας των βασικών παροχών κοινωνικής προστασίας.
Αυτή είναι, στην ουσία, μια αρχή δικαιοσύνης που περιβάλλει την υγεία, τα συνταξιοδοτικά συστήματα, αλλά και την πρόνοια στην οποία είναι αναπόφευκτος ο στρατηγικός συντονισμός, αν και εκσυγχρονισμένος, των δημοσίων επιχειρήσεων.
Η τρίτη πτυχή αφορά την αρχή της επικουρικότητας, στην οποία στηρίζεται η Ευρώπη.
Δεν υπάρχει μέχρι σήμερα μια κοινή στρατηγική κοινωνικής προστασίας και ασφάλισης και τα ισχύοντα συστήματα βασίζονται κατ' ουσίαν στην εσωτερική δράση και αλληλεγγύη κάθε κράτους μέλους.
Μια διαδικασία εκσυγχρονισμού αυτών των συστημάτων δεν μπορεί να παραβλέπει τις υφιστάμενες διαφορές σε επίπεδο οικονομίας, απασχόλησης και κοινωνικής προστασίας μεταξύ των μεμονωμένων κρατών, μελών ή υποψηφίων.
Είναι λοιπόν ανάγκη ο εκσυγχρονισμός, στενά συνδεδεμένος με μια διαδικασία συνοχής, έστω κι αν κινείται από διαφορετικές βάσεις, να επιδιώξει και να μπορέσει να προωθήσει εξελίξεις προς τα άνω και όχι το αντίστροφο.
Είναι, εξάλλου, ζήτημα κοινού πολιτισμού, προόδου και αξιοπρέπειας της σημερινής Ευρωπαϊκής Ένωσης και της μελλοντικής διευρυμένης Ένωσης.
(PPE-DE), γραπτώς.
(SV) Η κοινή βάση αξιών των κρατών μελών της Ευρωπαϊκής Ένωσης συνίσταται στη δημοκρατία, τις ελευθερίες και τα δικαιώματα του ανθρώπου καθώς και σε μια κοινωνική οικονομία της αγοράς.
Οι αξίες αυτές πρέπει να εκφράζονται με την αλληλεγγύη προς τις ασθενέστερες ομάδες της κοινωνίας μας και του έξω κόσμου.
Σύμφωνα με την αρχή της επικουρικότητας, τα ίδια τα κράτη μέλη διαμορφώνουν τα συστήματά τους κοινωνικής ασφάλισης.
Οι κάτοικοι των χωρών της Ευρωπαϊκής Ένωσης πρέπει, ωστόσο, να μπορούν να προστατεύονται από ένα ελάχιστο δίχτυ ασφαλείας σε κοινωνικό επίπεδο ανεξάρτητα από τη χώρα στην οποία ζουν.
Η έκθεση ζητεί έναν "αποτελεσματικό και φιλόδοξο φορολογικό συντονισμό" χωρίς ωστόσο να προσδιορίζει σαφέστερα την ακριβή έννοια.
Μια τέτοια στάση αποτελεί, κατά τη γνώμη μας, υπερβολική παρέμβαση στις εθνικές φορολογικές πολιτικές και, ως εκ τούτου, δεν μπορούμε να την υποστηρίξουμε.
Για το λόγο αυτόν, ψηφίσαμε κατά της παραγράφου 7 της έκθεσης.
Η έκθεση τονίζει την κοινωνική διάσταση της ευρωπαϊκής συνεργασίας και εκφράζουμε την ικανοποίησή μας για αυτό.
Είναι, ωστόσο, σημαντικό να διευκρινιστεί ο ρόλος που θα πρέπει να παίξει ή να μην παίξει η ΕΕ στον τομέα της κοινωνικής ασφάλισης.
Η έκθεση δεν περιέχει μια τέτοια διευκρίνιση, πράγμα που είναι λυπηρό.
.
Διαβάζοντας την διαπνεόμενη από τόσο και τόσες καλές προθέσεις ανακοίνωση της Επιτροπής για την κοινωνική προστασία, αναρωτιέται κανείς αν οι συντάκτες της και οι ευρωπαίοι εργαζόμενοι ζουν στην ίδια Ήπειρο, στην ίδια κοινωνική πραγματικότητα.
Αναρωτιέται, επίσης, αν αυτή "η συντονισμένη στρατηγική εκσυγχρονισμού" δεν είναι άλλη μια κίβδηλη διατύπωση της συντονισμένης και ολομέτωπης επίθεσης στην κοινωνική προστασία και ασφάλεια και στα κεκτημένα δικαιώματα των εργαζομένων.
Συμμεριζόμαστε αρκετές από τις παρατηρήσεις του εισηγητή αλλά δεν συμμεριζόμαστε καθόλου την αισιοδοξία του για τις προθέσεις και τους σχεδιασμούς της Επιτροπής και του Συμβουλίου όσον αφορά στην κοινωνική προστασία.
Οι γενικές κατευθύνσεις της εφαρμοζόμενης οικονομικής πολιτικής, το Σύμφωνο Σταθερότητας, και τα αυστηρά προγράμματα σύγκλισης, που πλήττουν καίρια την απασχόληση και προωθούν την απασχολησιμότητα και την ελαστικοποίηση των εργασιακών σχέσεων και της οργάνωσης της εργασίας, oι αποφάσεις της Επιτροπής και της ΕΚΤ για συγκράτηση των αυξήσεων μισθών και ημερομισθίων, καθώς και η εμμονή στην αυστηρή δημοσιονομική πειθαρχία και την, με κάθε τίμημα, εξασφάλιση της περιβόητης νομισματικής σταθερότητας, δεν μας επιτρέπουν να έχουμε αμφιβολίες για τους στόχους και τις επιδιώξεις της νέας στρατηγικής.
Mοναδικό σκοπό έχει να προλειάνει το έδαφος και να δημιουργήσει τις συνθήκες μείωσης των δημοσίων δαπανών για τις κοινωνικές ασφαλίσεις και την ελαστικοποίηση και αυτής της ίδιας της κοινωνικής προστασίας
Όταν κατα επανάληψη και δια στόματος πολλών ιθυνόντων η κοινωνική ασφάλιση έχει χαρακτηριστεί ως "κόστος" και "εμπόδιο" στην αύξηση της ανταγωνιστικότητας και όταν αναζητούνται τρόποι μεταφοράς αυτού του κόστους από τις επιχειρήσεις στους εργαζόμενους ­ πάντα βέβαια με το πρόσχημα της δημιουργίας θέσεων απασχόλησης ­ θα μας προξενούσε κατάπληξη το υφιστάμενο μοντέλο της ασύδοτης οικονομίας της αγοράς, της στυγνής χρηματοοικονομικής προσέγγισης των πάντων, το πλήρως εξαρτημένο από τα μονοπωλιακά συμφέροντα, να πάρει υπό την προστασία του το θεμελιώδες δικαίωμα της κοινωνικής προστασίας και περίθαλψης των πολιτών.
Είναι προφανές ότι αυτό που επιδιώκεται είναι η μετατόπιση από τα οργανωμένα συστήματα κοινωνικής ασφάλισης ­ που βρίσκονται κάτω από κρατικό έλεγχο ­ σε συστήματα ιδιωτικών ασφαλιστικών φορέων, που θα αποδόσουν νέα κέρδη στο κεφάλαιο και θα επιβαρύνουν ακόμη περισσότερο τους εργαζόμενους, οι οποίοι εκτός από το υψηλότερο κόστος θα "απολαμβάνουν" όλο και πιο υποβαθμισμένες κοινωνικές παροχές.
Η προβολή του αθέμιτου ανταγωνισμού ανάμεσα στα δημόσια και ιδιωτικά συστήματα κοινωνικής ασφάλισης, όπως και ανάμεσα στα συστήματα των κρατών μελών, όχι μόνο δεν αποτελεί επιχείρημα αλλά αντίθετα καθιστά πρόδηλες τις πολιτικές σκοπιμότητες και τις αφόρητες πιέσεις που δέχονται τα συστήματα κοινωνικής ασφάλισης προκειμένου να συρρικνωθούν ή και να διαλυθούν, προς όφελος του ιδιωτικού τομέα και του νόμου του κέρδους.
Είναι γνωστό ότι το επίπεδο και η ποιότητα απασχόλησης καθορίζει και την ποιότητα των συστημάτων κοινωνικής ασφάλισης.
Πώς είναι λοιπόν δυνατόν να μιλάμε για υγιή και οικονομικά βιώσιμα συστήματα κοινωνικής ασφάλισης όταν βρισκόμαστε αντιμέτωποι με τα εκατομμύρια των ανέργων, των φτωχών, των περιθωριοποιημένων, των "εργαζομένων φτωχών" της μερικής απασχόλησης, των εξαρθρωμένων από τις εφαρμοζόμενες πολιτικές όρων εργασίας;
Η κοινωνική ασφάλιση και προστασία αποτελεί μια από τις μεγαλύτερες κατακτήσεις των εργαζομένων στην Ευρώπη, που κατακτήθηκε μετά από πολυετείς αγώνες ενάντια στις επιδιώξεις του μεγάλου κεφαλαίου και με τη διαρκή έκφραση της αλληλεγγύης που χαρακτηρίζει τους εργαζομένους.
Σήμερα στην Ευρώπη της ανεργίας και της υποαπασχόλησης είναι επιτακτική η ανάγκη εξασφάλισης ευρύτερης κοινωνικής προστασίας και διεύρυνσης των δικαιωμάτων των εργαζομένων, γεγονός όμως που απαιτεί ένα άλλο σύστημα οικονομικής και κοινωνικής ανάπτυξης, που είναι αδύνατο να παραγάγει η Ε.Ε λόγω της φύσης και του χαρακτήρα της.
Στη βάση αυτών των εκτιμήσεων θέλουμε να εκφράσουμε την κατηγορηματική μας αντίθεση στον "εκσυγχρονισμό" του συστήματος κοινωνικής προστασίας που προωθεί με την Ανακοίνωσή της η Επιτροπή και να σημειώσουμε ότι δεν μπορούμε να δώσουμε θετική ψήφο στη συζητούμενη έκθεση της Επιτροπής Απασχόλησης.
Οι αιτιολογήσεις ψήφου έληξαν.
(Η συνεδρίαση διακόπτεται στις 13.55 και συνεχίζεται στις 15.00)
Προσεχής σύνοδος "Ανθρώπινα δικαιώματα" του ΟΗΕ (συνέχεια)
Η ημερήσια διάταξη προβλέπει τη συζήτηση επί της δήλωσης του Συμβουλίου σχετικά με καθορισμό των προτεραιοτήτων της Ένωσης για την προσεχή σύνοδο της Επιτροπής για τα Δικαιώματα του Ανθρώπου του ΟΗΕ (20 Μαρτίου 2000), συμπεριλαμβανομένης της κατάστασης στην Κίνα.
Κύριε Πρόεδρε, εκφράζω τη δυσαρέσκειά μου για την απουσία της Προεδρίας του Συμβουλίου.
Η συζήτησή μας αφορά μια δήλωση του Συμβουλίου και νομίζω ότι θα ήταν ενδεχομένως χρήσιμο να παρίσταται στη συνέχεια της συζήτησης.
Θα ήθελα να υπενθυμίσω, εφόσον μου φαίνεται χρήσιμο, ότι το γεγονός ότι συμπεριλήφθηκε το παρόν σημείο στην ημερήσια διάταξη, υπακούει σαφώς στην ανάγκη, που εκφράστηκε από όλες τις πολιτικές ομάδες, να διεξαχθεί μια συζήτηση στο Κοινοβούλιο προκειμένου να ακουστεί η φωνή του σε ένα θέμα τόσο λεπτό και τόσο προσφιλές σε αυτό το Σώμα, πριν την προσεχή σύνοδο της Επιτροπής για τα Δικαιώματα του Ανθρώπου των Ηνωμένων Εθνών στη Γενεύη.
Πιστεύω ότι μετά τη δήλωση της Προεδρίας του Συμβουλίου και της Επιτροπής, μπορούμε όλοι να συμφωνήσουμε ότι η τρέχουσα κατάσταση, όσον αφορά τα ανθρώπινα δικαιώματα, πολύ απέχει από αυτή που όλοι θα επιθυμούσαμε.
Στο επίπεδο της Ένωσης δεν μπορούμε να μην διακηρύσσουμε ότι η κατάσταση δεν είναι απόλυτα ικανοποιητική, δεδομένου ότι, παραδείγματος χάρην, ενώ η Σύμβαση για την προστασία των ανθρωπίνων δικαιωμάτων και των θεμελειωδών ελευθεριών αποτελεί κοινό στοιχείο όλων των κρατών μελών, δεν έχουν επικυρωθεί ή υπογραφεί όλα τα μεταγενέστερα πρωτόκολλα από όλα τα κράτη μέλη.
Επίσης, σε αυτό το θέμα συνιστά σαφώς μειονέκτημα, το γεγονός ότι η Ευρωπαϊκή Ένωση, καθεαυτή, δεν έχει υπογράψει την ευρωπαϊκή Σύμβαση για την προστασία των ανθρωπίνων δικαιωμάτων και των θεμελειωδών ελευθεριών, με όλα τα μειονεκτήματα που αυτή η κατάσταση συνεπάγεται.
Ελπίζω ότι όλα αυτά τα προβλήματα θα καταστεί δυνατό να προσεγγιστούν και να εξεταστούν στη συζήτηση που διεξάγεται επί του παρόντος σχετικά με τη Χάρτα των Θεμελειωδών Δικαιωμάτων της Ευρωπαϊκής Ένωσης.
Στο εξωτερικό επίπεδο, πιστεύω ότι η πλειοψηφία των σημείων που συμπεριλάβαμε στο ψήφισμά μας παρέχει μια αρκετά πιστή άποψη της πραγματικότητας και δεν παρακινεί, κύριε Πρόεδρε, στην αισιοδοξία, δεδομένου ότι πλευρές όπως εκείνες της κατάργησης της έσχατης ποινής, των βασανιστηρίων που ακόμη εφαρμόζονται σε πολλές χώρες, δήθεν δημοκρατικές, ή της κατάστασης των μειονοτήτων σε πολλά σημεία του πλανήτη, απαιτούν από την Ευρωπαϊκή Ένωση μια απάντηση ξεκάθαρη, ορατή και αποτελεσματική.
Κατά τη γνώμη μου, το παρόν ψήφισμα περιέχει μια σειρά βασικών σημείων, αλλά εγώ θα σταθώ σε ένα πολύ ειδικό σημείο, που είναι η ανάγκη μεγαλύτερου συντονισμού μεταξύ Ευρωπαϊκής Ένωσης και Ηνωμένων Εθνών.
Κύριε Πρόεδρε, σε έναν κόσμο όπως ο σημερινός, που κάθε ημέρα κυριεύεται περισσότερο από το φαινόμενο της διεθνοποίησης, και όχι μόνο στον οικονομικό τομέα, οφείλουμε να δώσουμε συγκροτημένες και συντονισμένες απαντήσεις προκειμένου αυτές να είναι αποτελεσματικές.
Για να επιτύχουμε αυτή την αποτελεσματικότητα στη δράση μας, είναι απαραίτητο να εφαρμόσουμε έναν συντονισμό στην πράξη ο οποίος δεν υπάρχει σήμερα.
Για τον λόγο αυτό, το παρόν Σώμα υπερασπίζεται την αρχή της ανάγκαιότητας συμμετοχής στην Επιτροπή δικαιωμάτων του ανθρώπου και σε άλλα διεθνή βήματα στα οποία εξετάζονται αυτά τα θέματα και, κύριε Προεδρεύων του Συμβουλίου, αυτό το Σώμα θα ήθελε να μπορεί να συμμετέχει το συντομότερο δυνατό σε τέτοιου είδους συνεδριάσεις.
Σύντομα, τον Μάιο, η Ευρωπαϊκή Επιτροπή προβλέπει την παρουσίαση μιας ανακοίνωσης, σχετικά με την ανάπτυξη του ρόλου των ανθρωπίνων δικαιωμάτων και του εκδημοκρατισμού στις εξωτρικές σχέσεις της Ένωσης.
Θα ήθελα να επωφεληθώ της ευκαιρίας για να ζητήσω από την Επιτροπή να λάβει σημαντικά υπόψη αυτή την ανάγκη συντονισμού στην οποία μόλις αναφέρθηκα και να αναζητήσει νέα σχήματα τα οποία να καταστήσουν δυνατή την ενίσχυση του ρόλου που διαδραματίζει η Ευρωπαϊκή Ένωση σε θέματα ανθρωπίνων δικαιωμάτων και ιδιαίτερα, όσον αφορά αυτό το Κοινοβούλιο, ειδικότερα από την άποψη της συνοχής, αναγνωρίζοντας την καλή πρόθεση εκείνων των τρίτων χωρών που αποδέχονται να συμπεριλάβουν τη ρήτρα σχετικά με τη δημοκρατία.
Κατανοώ ότι αυτό θα έπρεπε να μεταφράζεται για όλους τους σκοπούς - και αναφέρομαι ιδιαίτερα στις συνέπειες που αφορούν τον προϋπολογισμό.
Τέλος, δεν θα ήθελα να παραλήψω να αναγνωρίσω τη σημαντική συμβολή που μπορεί να έχει σε αυτόν τον τομέα η κοινωνία των πολιτών, όπως και ο συχνά υποτιμημένος ρόλος των πολυάριθμων μη κυβερνητικών οργανώσεων που δρουν επιτόπου.
Η Ένωση πρέπει να τους παρέχει κάθε απαραίτητη στήριξη προκειμένου να ολοκληρώσουν το σημαντικό έργο τους.
Κύριε Πρόεδρε, κύριοι της Επιτροπής, όταν αυτή η Ολομέλεια καλείται να συζητήσει το θέμα των δικαιωμάτων του ανθρώπου, υπάρχει ένας σοβαρός κίνδυνος που, αν θέλετε, τονίζεται και από το κλίμα στο οποίο καλούμαστε να συζητήσουμε αυτό το τόσο σημαντικό θέμα.
Η απουσία του Συμβουλίου και σχεδόν όλων των συναδέλφων του Κοινοβουλίου μας δίνει να καταλάβουμε πόσο μεγάλη είναι ακόμη η απόσταση που χωρίζει τις ευγενείς, υψηλές και χρήσιμες, σε τυπικό επίπεδο, δηλώσεις από την απτή εφαρμογή, στο πεδίο της καθημερινής πολιτικής, του θέματος των ανθρωπίνων δικαιωμάτων.
Πιστεύω πως το Κοινοβούλιο αυτό, αρχίζοντας από τη συμμετοχή της Ευρωπαϊκής Ένωσης στη συνάντηση της Γενεύης, καλείται να καλύψει αυτή την απόσταση και να συμβάλει στον τομέα αυτόν, όχι μόνο σε επίπεδο διατύπωσης αρχών, αλλά και σε επίπεδο αλήθειας και ακόμη και ειλικρίνειας.
Τα ανθρώπινα δικαιώματα πρέπει να ξεφύγουν από μια ερμηνεία συνδεδεμένη μόνο με τη στιγμή της καταγγελίας ή τη στιγμή της τιμωρίας.
Εμείς καλούμαστε, ως Κοινοβούλιο, να αντιμετωπίσουμε το θέμα των ανθρωπίνων δικαιωμάτων ιδίως σε επίπεδο πρόληψης.
Στο πνεύμα αυτό, πρέπει να είμαστε σε θέση να εξαγάγουμε μια κουλτούρα νομιμότητας, μια κουλτούρα δικαίου, απαράγραπτους κανόνες δικαίου.
Πιστεύω ότι έκλεισε οριστικά μια μακρόχρονη εποχή συσσώρευσης συνθηκών και υπογραφής συνθηκών.
Σήμερα έχουμε πολλές, ίσως υπερβολικά πολλές, συνθήκες που παρεμβαίνουν στο θέμα των ανθρωπίνων δικαιωμάτων: αν αυτές οι συνθήκες μείνουν μόνο απλές δηλώσεις, θα είναι μονάχα άχρηστοι τόποι προβληματισμού.
Σήμερα πρέπει να περάσουμε σε μια μεταγενέστερη και αναγκαία φάση, αυτήν της καθημερινής και δεσμευτικής εφαρμογής των όσων περιέχονται στις συνθήκες μας, αν και δεν πρέπει να ξεχνάμε ότι ορισμένες θεμελιώδεις συνθήκες δεν έχουν ακόμη ενσωματωθεί στα εθνικά δίκαια: αναφέρομαι στη Διάσκεψη της Ρώμης και στο γεγονός ότι 14 από τις 15 χώρες της Ένωσης δεν έχουν ακόμη επικυρώσει τη συνθήκη σχετικά με το διεθνές ποινικό δικαστήριο.
Πιστεύω πως πρέπει να ελέγξουμε και να τροποποιήσουμε ορισμένα πολιτικά μέσα, βάσει των οποίων αξιολογούμε την ποιότητα των ανθρωπίνων δικαιωμάτων στον πλανήτη.
Πολλές φορές χρησιμοποιήσαμε μέσα που, σε τυπικό επίπεδο, μπορούν να είναι βολικά αλλά τα οποία, σε επίπεδο πολιτικής έκβασης, είναι απολύτως άχρηστα: αναφέρομαι στη χρήση, και συχνά στην κατάχρηση, του εμπάργκο στη διάρκεια των τελευταίων χρόνων και στην υπερβολικά επιφυλακτική χρήση της ρήτρας αναστολής των συμφωνιών μεταξύ της Ευρωπαϊκής Ένωσης και των τρίτων χωρών, σε περίπτωση παραβίασης των ανθρωπίνων δικαιωμάτων από αυτές τις χώρες.
Πιστεύω πως καλούμαστε ιδίως να εκσυγχρονίσουμε τον ορίζοντα προστασίας των ανθρωπίνων δικαιωμάτων.
Η παγκοσμιοποίηση κινδυνεύει να έχει αρνητική κυρίως ερμηνεία.
Τη στιγμή αυτή, σε πολλές χώρες τίθεται υπό αμφισβήτηση η αρχή της καθολικότητας των ανθρωπίνων δικαιωμάτων· εκτιμάται ότι πολλά ανθρώπινα δικαιώματα και το δικαίωμα στη ζωή, που αμφισβητείται με την θανατική ποινή, είναι δευτερεύουσες μεταβλητές, ενώ η παγκοσμιοποίηση, που συχνά έχει αρνητική έννοια, κινδυνεύει να είναι πραγματικά το μόνο δίχτυ που κρατάει μαζί δικαιώματα, δράσεις και πολιτικές όλων των χωρών.
Πρέπει συνεπώς να μπορέσουμε να εκσυγχρονίσουμε το πεδίο δράσης μας στο πλαίσιο αυτής της προσπάθειας για την προστασία των ανθρωπίνων δικαιωμάτων, και πιο συγκεκριμένα στον τομέα των κοινωνικών δικαιωμάτων, των δικαιωμάτων των εργαζομένων, της ποιότητας της εργασίας, της ανάγκης να απαιτείται ο σεβασμός όλων των κριτηρίων που έχουν τεθεί, όπως είναι αναγκαίο, από τη Διεθνή Οργάνωση Εργασίας· και ακόμη όσον αφορά το δικαίωμα στην ανεκτικότητα, το δικαίωμα στο σεβασμό, που είναι δικαίωμα όλων των μειονοτήτων, ιδίως στο εσωτερικό της Ευρωπαϊκής Ένωσης.
Αναφέρομαι ακόμη στο δικαίωμα στην ανάπτυξη, που είναι δικαίωμα των λαών, οι οποίοι, με τη σειρά τους, είναι σύνολα ατόμων: κάθε άτομο σε ένα λαό του οποίου αποτελεί μέρος έχει δικαίωμα στην ανάπτυξη, σε ένα μέλλον που να είναι κυρίως τόπος ελπίδας και τόπος ανάπτυξης.
Πιστεύω πως όλα αυτά αποτελούν μέρος ενός συλλογισμού, μιας συζήτησης, μιας συμβολής που πρέπει να προσφέρει η Ευρωπαϊκή Ένωση στον τομέα των ανθρωπίνων δικαιωμάτων.
Ελπίζω ότι η συμμετοχή του Ευρωπαϊκού Κοινοβουλίου στο meeting της Γενεύης δεν θα είναι μόνο ένας τόπος ή μια ευκαιρία εκπροσώπησης, ότι δεν θα περιοριστεί μόνο να ακούσει και να κάνει δηλώσεις, αλλά θα επιβεβαιώσει κυρίως ότι αυτή η διάσταση των ανθρωπίνων δικαιωμάτων είναι για μας η κεντρική διάσταση, στην οποία στηρίζουμε την ταυτότητα της Ευρωπαϊκής Ένωσης, του έθνους Ευρώπη, επιβεβαιώνοντας παράλληλα την αρχή της καθολικότητας των ανθρωπίνων δικαιωμάτων, που υπερβαίνει το χρόνο και το χώρο.
Εμείς το ελπίζουμε και είναι η έκκληση που απευθύνουμε θερμά στους νέους, και πέρα από τους κανόνες.
. (FI) - Αξιότιμε κύριε Πρόεδρε, μια από τις ιδιότητες που ενισχύουν τον ανθρωπιστικό χαρακτήρα αυτού του Κοινοβουλίου είναι το γεγονός ότι εδώ ασκούμε συνεπή και δραστήριο πολιτική για τα ανθρώπινα δικαιώματα, υψώνουμε το λάβαρο, όπως δήλωσε και η κυρία Mallstrφm.
Εντούτοις, παράλληλα κλείνουμε τα μάτια στα προβλήματα της ίδιας της Ένωσης: στη βία, την ανισότητα, την ύπαρξη ενός τέταρτου κόσμου που αποτελεί μέρος της καθημερινότητας της ΕΕ.
Ορθώς βεβαίως στρέφουμε την αμέριστη προσοχή μας στο θέμα των παραβιάσεων των ανθρωπίνων δικαιωμάτων, το οποίο θα αποτελέσει αντικείμενο συζητήσεων στη Γενεύη.
Οι ρητορείες ενέχουν, ωστόσο, συχνά μια αυτοϊκανοποίηση που αγγίζει το ναρκισσισμό βορειοαμερικανικού τύπου απέναντι στα ανθρώπινα δικαιώματα.
Είναι κατάφωρη υποκρισία να καταδικάζουμε τις σκανδαλώδεις παραβιάσεις των ανθρωπίνων δικαιωμάτων στις τρίτες χώρες, αλλά να μην είμαστε πρόθυμοι να τείνουμε χείρα βοηθείας στους πραγματικούς πρόσφυγες και στους αιτούντες άσυλο, η κατάσταση των οποίων δυσχεραίνεται όλο και περισσότερο στην ΕΕ.
Εφιστώ ιδιαίτερα την προσοχή στον κίνδυνο που εγκυμονεί η εφαρμογή της ρήτρας επαναπατρισμού, (re-admission clauses), που θέτει σε κίνδυνο τη Σύμβαση της Γενεύης, η οποία θα πρέπει να απορριφθεί.
Εάν δεν διατηρήσουμε υψηλό επίπεδο ανθρωπίνων δικαιωμάτων για τους πρόσφυγες και τους αιτούντες άσυλο, τότε δεν είμαστε άξιοι εκείνων των ευρωπαϊκών αξιών που, (όπως δήλωσε ο κ. Vaclav Havel σήμερα εδώ), διαμορφώνουν την ευρωπαϊκή ταυτότητα, εξαίροντας μάλιστα το σεβασμό των ανθρωπίνων δικαιωμάτων και την αλληλεγγύη.
Προσωπικά συμμετείχα επί σειρά ετών στη Νοτιοαφρικανική Επιτροπή διερεύνησης της αλήθειας και συμφιλίωσης και ήταν συγκλονιστικό να βλέπει κανείς πώς ένα έθνος, που βίωνε δύσκολες καταστάσεις, προσανατολιζόταν προς μια πιο ανοικτή, ευρωπαϊκού τύπου, πλουραλιστική δημοκρατική κοινωνία.
Πολύ φοβούμαι ότι εμείς αντίθετα προσανατολιζόμαστε προς ευρωπαϊκό απομονωτισμό και ευρωπαϊκό απαρτχάιντ.
Κύριε Πρόεδρε, κύριε Επίτροπε, κύριε Προεδρεύων του Συμβουλίου, νομίζω ότι το ερώτημα που πρέπει να τεθεί στη Γενεύη φέτος οπωσδήποτε δεν είναι αυτό της θανατικής ποινής.
Έχουμε ήδη υποβάλει προς έγκριση τρία ψηφίσματα στη Γενεύη, σχετικά με τη θανατική ποινή.
Αποτύχαμε στη Γενική Συνέλευση πέρυσι, εξαιτίας μίας υποκριτικής πρόφασης, εξαιτίας του άρθρου 2,7, το οποίο άλλωστε δεχόμαστε ήρεμα σε όλα τα άλλα κείμενα.
Επομένως, το ζήτημα της θανατικής ποινής πρέπει να τεθεί στη φετινή Γενική Συνέλευση και οπωσδήποτε όχι στη Σύνοδο της Γενεύης.
Το κρίσιμο ζήτημα, το είπε ο κύριος Patten και τον ευχαριστώ για τις θέσεις που υποστήριξε, είναι το ζήτημα της Κίνας.
Δυστυχώς, τις θέσεις της Επιτροπής και του Συμβουλίου, ή εν πάση περιπτώσει της Προεδρίας, τις χωρίζει κάτι παραπάνω από ένα τσιγαρόχαρτο, και νομίζω ότι αυτό είναι σοβαρό, κυρίως αν λάβουμε υπόψη τις γενναίες θέσεις που υιοθέτησε το Συμβούλιο σχετικά με το ζήτημα της Αυστρίας.
Αυτό που πιστεύω είναι το εξής: στο ζήτημα της Κίνας και γνωρίζοντας την τελεία αποτυχία της πολιτικής της Ευρωπαϊκής Ένωσης απέναντι στην Κίνα, ο δήθεν εποικοδομητικός διάλογος δεν είχε κανένα αποτέλεσμα, ή, πράγμα ακόμα χειρότερο, έδωσε νέα επιχειρήματα στους Κινέζους για να ασκήσουν ακόμα μεγαλύτερη καταπίεση, για να ενισχύσουν τη θρησκευτική καταπίεση και την καταπίεση των ελευθεριών ( η κ. Wallstrφm το είπε αυτό αναφερόμενη στο Internet), σε όλους τους τομείς, στο Θιβέτ, στην Εσώτερη Μογγολία, στο ανατολικό Τουρκεστάν.
Δεν υπάρχει ούτε ένας τομέας της κινεζικής κοινωνίας των πολιτών στον οποίο να μην παρατηρούμε οπισθοδρομήσεις.
Είναι γεγονός αποδεδειγμένο: η Κίνα συνιστά τη μεγάλη απειλή, τη μεγάλη απειλή για μας, εκείνη που πρέπει να αντιμετωπίσουμε, συνιστά απειλή για την ειρήνη.
Βρίσκεται στον αντίποδα του δημοκρατικού προτύπου και γνωρίζετε κι εσείς όπως κι εγώ ότι οι Κινέζοι, ότι η κινεζική ηγεσία, πάνω από κινεζική είναι κομμουνιστική.
Η Κίνα αρέσκεται στη διγλωσσία.
Όσο δεν θα έχουμε μία σταθερή θέση, δεν θα επιτύχουμε τίποτα από τις κινεζικές αρχές.
Πιστεύω επομένως ότι πρέπει να αδράξουμε την ευκαιρία.
Πρέπει να συνταχθούμε με την αμερικανική πρωτοβουλία.
Πρέπει να καταθέσουμε ένα αυστηρό κείμενο. Πρέπει το κείμενο αυτό να ψηφιστεί.
Πρέπει να εργαστούμε.
Πρέπει να εργαστούν οι Δεκαπέντε, ξεκινώντας από σήμερα, από κοινού με το σύνολο των κρατών μελών των Ηνωμένων Εθνών, προκειμένου, τελικά, να απαγγελθεί μία αυστηρή καταδίκη και προκειμένου, στη συνέχεια, πάνω στις βάσεις αυτές, να μπορέσουν να δημιουργηθούν περιθώρια διαλόγου.
Κύριε Πρόεδρε, θα ήθελα να προσπαθήσω να εισαγάγω μια διαφορετική προοπτική στο θέμα.
Όπως γνωρίζετε, τη Δευτέρα ένα μη επανδρωμένο διαστημόπλοιο μπήκε σε τροχιά γύρω από έναν αστεροειδή σε σχήμα φυστικιού, ονομαζόμενο Έρως, ο οποίος δεν απέχει πολύ από τη γη.
Οι φωτογραφίες μάς δείχνουν ότι δεν υπάρχει ζωή στον αστεροειδή, αλλά πολύ μακρύτερα στον γαλαξία μας υπάρχουν περίπου 300 δισεκατομμύρια αστέρια, πολλά μαζί με πλανήτες.
Έξω από τον γαλαξία μας υπάρχουν 300 δισεκατομμύρια άλλοι γαλαξίες με αμέτρητα αστέρια και πλανήτες.
Είναι πιθανό λοιπόν να υπάρχει πολλή ζωή εκεί πέρα, και αρκετή από αυτή να είναι πολύ πιο εξελιγμένη από τη δική μας.
Ενθυμούμενοι ότι τα πρώτα γήινα τηλεοπτικά προγράμματα βρίσκονται τώρα 50 έτη φωτός μακρυά στο διάστημα, πολύ πέρα από τα κοντινότερα άστρα, σας καλώ να φαντασθείτε μαζί μου τι θα σκέπτονται για μας τα όντα εκεί καθώς θα μας βλέπουν.
Τί βλέπουν; Βλέπουν έναν όμορφο πλανήτη που ξεχειλίζει από ζωή, όμως βλέπουν την ατμόσφαιρά του να ρυπαίνεται και να θερμαίνεται.
Βλέπουν δάση να υλοτομούνται και τις ερήμους να εξαπλώνονται.
Από τα έμβια όντα μπορούν να δουν πολλά ζώα να τυγχάνουν βάναυσης μεταχείρισης και σπάνια ζώα να εξαφανίζονται για πάντα.
Πώς βλέπουν το επί του παρόντος κυρίαρχο είδος - δηλαδή εμάς; Λοιπόν, βλέπουν τους γήινους πόρους να κατανέμονται ανισομερώς.
Βλέπουν διεκδίκηση της γης, φάρμακα για ασθένειες, όχι όμως για τα μέρη του κόσμου που τα χρειάζονται περισσότερο, βιβλία για σχολεία - αλλά καθόλου για τις λιγότερο αναπτυγμένες περιοχές του πλανήτη μας, το 50% του παγκόσμιου πληθυσμού να μην κάνει ποτέ ένα τηλεφώνημα σε όλη τη ζωή του.
Τι βλέπουν για τις σχέσεις μεταξύ των ανθρώπινων όντων; Μας βλέπουν να σκοτώνουμε ο ένας τον άλλο.
Βλέπουν ο ένας να περιορίζει τις ελευθερίες του άλλου.
Βλέπουν μια ατέλειωτη σειρά από τοπικούς πολέμους.
Βλέπουν κάποια από τα παιδιά μας να στρατολογούνται στον στρατό ως στρατιώτες, ή να τα μεταχειρίζονται ως πόρνες ή σκλάβους.
Βλέπουν άνιση μεταχείριση ανδρών και γυναικών, ανθρώπων διαφορετικής ηλικίας, μειονοτήτων, ανθρώπων διαφορετικού χρώματος δέρματος, διαφορετικής φυλής, διαφορετικών πεποιθήσεων, μεταναστών, ακόμη και γειτόνων.
Όλοι γνωρίζουμε αυτή την εικόνα.
Η Σύμβαση των Ηνωμένων Εθνών για τα Ανθρώπινα Δικαιώματα 50 χρόνια πριν ήταν μια προσπάθεια επανόρθωσης αυτής της κατάστασης.
Θα πρέπει να τη χαιρετίσουμε επίσημα - και νομίζω ότι το πράττουμε.
Μόνο στην Ευρώπη τα ανθρώπινα δικαιώματα είναι εφαρμόσιμα εκ του νόμου.
Εδώ στο Ευρωπαϊκό Κοινοβούλιο ορισμένοι βουλευτές δεν επιθυμούν ο Χάρτης των Ανθρωπίνων Δικαιωμάτων, ο οποίος συζητείται αυτή τη στιγμή, να είναι νομικά δεσμευτικός.
Δηλώνω ότι είναι ντροπή τους!
Τα ανθρώπινα δικαιώματα πρέπει να είναι εφαρμόσιμα εκ του νόμου σε κάθε χώρα του κόσμου.
Αυτός είναι ο στόχος προς τον οποίο πρέπει να εργασθούμε.
Πολλά, όπως είπε ο Επίτροπος κ. Patten, απομένουν να γίνουν.
Τέλος, εάν με ρωτούσατε: τι γίνεται εάν δεν υπάρχει ζωή εκεί έξω σε εκείνα τα αστέρια, τι γίνεται εάν είμαστε μόνοι μας; Πρόκειται για μια σκέψη που εμπνέει εξίσου δέος, και θα απαντούσα: Δεν νομίζετε ότι έχουμε επίσης την ευθύνη να κάνουμε τα παιδιά μας να συμπεριφέρονται σωστά, προτού τα αφήσουμε να πάνε εκεί έξω, να μετοικήσουν σε άλλους πλανήτες;
Κύριε Πρόεδρε, τα ανθρώπινα δικαιώματα είναι καθολικά, αδιαχώριστα, αλληλοεξαρτώμενα και αλληλοσχετιζόμενα.
Αυτή την περίφημη διατύπωση, η οποία περιλαμβάνεται στα συμπεράσματα της Παγκόσμιας Διάσκεψης των Ηνωμένων Εθνών για τα Ανθρώπινα Δικαιώματα το 1999, μπορούν πολλοί να τη γνωρίζουν από έξω.
Αυτό είναι ωραίο.
Αλλά που βρίσκεται το θέμα με τα ανθρώπινα δικαιώματα στην ίδια την ΕΕ; Αραγε, αντικατοπτρίζεται αυτή η εικόνα αλληλεξάρτησης; Έχει, πράγματι, η Ευρωπαϊκή Ένωση μία πολιτική για τα ανθρώπινα δικαιώματα; Με αυτή την ερώτηση δεν μπαίνω στον κόπο να αναφερθώ στις απόψεις των κρατών μελών έναντι της εξωτερικής πολιτικής, οι οποίες διαφέρουν και δεν ακολουθούν την ίδια γραμμή όσον αφορά τις παραβάσεις των ανθρωπίνων δικαιωμάτων σε άλλες περιοχές όπως, για παράδειγμα, στην Κίνα.
Όχι κύριε Πρόεδρε, εννοώ τις παραβιάσεις των ανθρωπίνων δικαιωμάτων στο εσωτερικό της ίδιας της Ευρωπαϊκής Ένωσης.
Στην Αυστρία υπάρχει μία νέα κυβέρνηση, στην οποία συμμετέχει ένα πολιτικό κόμμα που εκφράζει ένα μήνυμα ρατσισμού και μισαλλοδοξίας εναντίον των μειονοτήτων.
Υπάρχει κίνδυνος για τα ανθρώπινα δικαιώματα στην ίδια την επικράτεια της ΕΕ, αλλά οι αντιδράσεις σε αυτά τα γεγονότα κατέστησαν σαφή την έλλειψη ενός κοινού πλαισίου, εντός του οποίου θα ήταν δυνατό να διατυπωθούν οι αντιδράσεις.
Γενικά, το παρατιθέμενο άρθρο 7 της Συνθήκης, το οποίο προβλέπει την άρση του δικαιώματος συμμετοχής στην Ένωση ενός κράτους, στο οποίο έχουν διαπιστωθεί σοβαρές και συνεχείς παραβιάσεις των ανθρωπίνων δικαιωμάτων, αποτελεί φυσικά μόνο ένα ύστατο μέσο, το οποίο στην περίπτωση της Αυστρίας αναφέρεται μόνο ελλείψει καλύτερου και ως προειδοποίηση.
Για το λόγο αυτό, υπάρχει ανάγκη για μία ολοκληρωμένη πολιτική των ανθρωπίνων δικαιωμάτων στην Ευρωπαϊκή Ένωση, μία πολιτική η οποία να προωθεί και να διαφυλάσσει τα ανθρώπινα δικαιώματα στο εσωτερικό της ίδιας της ΕΕ.
Μία τέτοια πολιτική θα πρέπει να αποτελείται από διάφορα στοιχεία.
Κατά πρώτον, πρέπει να υπάρξει ένα ρυθμιστικό πλαίσιο, στο οποίο να αναφέρεται σαφώς ποια δικαιώματα επιθυμεί η ΕΕ να διασφαλίσει για τους πολίτες της.
Με την εγκαθίδρυση ενός παρόμοιου πλαισίου θα έχει γίνει η αρχή, αλλά το θέμα του νομοθετικού καθεστώτος και της στρατηγικής σημασίας αυτού του εγγράφου δεν είναι δυνατό να το αναπτύξουμε εδώ ή να το αναθέσουμε σε γνωστούς νομικούς.
Αυτό είναι ένα πολιτικό αίτημα, το οποίο απαιτεί άμεση απάντηση από τη ΔΔ και το Κοινοβούλιο.
Κατά δεύτερον, πρέπει να δημιουργηθεί μία σειρά μέσων, η οποία να καθιστά δυνατή μία ευέλικτη απάντηση, και να μην βρισκόμαστε στην κατάσταση, κατά την οποία πρέπει να επιλέξουμε μεταξύ του ύστατου μέσου και μιας αναποτελεσματικής ενέργειας.
Εν προκειμένω, εννοώ τη συστηματική τεκμηρίωση και τη συγκέντρωση πληροφοριών, τις επαγγελματικές μορφές παρατήρησης, την ανάπτυξη ενημερωτικών ενεργειών, τη διάθεση πόρων για την υποστήριξη δημοκρατικών δυνάμεων στη σχετική χώρα, τη δημιουργικότερη χρησιμοποίηση των μέσων της πολυμερούς διπλωματίας καθώς και τον οργανωμένο διάλογο και τις αποστολές διαπίστωσης, όπως και πολλά άλλα μέσα.
Κατά τρίτον, στο εσωτερικό των διαφόρων οργάνων της ΕΕ θα πρέπει να καθοριστεί σαφώς ποιος έχει την ευθύνη για τα ανθρώπινα δικαιώματα στους κόλπους της Ευρώπης και ποια καθήκοντα και αρμοδιότητες συνεπάγεται αυτό.
Η Επιτροπή και το Συμβούλιο θα πρέπει να ξεκαθαρίσουν τις θέσεις τους όσον αφορά αυτό.
Το Κοινοβούλιο δεν χρειάζεται κάτι τέτοιο, δεδομένου ότι Εσωτερικός Κανονισμός μας ορίζει ότι αρμόδια για αυτό είναι η επιτροπή για τις ελευθερίες και τα δικαιώματα του πολίτη, καθώς και για τη δικαιοσύνη και τις εσωτερικές υποθέσεις.
Αλλά αξίζει να σημειωθεί ότι το ψήφισμα, με το οποίο θα ολοκληρωθεί αυτή η συζήτηση για τα ανθρώπινα δικαιώματα, συντάχθηκε εκτός αυτού του Κοινοβουλίου και η επιτροπή, στην οποία αναφέρθηκα και της οποίας αποτελώ μέλος, δεν ασχολήθηκε με αυτόν.
Κύριε Πρόεδρε, αυτό το Κοινοβούλιο, είναι διασπασμένο και κατατεμαχισμένο.
Για να ενισχυθεί η αξιοπιστία μας πρέπει, όσον αφορά το θέμα των ανθρωπίνων δικαιωμάτων, να είμαστε συνεπείς και να μην παριστάνουμε ότι τα ανθρώπινα δικαιώματα εντός της ΕΕ είναι διαφορετικά από τα ανθρώπινα δικαιώματα σε άλλες περιοχές του κόσμου.
Πιστεύω ότι αυτό θα ενίσχυε την αξιοπιστία μας στην Επιτροπή Ανθρωπίνων Δικαιωμάτων των ΗΕ.
Κύριε Πρόεδρε, τι θα έπρεπε να γίνει προκειμένου η συζήτηση για τα ανθρώπινα δικαιώματα να μην είναι αυτό που είναι σήμερα: ένα ιδεολογικό μέσο το οποίο συμβάλλει στην υποδούλωση των λαών και όχι στην ελευθερία των ανθρώπων; Θα έπρεπε καταρχάς να ανατρέξουμε, πέρα από τον ίδιο τον άνθρωπο, που δεν είναι ο κυρίαρχος του σύμπαντος, στην πηγή κάθε πραγματικού δικαίου και στις αρχές στις οποίες θεμελιώνεται ο πολιτισμός, χωρίς τις οποίες η αιώνια αναζήτηση των δικαιωμάτων καταλήγει πάντοτε στην τυραννία και μάλιστα στην αιματηρή τυραννία.
Θα έπρεπε, μαζί με ολόκληρη την αρχαία και μεσαιωνική ευρωπαϊκή παράδοση, να ανατρέξουμε στη φυσική τάξη του σύμπαντος, δηλαδή στη Δημιουργία, και ακόμα πιο πέρα, ασφαλώς, στα σχέδια του Δημιουργού.
Θα διαπιστώναμε τότε ότι δεν μπορεί να γίνεται λόγος για σεβασμό των δικαιωμάτων του παιδιού παρά μόνον στο πλαίσιο μιας πραγματικής οικογένειας, ότι δεν μπορεί να γίνεται λόγος για σεβασμό των δικαιωμάτων των εργαζομένων παρά μόνον στο πλαίσιο των ενδιάμεσων φορέων που διαλύθηκαν πρόσφατα, ότι δεν μπορεί να γίνεται λόγος για σεβασμό των δικαιωμάτων των πολιτών παρά μόνον στο πλαίσιο κυρίαρχων κρατών.
Θα έπρεπε, δεύτερον, το δόγμα των ανθρωπίνων δικαιωμάτων να πάψει να μετατρέπεται, όπως γίνεται σήμερα, σε μέσο, σε έναν μηχανισμό ιδεολογικού πολέμου στα χέρια μιας κάστας που σφετερίζεται το δικαίωμα να αποφασίζει μονομερώς ποιος αντιπροσωπεύει τα ανθρώπινα δικαιώματα και ποιος βρίσκεται έξω από τη σφαίρα τους, γεγονός που επιτρέπει να μην αναγνωρίζεται καμία νομιμότητα και, όταν χρειάζεται, καμία ελευθερία σε εκείνους που η μοναδική σκέψη χαρακτήρισε ως μη πολιτικά ορθούς.
Καμία ελευθερία στους εχθρούς της ελευθερίας, έλεγαν, πριν από δύο αιώνες, οι προαγωγοί της επαναστατικής τρομοκρατίας, της επανάστασης εκείνης που, αλίμονο, υπήρξε το καλούπι όλων των σύγχρονων απολυταρχικών καθεστώτων.
Κανένα ανθρώπινο δικαίωμα για τους εχθρούς των ανθρωπίνων δικαιωμάτων, λένε σήμερα οι αρχιερείς της νέας παγκόσμιας τάξης πραγμάτων, που βασιλεύουν σχεδόν αποκλειστικά στους οικονομικούς κύκλους, στους διεθνείς οργανισμούς, στα δίκτυα των μέσων μαζικής ενημέρωσης και στα πολιτιστικά δίκτυα, στα εκπαιδευτικά ιδρύματα, και δεν τα αναφέρω όλα.
Τι μένει, παραδείγματος χάρη, από το ανθρώπινο δικαίωμα ενός Αυστριακού να επιλέξει ελεύθερα τη μοίρα του, αν αυτή την επιλογή τού την υπαγορεύουν εκείνοι που αποφασίζουν αντί γι' αυτόν τι είναι πρέπον να κάνει και τι όχι, και αν οι ηγέτες του, οι οποίοι πήραν την εξουσία με νόμιμες και δίκαιες διαδικασίες, γίνονται αντικείμενο προσβλητικής υποδοχής, όπως συνέβη πρόσφατα στη χώρα σας, κύριε Πρόεδρε του Συμβουλίου, κύριε υπουργέ της Πορτογαλίας.
Δεν ξέρω αν είναι εδώ και αν με ακούει.
Τι θα μείνει από τα δικαιώματα των ανθρώπων εκείνων που πρόσκεινται στο κόμμα Vlaamsblok, ένα από τα πιο σημαντικά κόμματα της Φλαμανδίας, αν το βελγικό κοινοβούλιο εγκρίνει αύριο την απίστευτη, την ανέντιμη, την αισχρή πρόταση νόμου που προέρχεται από τον κυριότερο πολιτικό ανταγωνιστή του κόμματος αυτού, από το κόμμα Volksunie, με την οποία επιχειρείται χωρίς καμία αναστολή η διάλυση του αντίπαλου κόμματος; Τι μένει από το δικαίωμα στην κριτική μελέτη της ιστορίας μας, όταν συγγραφείς και εκδότες διώκονται, όπως διώχθηκε μόλις εχθές, ενώπιον του εφετείου της πόλης μου, της Λυόν, ο νέος ιστορικός Jean Plantin, ο οποίος υπήρξε αντικείμενο παράλογων, αλαζονικών και προσβλητικών κατηγοριών εκ μέρους του αντιεισαγγελέα Jean-Olivier Viout, ενός αυτάρεσκου εκφραστή της μοναδικής σκέψης και του πνευματικού κομφορμισμού;
Τι παράξενη αντίληψη για τα δικαιώματα του ανθρώπου αυτή που συνίσταται στη δόλια εξομοίωση του φιλήσυχου πατριωτισμού με τον φιλοπόλεμο εθνικισμό, της νόμιμης διαμαρτυρίας εναντίον της πολιτικής μετανάστευσης με δεν ξέρω κι εγώ ποια μορφή ξενοφοβίας και της απαραίτητης προάσπισης της ταυτότητάς μας με τον ρατσισμό!
Ποια είναι τα ανθρώπινα δικαιώματα εκατομμυρίων Γάλλων ψηφοφόρων του Εθνικού Μετώπου, οι οποίοι δεν έχουν καμία πολιτική εκπροσώπηση, οι οποίοι καθημερινά κατηγορούνται, όπως έγινε τη Δευτέρα, στα κρατικά τηλεοπτικά δίκτυα, τα οποία είναι αναγκασμένοι να πληρώνουν από τους φόρους τους, όταν αυτή και μόνον η έκφραση νόμιμης αγανάκτησης ενός εκ των συναδέλφων μας, του κ. Le Pen, χρησιμεύει ως πρόσχημα για άδικες καταδίκες, κατά παράβαση του δικαίου, κατά παράβαση της δικαιοσύνης και της ηθικής και όταν κάποιοι επιχειρούν σήμερα, κατά παράβαση των πλέον σαφών κειμένων, να στερήσουν αυτόν τον εκπρόσωπο εκατομμυρίων συμπολιτών μας από την εντολή που του έδωσαν οι ψήφοι τους και όχι η εύνοια της εξουσίας.
Με λίγα λόγια, θα πιστέψω, αγαπητοί συνάδελφοι, τα λόγια σας σχετικά με τα ανθρώπινα δικαιώματα στην Ευρώπη όταν θα αναγνωρίσετε στους πολιτικούς σας αντιπάλους τα ίδια δικαιώματα που παραχωρείτε στον εαυτό σας.
Θα πιστέψω τα λόγια σας σχετικά με τα ανθρώπινα δικαιώματα στην Κίνα όταν θα κατονομάσετε την πραγματική αιτία του κακού, δηλαδή τον κομμουνισμό.
Ακούστε τη δυνατή φωνή του Σολζενίτσιν στην επιστολή του προς τους Αμερικανούς, όπου μας λέει ότι η κυριότερη αιτία της αδυναμίας των δυτικών κοινωνιών έγκειται στον υπερτροφικό νομικό ατομισμό, έναν ατομισμό ο οποίος, όχι μόνον δεν επιτρέπει την άνθιση του ατόμου, αλλά και ανοίγει τον δρόμο στη μελλοντική δικτατορία, την χειρότερη απ' όλες τις δικτατορίες εν τέλει, εφόσον οι άνθρωποι που υποδουλώνει δεν θα έχουν ούτε καν συνείδηση της τρομερής δουλείας στην οποία ζουν.
Κύριε Πρόεδρε, η αρχή της οικουμενικότητας των ανθρωπίνων δικαιωμάτων είναι αναμφίβολη και μία από τις σημαντικότερες πολιτικές κληρονομιές του 20ού αιώνα.
Το ολοκαύτωμα αποτέλεσε την αφορμή, 50 χρόνια πριν, για την εγκαθίδρυση μιας σειράς στοιχειωδών δικαιωμάτων και ελευθεριών.
Από το τέλος του ψυχρού πολέμου, η ενίσχυση των ανθρωπίνων δικαιωμάτων κατέστη, επίσης, μία προϋπόθεση για τη διεθνή συνεργασία.
Οι ηγέτες, οι οποίοι δεν σέβονται αυτές τις αρχές, αντιμετωπίζουν τώρα τη διεθνή κριτική, κυρώσεις και ακόμη την παραπομπή τους στη δικαιοσύνη, όπως στην περίπτωση του Πινοσέτ.
Αυτές οι εξελίξεις είναι ενθαρρυντικές. Εντούτοις, δεν θα πρέπει να αγνοούμε ότι η κατάσταση των ανθρωπίνων δικαιωμάτων στον κόσμο εξακολουθεί να παραμένει ανησυχητική.
Κυρίως σε περιπτώσεις πολέμου, οι πολίτες αντιμετωπίζονται με λιγότερη λεπτότητα.
Αυτό φαίνεται αντιφατικό.
Ποτέ προηγουμένως στην ιστορία το ανθρωπιστικό δίκαιο δεν ήταν τόσο καλά εγκαθιδρυμένο.
Ποτέ προηγουμένως δεν υπήρχαν τόσες διεθνείς συνθήκες επικυρωμένες από τόσες πολλές χώρες.
Εντούτοις, οι περισσότεροι στοιχειώδεις κανόνες συμπεριφοράς εξακολουθούν να παραβιάζονται μαζικά και τα θύματα σήμερα είναι περισσότερα από ό,τι πριν από έναν αιώνα.
Γυναίκες βιάζονται συστηματικά.
Παιδιά στρατολογούνται με τη βία και αποστέλλονται στον πόλεμο.
Οι ακρότητες δεν αποτελούν πλέον την εξαίρεση, αλλά δυστυχώς έχουν γίνει κανόνας.
Αυτό ισχύει για τις περίπου 30 συγκρούσεις σε όλο τον κόσμο.
Η πολιτική των ανθρωπίνων δικαιωμάτων της διεθνούς κοινότητας θα μπορούσε να περιγραφεί ως πολύ αργή, πολύ επιλεκτική και ιδιαίτερα διασπασμένη.
Πολύ αργή.
Τόσο στη Ρουάντα όσο και στο Κοσσυφοπέδιο, τα ΗΕ, παρά τις πολλές προειδοποιήσεις, έφθασαν μετά από τα γεγονότα, ως αδύναμοι παρατηρητές των δολοφονιών, όπως δήλωσε το μεσημέρι ο πρόεδρος Havel σε αυτό το Κοινοβούλιο.
Αλλά 50 χρόνια μετά δεν επιτυγχάνουμε, επίσης, να προλάβουμε τις γενοκτονίες.
Υπάρχει επείγουσα ανάγκη για να δοθεί βαρύτητα στην παρακολούθηση και στην πρόληψη των συγκρούσεων.
Ο έλεγχος του εμπορίου όπλων και ο καλύτερος έλεγχος των μέσων μαζικής ενημέρωσης είναι ουσιαστική για αυτό το θέμα.
Η πολιτική για τα ανθρώπινα δικαιώματα είναι, επίσης, επιλεκτική.
Οι επί μήνες βομβαρδισμοί του ΝΑΤΟ στο Κοσσυφοπέδιο και οι διαμεσολαβητικές προσπάθειες στη Μέση Ανατολή έρχονται σε απόλυτη αντίθεση με τη διεθνή αδιαφορία έναντι των συγκρούσεων στην Αφρική.
Δεν μπορώ παρά να έχω την εντύπωση, όσον αφορά τα ανθρώπινα δικαιώματα, ότι παρόλη τη ρητορική η Αφρική δεν βρίσκεται στην αρχή της ατζέντας της πορτογαλικής Προεδρίας.
Αυτό είναι κάτι, για το οποίο εκφράζω σοβαρά τη λύπη μου.
Όχι χωρίς λόγο, δημιουργείται στους Αφρικανούς η εντύπωση ότι είναι παγκόσμιοι πολίτες μικρότερης αξίας.
Θα ήθελα να προειδοποιήσω ότι παρατηρείται μία παραβίαση των κανόνων κατά την κρίση των καταστάσεων των ανθρωπίνων δικαιωμάτων στην Αφρική, συνάφεια με την οποία ο καθένας τις αντιμετωπίζει ως αναπόφευκτες.
Αλλά η πολιτική των ανθρωπίνων δικαιωμάτων είναι ιδιαίτερα αποσπασματική.
Δεν επιτυγχάνουμε στους κόλπους της διεθνούς κοινότητας και ακόμη στο εσωτερικό της Ευρώπης να καθορίσουμε μία κοινή στρατηγική.
Παράδειγμα αποτελεί το Σουδάν.
Η διεθνής κοινότητα αποστέλλει αντιφατικά μηνύματα σε αυτή τη χώρα.
Η Αγγλία άνοιξε εκ νέου την πρεσβεία της στο Χαρτούμ.
Ο Καναδάς καλεί τους Σουδανούς σε ειρηνευτικές συνομιλίες.
Η Ευρώπη πιέζει τους αντάρτες του Νότου για διαπραγματεύσεις, ενώ αντίθετα οι Αμερικανοί απομονώνουν το καθεστώς και υποστηρίζουν στρατιωτικά τους αντάρτες.
Χρειάζεται μεγαλύτερος συντονισμός, περισσότερες ανταλλαγές πληροφοριών και μία συνεκτικότερη προσέγγιση, στο πλαίσιο της οποίας να αποφεύγεται οποιαδήποτε πλειοδοσία.
Θα μπορούσαμε, κατά συνέπεια, να ακολουθήσουμε τις βάσεις της Παγκόσμιας Δήλωσης για τα Δικαιώματα του Ανθρώπου.
Κύριε Πρόεδρε, θα ήθελα να ξεκινήσω με το γεγονός ότι, εάν τα λόγια μπορούσαν να επιλύσουν τα προβλήματα, τότε θα μπορούσαμε να τα μαζέψουμε όλοι μας και να πάμε σπίτι μας.
Όμως δυστυχώς, καθώς σήμερα μιλάμε μέσα στην ασφάλεια αυτού του Σώματος, συμβαίνουν παραβιάσεις των ανθρωπίνων δικαιωμάτων σε όλον τον ελεύθερο κόσμο.
Μερικές φορές, όσο περισσότερο μιλάμε τόσο λιγότερο ακούμε - τα ψηφίσματα ίσον λόγια, οι συμβάσεις ίσον λόγια, οι συνθήκες ίσον λόγια - και εάν δεν είμαστε προσεκτικοί, τα ίδια τα λόγια υποκαθιστούν την πραγματική δράση.
Τα λόγια που πλαισιώνουν περιεκτικά κείμενα τα οποία παραχωρούν ελευθερίες γίνονται συνθήκες και συμβάσεις οι οποίες συχνά επιδεικνύονται ως μαρτυρία για τον σεβασμό και την εμμονή μιας χώρας στα ανθρώπινα δικαιώματα.
Ωστόσο, τα λόγια που λέγονται, γράφονται ή υπογράφονται δεν επαρκούν από μόνα τους.
Κοιτάξτε τα συμβαλλόμενα μέρη στις συμβάσεις των ανθρωπίνων δικαιωμάτων και των μειονοτήτων και μετά συγκρίνετε με την μεταχείριση που υφίστανται αυτές οι μειονότητες, οι ομάδες και τα άτομα - ο κατάλογος είναι επαίσχυντος και επονείδιστος.
Μπορεί κάποιος να υποστηρίξει πειστικά ότι οι γυναίκες υφίστανται ισότιμη και δίκαιη μεταχείριση, ότι τα παιδιά έχουν ανθρώπινα δικαιώματα ή ότι οι άνθρωποι δεν υφίστανται διακρίσεις λόγω της θρησκείας, των πεποιθήσεων, του φύλου, της μειονεξίας, της ηλικίας, των σεξουαλικών τάσεων, των απόψεων, των πολιτικών πεποιθήσεών τους, και ούτω καθεξής; Η δυσφήμηση των μειονοτήτων στις εφημερίδες και τα άλλα μέσα ενημέρωσης τροφοδοτεί τις διακρίσεις.
Ακόμη και εντός της ΕΕ, οι πολίτες υποφέρουν ακόμη από παραβιάσεις των ανθρωπίνων δικαιωμάτων και των συμβάσεών μας.
Καθημερινά χρησιμοποιείται στον τύπο παραπληροφόρηση και διαστρέβλωση των γεγονότων για να μην υπάρξει η ισότητα ορισμένων μειονοτήτων απέναντι στον νόμο και για να δυσφημησθούν οι εθνοτικές μειονότητες.
Ειλικρινά, έχει δημιουργηθεί μια ιεραρχία καταπίεσης.
Και καθόσον διάστημα οι άνθρωποι δεν είναι ίσοι απέναντι στον νόμο, αυτή η ανισότητα θα οδηγεί σε διακρίσεις και τα ανθρώπινα δικαιώματα θα υπονομεύονται.
Κατά τη διαδικασία διεύρυνσής μας, πολύ ορθά η ΕΕ έχει δώσει έμφαση στα ανθρώπινα δικαιώματα και στην προστασία των μειονοτήτων.
Δεν πρέπει να αποποιηθούμε αυτή τη δέσμευση.
Ωστόσο, πρέπει επίσης να σταθούμε απέναντι στον καθρέφτη μας και να παραδεχθούμε τις δικές μας αδυναμίες.
Βεβαίως και έχουν υπογραφεί συμβάσεις, εντούτοις χρειάζονται πράξεις.
Θα ήθελα να σας προτείνω συνεχείς ελέγχους της εφαρμοζόμενης πρακτικής για τα ανθρώπινα δικαιώματα και συνεχή επαγρύπνηση, όχι μόνο εκτός των συνόρων μας αλλά και εντός.
Για τον λόγο αυτό, θα επιδοκίμαζα μια ετήσια έκθεση από κάθε κράτος μέλος, στην οποία θα πρέπει να καταγράφονται όλες οι κατηγορίες εναντίον του και τα μέτρα που ελήφθησαν.
Επειδή, ό,τι συμβαίνει σε κάθε κράτος μέλος συμβαίνει στον καθένα από μας.
Ό,τι συμβαίνει σε κάποιο άλλο μέρος του κόσμου μας επηρεάζει.
Ο Pinochet στη Χιλή είναι το ίδιο σχετικός με τον Haider στην Αυστρία.
Τα ανθρώπινα δικαιώματα και οι ατομικές ελευθερίες συνδέονται άρρηκτα μεταξύ τους.
Τα ανθρώπινα δικαιώματα δεν υφίστανται απομονωμένα, συνδέονται με τις αναπτυξιακές, τις οικονομικές, τις εσωτερικές πολιτικές μας, βρίσκονται όντως στον πυρήνα των δημοκρατικών λειτουργιών μας.
Θα επαναλάβω αυτό που είπε ο κ. Patten: πρέπει να δεσμευθούμε, πρέπει να ενημερώσουμε και να μορφώσουμε και με τον τρόπο αυτό να επιφέρουμε πραγματικές και μόνιμες αλλαγές.
(PPE-DE). (SV) Κύριε Πρόεδρε, "Ευρώπη σημαίνει ιδανικά, αξίες και αρχές.
Πρέπει να δώσουμε έμφαση στην πνευματική ιστορία της Ευρώπης.
Πρέπει να εργαστούμε μαζί για να αποκαταστήσουμε τις αξίες που ενώνουν την Ευρώπη.
Οι πνευματικές αξίες αναδύθηκαν από την Ευρώπη και εξαπλώθηκαν σε όλον τον κόσμο.
Πρέπει να ζήσουμε με τη συνείδησή μας" .
Αυτά είπε πριν από τρεις ώρες ο Πρόεδρος της Τσεχίας Vaclav Havel στην αίθουσα αυτή.
Σε αυτή την εποικοδομητική ομιλία, που ξεχώρισε για τη βαθιά γνώση της ανθρώπινης φύσης, για τη σοφία, την ιστορική γνώση και τη σαφή αντίληψη της πνευματικής και της χριστιανικής κληρονομιάς της Ευρώπης, ο τσέχος πρόεδρος επεσήμανε ως πηγές έμπνευσης της δράσης μας την ανθρώπινη αξιοπρέπεια και τα ανθρώπινα δικαιώματα.
Πρέπει να είμαστε ευγνώμονες που υπάρχουν τέτοιοι αρχηγοί κρατών όπως ο Vaclav Havel στην Ευρώπη μας.
Θα ήθελα να αναφερθώ σε δύο θέματα.
Το πρώτο αφορά την κοινωνία των πολιτών.
Ο Vaclav Havel ανέφερε ότι στην Ανατολική Ευρώπη τα κομουνιστικά καθεστώτα σκόρπισαν μεθοδικά σε κομμάτια την κοινωνία των πολιτών: τα λαϊκά κινήματα, τις εκκλησίες και τις ανεξάρτητες συνδικαλιστικές ενώσεις.
Αυτό γίνεται και στην Κίνα με το κίνημα Φαλούν Γκονγκ και με την καθολική και την προτεσταντική εκκλησία.
Αυτό γίνεται με τους λάμα στο Θιβέτ.
Δεν πρέπει ποτέ να ξεχνάμε την προστασία της κοινωνίας των πολιτών.
Θα ήθελα επίσης να αναφερθώ στη θανατική ποινή.
Η ΕΕ, όπως και η χώρα μου η Σουηδία, στηρίζει την αντίληψή της για τον άνθρωπο στην ίση, μοναδική και απαραβίαστη αρχή της ανθρώπινης αξιοπρέπειας.
Δεν πρέπει ποτέ να οπισθοδρομήσουμε από αυτή την αρχή.
Αυτό είπαμε στην κυβέρνηση των Ηνωμένων Πολιτειών, στην κυβέρνηση της Ρωσίας και στην κυβέρνηση της Κίνας.
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, θεωρώ ότι η προσέγγιση των κρατών μελών της ΕΕ στη Γενεύη θα πρέπει να θέσει σε προτεραιότητα τις καταστάσεις στο Κοσσυφοπέδιο, το Μεξικό, τη Σαουδική Αραβία, τη Σιέρρα Λεόνε και την Κίνα.
Αναφορικά με την Κίνα, δεν πρέπει να πεισθούμε να μην θέσουμε το ζήτημα απλώς και μόνο επειδή μπορεί να ανασταλούν οι συζητήσεις επ' αυτού.
Εντούτοις, είναι επιτακτική ανάγκη η ΕΕ να μιλά και να δρα ως μονάδα και οι απειλές για εμπορικές κυρώσεις πρέπει να ενισχύσουν και όχι να αποδυναμώσουν την απόφασή μας.
Ωστόσο, εάν οι αποφάσεις που πιθανόν να ληφθούν τελικά στη Γενεύη πρόκειται να έχουν αντίκρυσμα, τότε πρέπει να διατεθούν οι απαραίτητοι πόροι στην υπηρεσία της Υπάτου Αρμοστή για τα Ανθρώπινα Δικαιώματα.
Οι οικονομικοί πόροι των Ηνωμένων Εθνών διανέμονται με μεγάλη φειδώ, και εξαιτίας αυτού πολλά αποφασιστικά προγράμματα εξαρτώνται από τις εθελοντικές συνεισφορές για τη συνέχιση της λειτουργίας τους.
Οι πόροι χρειάζονται επίσης για την προώθηση της πρακτικής συνεργασίας και των ανθρωπίνων δικαιωμάτων, για τον στρατηγικό προγραμματισμό, την κατάρτιση προτεραιοτήτων και την ενίσχυση της επικοινωνίας μεταξύ της κοινότητας των χορηγών βοήθειας και των κρατών μελών των Ηνωμένων Εθνών.
Για τον σκοπό αυτό, η Ύπατη Αρμοστής ξεκίνησε πρόσφατα μια ετήσια έκκληση για 53 εκατ. δολάρια που θα επιτρέψουν στην υπηρεσία της να διεκπεραιώσει αυτά τα καθήκοντα.
Η Ευρωπαϊκή Ένωση και τα κράτη μέλη της θα πρέπει να δώσουν το παράδειγμα και να παράσχουν ένα σημαντικό μερίδιο από αυτούς τους πόρους.
Πράττοντάς το, όχι μόνο θα φέρουμε σε δύσκολη θέση τις Ηνωμένες Πολιτείες, ωθώντας τες να επωμισθούν τις ευθύνες τους σχετικά με τη χρηματοδότηση των Ηνωμένων Εθνών, αλλά θα καταδείξουμε επίσης ότι η δέσμευσή μας για την προστασία των ανθρωπίνων δικαιωμάτων είναι κάτι περισσότερο από στείρα ρητορική.
Κύριε Πρόεδρε, αυτή η συζήτηση αφορά κυρίως την προετοιμασία της ετήσιας συνέλευσης της Επιτροπής για τα ανθρώπινα δικαιώματα των ΗΕ, η οποία θα πραγματοποιηθεί σύντομα και για τις προσπάθειες της Επιτροπής και του Συμβουλίου στον εν λόγω τομέα.
Θα ήθελα να πω, καταρχήν, ότι είμαι ιδιαίτερα ικανοποιημένη για αυτά που αναφέρθηκαν έως τώρα, τόσο από τον κ. Patten όσο και από τον υπουργό, και θεωρώ ότι είναι θετικό το γεγονός ότι στις συζητήσεις αναφέρθηκαν η Κίνα και η Κούβα.
Η Κούβα συνεχίζει να αποτελεί τη μοναδική δικτατορία στην Νότιο Αμερική και αυτό δεν θα πρέπει να το ξεχνάμε, παρά τη συμπάθεια που έχουμε για την Κούβα.
Πρόκειται για μία δικτατορία και όχι για δημοκρατία.
Θα ήθελα, στα δύο λεπτά που διαθέτω, να επισύρω την προσοχή σας σε δύο χώρες, με τις οποίες έχω ιδιαίτερους δεσμούς.
Στην πρώτη θέση έρχεται η Ινδονησία.
Είμαστε φυσικά ικανοποιημένοι με το γεγονός ότι η Ινδονησία έχει νέα ηγεσία και ότι ο κ. Wahid και η κα Soekarnopoetri κατέλαβαν την προεδρία και την αντιπροεδρία.
Είμαστε, επίσης, ικανοποιημένοι με την κατάσταση στο Τιμόρ, η οποία εξελίσσεται αργά αλλά προς την καλή κατεύθυνση.
Αλλά θέλω να αναφερθώ στις Μολούκες, μία περιοχή η οποία βρίσκεται βορείως του Τιμόρ και όπου η βία δεν έχει κατασταλεί.
Τα δύο τελευταία χρόνια υπάρχουν χιλιάδες νεκροί.
Υπάρχουν δεκάδες χιλιάδες πρόσφυγες.
Η κατάσταση δεν ελέγχεται.
Γνωρίζω ότι αύριο ή μεθαύριο θα προβληθεί στην ολλανδική τηλεόραση μία μεγάλη εκπομπή και ότι οι άνθρωποι εκεί παρακαλούν για την αποστολή παρατηρητών, μόνο για να παρατηρήσουν τι ακριβώς συμβαίνει, και για να καταγραφεί σε κάθε περίπτωση ότι συμβαίνει, ακόμη και για αργότερα, για τις επιτροπές ανθρωπίνων δικαιωμάτων.
Η επείγουσα έκκλησή μου είναι, και αυτό αποτελεί ένα σημείο το οποίο επανειλημμένα έχει τεθεί στα ψηφίσματα: δεν μπορείτε να εξετάσετε την περίπτωση αποστολής παρατηρητών στις Μολούκες; Χιλιάδες νεκροί, χιλιάδες τραυματισμένοι, δεκάδες χιλιάδες πρόσφυγες είναι αρκετοί!
Η δεύτερη χώρα, και σε αυτή θα αναφερθώ εν συντομία επειδή ο κ. Ρatten τη γνωρίζει πολύ καλά, είναι η Βιρμανία.
Δεν θα πρέπει να αποσιωπούμε την κατάσταση στη Βιρμανία.
Έχω την εντύπωση ότι αυτή η χώρα σιγά-σιγά ξεχνιέται.
Εδώ και 10 χρόνια, υπάρχει μία εκλεγμένη πρόεδρος η οποία βρίσκεται υπό κατ' οίκον περιορισμό.
Εδώ και 10 χρόνια δεν λειτουργεί το Κοινοβούλιο.
Πολυάριθμα μέλη του κοινοβουλίου έχουν δολοφονηθεί ή έχουν διαφύγει, ενώ στη Βιρμανία παραμένουν ελάχιστοι.
Υπάρχουν εκατοντάδες χιλιάδες πρόσφυγες στην Ταϊλάνδη και την Ινδία, προερχόμενοι από τη Βιρμανία και, εντούτοις, σε αυτή τη χώρα δεν φαίνεται να δίδεται η απαιτούμενη προσοχή.
Θεωρώ, και βέβαια στο πλαίσιο της αλλαγής στην Ινδονησία, ότι θα πρέπει και η Βιρμανία να περιληφθεί στην ημερήσια διάταξη.
Δεν είναι δυνατόν η κα Aung San Sui Kyi να αισθάνεται εγκαταλελειμμένη ακόμη και από την Ευρώπη.
Το αίτημά μου είναι, επομένως, και αυτή τη χώρα να την τοποθετήσουμε σε υψηλή θέση στην ημερήσια διάταξη.
Κύριε Πρόεδρε, κύριε Πρόεδρε του Συμβουλίου, κύριε Επίτροπε, η κατοχύρωση της θέσης της Ευρωπαϊκής Ένωσης στον κόσμο δεν μπορεί να θεμελιώνεται αποκλειστικά και μόνο στην οικονομική εξουσία.
Ένα χαρακτηριστικό γνώρισμα που μας διακρίνει είναι η συστηματική αναφορά στα ανθρώπινα δικαιώματα, είτε εκ μέρους μας είτε από εκείνων με τους οποίους διατηρούμε σχέσεις.
Το Ευρωπαϊκό Κοινοβούλιο υπήρξε ο κυριότερος πόλος προαγωγής και προάσπισης των ανθρωπίνων δικαιωμάτων, διότι κατάφερε να ξεπεράσει τους περιορισμούς που απορρέουν από εθνικούς εγωισμούς και από την ανάγκη υπεράσπισης των "εθνικών συμφερόντων" , μια ανάγκη που αντανακλάται καμιά φορά σε θέσεις των κρατών μελών, αλλά επίσης σε τοποθετήσεις άλλων θεσμικών οργάνων της Ευρωπαϊκής Ένωσης.
Αυτός είναι ο λόγος που μας επιτρέπει να δηλώσουμε, λόγου χάρη, ότι το Ευρωπαϊκό Κοινοβούλιο ουδέποτε άφησε να περιπέσει σε λήθη η κατάσταση στο Ανατολικό Τιμόρ, κάτι που θα προσέφερε τις χειρότερες υπηρεσίες στην υπόθεση της εξεύρεσης μιας δίκαιης λύσης για το λαό της περιοχής, ο οποίος ανέκαθεν αντιτίθετο στην ινδονησιακή κατοχή.
Αυτός είναι επίσης ο λόγος για τον οποίο, μόλις προσφάτως, εκφράσαμε την αντίθεσή μας στις πωλήσεις όπλων στην Ινδονησία, μια θέση την οποία, δυστυχώς, το Συμβούλιο δεν ασπάστηκε.
Δεν αρκεί όμως απλώς να αποτρέπουμε την εμφάνιση ή να θέτουμε τέρμα σε αποτρόπαιες επιθετικές ενέργειες που διαπράττονται από άτομα ή οργανωμένους φορείς εναντίον των ασθενέστερων.
Έχει ουσιαστική σημασία, άπαξ και σημειώνονται παρόμοιες παραβιάσεις, να φροντίζουμε ώστε να μη μένουν ατιμώρητοι οι υπαίτιοι, όποιοι κι αν είναι αυτοί και όπου κι αν δραστηριοποιούνται, στην Ινδονησία ή στην Αγκόλα, στην Κούβα, στην Κίνα ή στη Βιρμανία, είτε πρόκειται για πολιτικούς είτε για στρατιωτικούς, είτε αυτοί είναι απλοί φαντάροι είτε στρατηγοί, ή ακόμη και υπουργοί.
Ας φροντίσουμε για την απονομή δικαιοσύνης στην Ινδονησία.
Ας μεριμνήσουμε ώστε να υπάρξει δικαιοσύνη στο Ανατολικό Τιμόρ.
Ο Πρόεδρος Wahid χρειάζεται τη βοήθειά μας για να αντεπεξέλθει στη δύσκολη κατάσταση που καλείται να αντιμετωπίσει.
Είναι καίριο το γεγονός ότι σε αυτό το ψήφισμα συμπεριελήφθη μια ρητή αναφορά στο Ανατολικό Τιμόρ, κατόπιν πρωτοβουλίας του ΕΛΚ.
Θα πρέπει να βρεθούν και να τιμωρηθούν οι υπαίτιοι των γεγονότων που συντελέστηκαν εκεί, κάποια επεισόδια των οποίων παρακολούθησα ως αντιπρόσωπος του Κοινοβουλίου.
Το να γίνεται λόγος για το Ανατολικό Τιμόρ σημαίνει επίσης ότι τίθεται επί τάπητος η κατάσταση των δεκάδων χιλιάδων Τιμοριανών προσφύγων που βιώνουν σε ινδονησιακό έδαφος κάτω από απάνθρωπες συνθήκες, υπό την επιτήρηση Ινδονησίων στρατιωτικών και μελών παραστρατιωτικών ομάδων, και που χρησιμοποιούνται ως ανταλλακτικό νόμισμα.
Πρόκειται για μια απαράδεκτη κατάσταση η οποία θα πρέπει αμέσως να τερματιστεί.

Κύριε Πρόεδρε, επιτρέψτε μου να προβώ σε ορισμένα σύντομα σχόλια εξ ονόματος της Προεδρίας του Συμβουλίου. Καταρχάς θα ήθελα να υπενθυμίσω ότι το έργο της Προεδρίας αποτελεί, πρώτα και κύρια, ένα έργο συντονισμού, μια προσπάθεια αναζήτησης κοινών θέσεων αναφορικά με τις πρωτοβουλίες που θα πρέπει να υιοθετήσουν οι Δεκαπέντε στους κόλπους του Συμβουλίου.
Θα ήθελα επίσης να σας υπενθυμίσω ότι η εμπειρία από προγενέστερες συνόδους της Επιτροπής για τα Δικαιώματα του Ανθρώπου ανέδειξε - χάριν ακριβώς του έργου συντονισμού που επιτελούν οι διαδοχικές Προεδρίες - μια σημαντική ικανότητα της Ευρωπαϊκής Ένωσης να τονίζει το ρόλο της ως οντότητας με δική της πολιτική στο πλαίσιο της εν λόγω επιτροπής, έναν ρόλο που οφείλουμε να διατηρήσουμε.
Θα επιθυμούσα ακόμη να επισημάνω ότι η συμμετοχή του Ευρωπαϊκού Κοινοβουλίου στις προπαρασκευαστικές εργασίες είναι σημαντική ενόψει της συνεπούς διατράνωσης των θέσεων της Ευρωπαϊκής Ένωσης, όσον αφορά τις διαφορετικές καταστάσεις, οπότε η Προεδρία αποδέχεται με ιδιαίτερη ευχαρίστηση όλες τις προτάσεις, και συγκεκριμένα όλες τις συνεισφορές που εμπεριέχονται στα κείμενα των κατατιθέμενων ψηφισμάτων.
Θα ήθελα επίσης να υπογραμμίσω ότι - όπως επεσήμαναν πολλοί εκ των κυρίων βουλευτών - η πολιτική για τα ανθρώπινα δικαιώματα κατέχει κεντρική θέση στη διατράνωση της ευρωπαϊκής ταυτότητας, και ότι ο σεβασμός των ανθρωπίνων δικαιωμάτων θα πρέπει να εκλαμβάνεται ως ουσιαστική αρχή για τις σχέσεις διεθνούς συνεργασίας που διατηρεί η Ευρωπαϊκή Ένωση.
Εξ ου και η αναγκαιότητα να προωθήσουμε με τη μέγιστη δυνατή συνέπεια την ευρωπαϊκή πολιτική στον τομέα των ανθρωπίνων δικαιωμάτων, κάτι που μας υποχρεώνει, προφανώς, να προβάλλουμε σαφείς και αταλάντευτες θέσεις αναφορικά με τις καταστάσεις που κρίνουμε ως περισσότερο απαράδεκτες, όπως είναι συγκεκριμένα η κατάσταση που επικρατεί στην Κίνα, την οποία ανέφεραν πολλοί εκ των κυρίων βουλευτών.
Αλλά επίσης καταγράφουμε τις ανησυχίες που εξέφρασαν πολλοί άλλοι βουλευτές σχετικά με καταστάσεις που επικρατούν σε άλλες χώρες, ιδίως τις αναφορές στην Ινδονησία, ή στην κατάσταση στο Τιμόρ, ή ακόμη στην κατάσταση στις Μολούκες ή στη Βιρμανία, τις οποίες οφείλουμε να λάβουμε υπόψη μας.
Δεν μπορώ ωστόσο να ολοκληρώσω δίχως να σχολιάσω μια συγκεκριμένη τοποθέτηση του κυρίου Van Hecke σχετικά με την κατάσταση των ανθρωπίνων δικαιωμάτων στην Αφρική, καθώς και αναφορικά με το ρόλο και τις προτεραιότητες της πορτογαλικής Προεδρίας, ο οποίος αμφισβητεί την ειλικρίνεια των επιλογών μας, όσον αφορά την προτεραιότητα που προσδώσαμε στις σχέσεις με την Ευρωπαϊκή Ένωση.
Θα επιθυμούσα απλώς να επισημάνω ότι η πορτογαλική Προεδρία, στους λιγοστούς αυτούς δύο μήνες της θητείας της, κατάφερε να διοργανώσει για πρώτη φορά ένα, έστω και άτυπο, Συμβούλιο Υπουργών Ανάπτυξης, η ημερήσια διάταξη του οποίου περιστράφηκε ακριβώς γύρω από τις σχέσεις ανάμεσα στην Ευρωπαϊκή Ένωση και την Αφρική - και οι Υπουργοί Ανάπτυξης των Δεκαπέντε συνήλθαν στη Λισαβόνα ακριβώς για να ασχοληθούν με αυτό το θέμα και να καθορίσουν τη νέα διάσταση που πρέπει να προσδοθεί στις συγκεκριμένες σχέσεις.
Και οφείλω να υπογραμμίσω το γεγονός ότι μπορέσαμε να ολοκληρώσουμε τις σημαντικές διαπραγματεύσεις ενόψει της υπογραφής της νέας σύμβασης η οποία θα αντικαταστήσει τη Σύμβαση της Λομέ, όπως επίσης το ότι καταφέραμε, κατόπιν εξαιρετικά περίπλοκων και δύσκολων διαπραγματεύσεων, να πραγματοποιήσουμε ή να προετοιμάσουμε τη διεξαγωγή της πρώτης διάσκεψης κορυφής μεταξύ Ευρωπαϊκής Ένωσης και Αφρικής.
Για το λόγο αυτό αισθάνθηκα την ανάγκη να δώσω μία άμεση απάντηση στη σχετική ερώτηση που έθεσε ο κύριος Van Hecke.
Κύριε Πρόεδρε, η συζήτηση αυτή είναι πολύ χρήσιμη.
Μια δυο παρεμβάσεις αναφέρθηκαν σε συγκεκριμένα θέματα, για τα οποία έχουμε λάβει βεβαίως τη σύσταση να τα σκεφθούμε πολύ προσεκτικά.
Επί παραδείγματι, η κυρία Maij-Weggen αναφέρθηκε τόσο στην Ινδονησία όσο και στη Μπούρμα και έκανε ορισμένες σημαντικές παρατηρήσεις για τις δύο αυτές χώρες και για την κατάσταση των ανθρωπίνων δικαιωμάτων εκεί.
Θα ήθελα να επικεντρωθώ εν συντομία σε ένα δυο θέματα που κυριάρχησαν στη συζήτησή μας.
Ένας από τους πολύ αρχικούς ομιλητές, ο κ. Wuori, έκανε λόγο για τις παρατηρήσεις που διατύπωσε νωρίτερα σήμερα ο κ. Havel.
Ήταν μια αξιόλογη ομιλία και ελπίζω ο κ. Gollnisch, ο οποίος αδυνατούσε πλέον να παρευρίσκεται εδώ, να μπόρεσε να ακούσει επίσης αυτή την ομιλία.
Ελπίζω επίσης, εάν υπάρχει ζωή στο διάστημα, όπως υπέθεσε ο κ. Newton Dunn, να είχε συντονισθεί και με την ομιλία του κ. Havel.
Ο κ. Havel μας υπενθύμισε ότι η Ένωση δεν είναι μόνο αγορές και βελτίωση του ΑεγχΠ, είναι μια Ένωση αξιών που αντανακλάται στις Συνθήκες και στις υποχρεώσεις μας σε όλον τον τομέα της εξωτερικής βοήθειας, που αντανακλάται πολύ συγκεκριμένα σε αυτά που είμαστε επιφορτισμένοι να πράξουμε.
Πώς εφαρμόζουμε όσα αναφέρουν οι Συνθήκες με όλα αυτά τα λόγια για τα προγράμματα αναπτυξιακής βοήθειας;
Ένας δυο αξιότιμοι βουλευτές, ο κ. Ferber και ο κ. Cushnahan, μίλησαν για το χάσμα μεταξύ ρητορικής και πραγματικότητας.
Ο κ. Cashman είπε, και είναι σωστό κατά μία έννοια, ότι τα λόγια δεν υποκαθιστούν την πραγματική δράση.
Ασφαλώς, τα λόγια κάνουν ελαφρώς καλύτερη την κατάσταση, μια παρατήρηση που διατύπωσε η κυρία Malmstrφm.
Δήλωσε ότι είχε λάβει μια επιστολή από τον κινέζο πρεσβευτή, έναν πολύ αξιαγάπητο και πανέξυπνο αντιπρόσωπο και υπηρέτη της χώρας του, με την οποία της δήλωνε ότι έσφαλε και ότι η στάση του Ευρωπαϊκού Κοινοβουλίου ήταν λανθασμένη σχετικά με τα ανθρώπινα δικαιώματα στην Κίνα.
Νομίζω ότι μετά την παρέμβασή της θα λάβει βροχή επιστολών από τις κινεζικές αρχές.
Θα μπορέσει να γεμίσει ένα ολόκληρο ντουλάπι με επιστολές που αφορούν ισχυρισμούς για την πραγματική κατάσταση στην Κίνα.
Νομίζω ότι η κυρία Malmstrφm αντανακλούσε τις ιδέες πολλών ΜΚΟ, πολλών ανθρώπων που θαυμάζουν τον κινεζικό πολιτισμό, αλλά ανησυχούν για τα τεκταινόμενα στην Κίνα σήμερα.
Ασφαλώς, είναι απολύτως ορθό ότι πρέπει να επιδιώξουμε να πραγματοποιήσουμε δράσεις, και η πρώτη πρώτη ομιλία του κ. Salafranca ανέφερε δύο ζητήματα εκτός από την Γενεύη τα οποία αποτελούν δράσεις, ένα εκ των οποίων κατέστη βεβαίως δυνατό χάρη στη γενναιοδωρία του Ευρωπαϊκού Κοινοβουλίου εκ μέρους των ευρωπαίων φορολογουμένων - πρόκειται για τον προϋπολογισμό που μπορούμε να διαθέσουμε σε δραστηριότητες για τα ανθρώπινα δικαιώματα - γύρω στα 100 εκατ. ευρώ που θα δαπανηθούν μέσω προγραμμάτων για τα οποία είμαι υπεύθυνος, που θα διατεθούν σε ΜΚΟ για την προώθηση των ανθρωπίνων δικαιωμάτων και του εκδημοκρατισμού.
Θέλουμε να μοιρασθούμε με το Κοινοβούλιο, όπως λένε και οι εφημέριοι, τις απόψεις μας για τον τρόπο με τον οποίο αυτό το χρηματοδοτικό πρόγραμμα για την υποστήριξη των ανθρωπίνων δικαιωμάτων μπορεί να εστιασθεί και να στοχοθετηθεί στον βέλτιστο βαθμό στα χρόνια που έρχονται.
Υπάρχει επίσης το ζήτημα που αναφέρθηκε από τον κ. Salafranca, για τον οποίο λυπάμαι που δεν μπορεί να βρίσκεται μαζί μας εδώ στο τέλος αυτής της σύντομης αλλά χρήσιμης συζήτησης.
Υπάρχει επίσης το ζήτημα της συνολικής πολιτικής μας στα ανθρώπινα δικαιώματα και η σχέση μεταξύ ανθρωπίνων δικαιωμάτων και εξωτερικής πολιτικής.
Θέλω να υπενθυμίσω στο Κοινοβούλιο ότι η Επιτροπή θα δημοσιοποιήσει, πριν από τα μέσα του έτους, μια ολοκληρωμένη θεωρητική εξέταση για να τεθούν τα ανθρώπινα δικαιώματα στο επίκεντρο της ανάπτυξης της κοινής εξωτερικής πολιτικής και πολιτικής ασφάλειας.
Είναι άκρως σημαντικό, και εάν δεν το είχα ήδη σκεφθεί, θα το σκεπτόμουν οπωσδήποτε ακούγοντας νωρίτερα σήμερα την εξαίρετη ομιλία του κ. Havel.
Η συζήτηση ήταν χρήσιμη.
Ελπίζω να μπορούμε να έχουμε και άλλες συζητήσεις σαν αυτή.
Ελπίζω να μπορέσουμε να έχουμε πιο συγκεκριμένα συζητήσεις για κάποιους από τους τρόπους με τους οποίους μπορούμε να μεταφράσουμε αυτές τις καλές προθέσεις σε επιτόπιες πράξεις εκεί που χρειάζονται, εκεί όπου οι άνθρωποι εξακολουθούν να βασανίζονται, εξακολουθούν να βιάζονται και εξακολουθούν να μην έχουν εκείνα τα ατομικά δικαιώματα που αυτό το Σώμα, όπως κι εγώ, θεωρεί αυτονόητα.
Έλαβα επτά προτάσεις ψηφίσματος, που κατατέθηκαν σύμφωνα με το άρθρο37, παράγραφος 2, του Κανονισμού, προς περάτωση της συζήτησης επί της παρούσας δήλωσης.
Η συζήτηση έληξε.
Η ψηφοφορία θα διεξαχθεί την Πέμπτη.
Κύπρος και Μάλτα
Η ημερήσια διάταξη προβλέπει την κοινή συζήτηση σχετικά με:
τη δήλωση του Συμβουλίου για τη θέση της Ευρωπαϊκής Ένωσης όσον αφορά την εξέλιξη του κυπριακού ζητήματος·
την έκθεση (Α4-0029/2000) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου για την υλοποίηση δράσεων στο πλαίσιο της προενταξιακής στρατηγικής για την Κύπρο και τη Μάλτα (COM(1999)535 - C5-0308/1999 - 1999/0199(CNS)).
Το λόγο έχει ο κ. Seixas da Costa, ως εκπρόσωπος του Συμβουλίου.
Κύριε Πρόεδρε, κύριοι βουλευτές, θα επιθυμούσα να σας μεταφέρω, εξ ονόματος της Προεδρίας του Συμβουλίου της Ευρωπαϊκής Ένωσης, ορισμένες πληροφορίες σχετικά με την επανέναρξη των ενδοκυπριακών διαπραγματεύσεων και με τις πρόσφατες εξελίξεις αναφορικά με αυτό το ζήτημα.
Εκτιμώ πως όλοι θεωρούν αυτονόητο ότι αυτό που συντελέστηκε στο Ελσίνκι στα τέλη του προηγούμενου έτους, καθώς και το νέο κλίμα που διαμορφώθηκε, συγκεκριμένα στο πλαίσιο των σχέσεων μεταξύ Ευρωπαϊκής Ένωσης και Τουρκίας, αντικατοπτρίζει ένα νέο σκηνικό στους κόλπους της Κοινότητας, το οποίο δεν μπορεί να μην επηρεάσει και την εξέλιξη των σχέσεων ανάμεσα στις δύο κοινότητες μέσα στην ίδια την Κύπρο.
Θα ήθελα να επισημάνω ότι, στις αρχές Δεκεμβρίου του παρελθόντος έτους πραγματοποιήθηκε στη Νέα Υόρκη ο πρώτος γύρος διαπραγματεύσεων, που εδώ και πολλά χρόνια είχαν διακοπεί, ανάμεσα στους εκπροσώπους των κυπριακών κοινοτήτων που ζουν στο βόρειο και το νότιο τμήμα της νήσου.
Οι εν λόγω διαπραγματεύσεις πήραν τη μορφή έμμεσων, εκ του σύνεγγυς συνομιλιών, οι οποίες διεξήχθησαν υπό τη μεσολάβηση του ειδικού αντιπροσώπου των Ηνωμένων Εθνών, κ. Αlvaro de Souto.
Ένας δεύτερος γύρος έλαβε χώρα φέτος τον Ιανουάριο, από τις 31 Ιανουαρίου, ενώ ένας τρίτος γύρος διαπραγματεύσεων προβλέπεται να ξεκινήσει στη Νέα Υόρκη στις 23 Μαΐου, με το ενδεχόμενο - αν και αυτό σε καμία περίπτωση δεν έχει επί του παρόντος επιβεβαιωθεί - οι τελευταίες αυτές συνομιλίες να μπορέσουν να είναι απευθείας και διαρκείς και οι εργασίες να παραταθούν μέχρι φέτος το Σεπτέμβριο.
Τα ζητήματα ουσίας που τίθενται επί τάπητος σε αυτές τις συνομιλίες είναι κατά βάση τέσσερα: τα θέματα ασφαλείας, τα ζητήματα που άπτονται της μορφής διακυβέρνησης, οι ρυθμίσεις για το εδαφικό και τα προβλήματα που αφορούν τους πρόσφυγες και τις αποζημιώσεις, τα οποία ανέκυψαν λόγω της κατάστασης που διαμορφώθηκε μετά τη διχοτόμηση του νησιού.
Παρά ταύτα, είχε προβλεφθεί η δυνατότητα συμπερίληψης και άλλων θεμάτων, οπότε ο εκπρόσωπος του βορείου τμήματος της νήσου, ο Rauf Denktash, πρότεινε την εγγραφή τριών καινούριων θεμάτων: το ζήτημα της κυριαρχίας, το ζήτημα των μέτρων οικοδόμησης εμπιστοσύνης και το θέμα της άρσης του εμπάργκο κατά των προϊόντων που προέρχονται από το βόρειο τμήμα της νήσου.
Από τις μέχρι τώρα διεξαχθείσες συνομιλίες προέκυψαν, κατ' ουσίαν, δύο εξελίξεις: καταρχάς, σκιαγραφείται το ενδεχόμενο δημιουργίας ενός διαύλου άμεσης επικοινωνίας ανάμεσα στην Ευρωπαϊκή Ένωση και το βόρειο τμήμα της νήσου, δίχως αυτό να συνεπάγεται κατ' ανάγκην την αναγνώριση αυτού του τμήματος της νήσου ως οντότητα με νομική υπόσταση σε διεθνές επίπεδο, με σκοπό τη διευκόλυνση της υιοθέτησης του κοινοτικού κεκτημένου, ενόψει μιας ενδεχόμενης προσχώρησης του συνόλου της νήσου, σε περίπτωση που στο μεταξύ επιτευχθεί η διευθέτηση του συνολικού προβλήματος που άπτεται της διχοτόμησης της νήσου.
Η δεύτερη εξέλιξη που θεωρούμε σημαντική συνίσταται στη δήλωση στην οποία προέβη ο Γενικός Γραμματέας των Ηνωμένων Εθνών κατά τη λήξη της πρώτης ημέρας των συνομιλιών, σύμφωνα με την οποία μια ενδεχόμενη εξεύρεση συνολικής λύσης για την κατάσταση προϋποθέτει την αναγνώριση των ιδιαιτεροτήτων του βορείου τμήματος της νήσου.
Αυτή είναι η θέση που εξέφρασε ο Γενικός Γραμματέας των Ηνωμένων Εθνών, και αποτελεί ένα δεδομένο το οποίο θα πρέπει προφανώς να λάβουμε υπόψη μας κατά τις μελλοντικές μας εκτιμήσεις.
Υπάρχουν κάποιες προσδοκίες σε ό,τι αφορά τον τρίτο γύρο των διαπραγματεύσεων, δεδομένων των προτάσεων διευθέτησης που βρίσκονται στα σκαριά και που προβάλλονται από εκπροσώπους των Ηνωμένων Πολιτειών και του Ηνωμένου Βασιλείου, οι οποίες αφορούν κυρίως τους τομείς της ασφάλειας και της συνταγματικής διάρθρωσης και που αναμένεται να υποβληθούν από πλευράς του εκπροσώπου του Γενικού Γραμματέα των Ηνωμένων Εθνών στο συγκεκριμένο γύρο διαπραγματεύσεων, κάτι που θα συμβεί σε μια χρονική στιγμή όπου θα έχουν ήδη μεσολαβήσει οι εκλογές στο βόρειο τμήμα της νήσου, οι οποίες προβλέπεται να διενεργηθούν στις 18 Απριλίου.
Η πορτογαλική Προεδρία της Ευρωπαϊκής Ένωσης αποφάσισε, όπως έκαναν άλλωστε και οι προγενέστερες Προεδρίες, να ορίσει έναν αντιπρόσωπο με εντολή να διατηρήσει επαφές με τα διάφορα μέρη που εμπλέκονται σε αυτό το ζήτημα.
Ο προαναφερόμενος αντιπρόσωπος έχει ήδη έλθει σε επαφή με όλα τα εμπλεκόμενα μέρη και παρακολούθησε, σε στενή συνεργασία με τον εκπρόσωπο του Γενικού Γραμματέα των Ηνωμένων Εθνών, τις εργασίες των διαφόρων γύρων διαπραγματεύσεων.
Ειδικότερα, πρόθεσή μας είναι να κρατήσουμε την Ευρωπαϊκή Ένωση κοντά στις εξελίξεις που αφορούν αυτό το ζήτημα, για τον πρόσθετο λόγο, βεβαίως, ότι συντρέχει το γεγονός ότι η Κύπρος αποτελεί μία χώρα υποψήφια προς ένταξη στην Ευρωπαϊκή Ένωση που βρίσκεται σε αρκετά προχωρημένο στάδιο των σχετικών διαπραγματεύσεων, ένα γεγονός που προφανώς γεννά κάποιες προσδοκίες και επιτάσσει στην ΕυρωπαΙκή Ένωση να διαδραματίσει σημαντικό ρόλο σε αυτή την υπόθεση.
Η κατεύθυνση που χαράξαμε στο πλαίσιο αυτών των συνομιλιών, καθώς και το πνεύμα της συμμετοχής μας στις διεξαγόμενες συζητήσεις, συνίσταται κατ' ουσίαν στην αξιοποίηση κάποιου κλίματος άμβλυνσης των εντάσεων που διαμορφώθηκε χάρη στην πεποίθηση, την οποία συμμεριζόμαστε όλοι, ότι είναι αναγκαίο να συνεχιστούν οι διαπραγματεύσεις και ότι η συνέχιση των διαπραγματεύσεων και η διατήρηση των ρυθμών τους συνιστούν καθεαυτά ένα ελπιδοφόρο στοιχείο όσον αφορά την εξεύρεση μίας τελικής λύσης.
Υπάρχει ακόμη ένα άλλο σημαντικό στοιχείο, το οποίο ήδη ανέφερα στην αρχή της παρέμβασής μου, και που δεν είναι άλλο από τη δέσμευση που ανέλαβε η Τουρκία να προετοιμάσει το βόρειο τμήμα της νήσου για την ένταξη.
Εκτιμούμε ότι, πέραν του ότι οφείλουμε να ερμηνεύσουμε προσεκτικά και με κάποια περίσκεψη τα συμπεράσματα του Ευρωπαϊκού Συμβουλίου του Ελσίνκι, θα πρέπει επίσης να παρακολουθήσουμε κατά πόσον οι τουρκικές αρχές είναι διατεθειμένες να συμβάλουν στη διευθέτηση αυτού του ζητήματος.
Εγώ βρέθηκα αυτοπροσώπως στην Αγκυρα, όπου είχα την ευκαιρία να συνομιλήσω με τον Πρωθυπουργό Bόlent Ecevit γι' αυτό το θέμα. Και παρά το γεγονός ότι γνωρίζουμε τις δυσκολίες και έχουμε υπόψη μας τις ιδιαίτερες ευαισθησίες και την ίδια την ιδιοσυγκρασία των Τούρκων κατά την προσέγγιση αυτού του ζητήματος, πιστεύω ωστόσο ότι διανοίγεται μια ελπιδοφόρα προοπτική την οποία δεν πρέπει να αφήσουμε ανεκμετάλλευτη.
Για να αξιοποιήσουμε αυτή την ελπιδοφόρα προοπτική οφείλουμε να συγκεράσουμε διάφορους παράγοντες, ένας εκ των οποίων - γιατί να μην το πούμε; - έχει να κάνει με αυτή καθαυτή τη δυναμική των σχέσεων μεταξύ της Τουρκίας και της Ευρωπαϊκής Ένωσης.
Και έχουμε εδώ ένα στοιχείο ουσιαστικής σημασίας για τη μελλοντική εξέλιξη αυτής της υπόθεσης.
Από την άλλη μεριά, κάτι που επίσης συνδέεται με τον ίδιο τον τρόπο με τον οποίο η Ευρωπαϊκή Ένωση καταπιάνεται με την ουσία αυτού του ζητήματος, θεωρούμε σημαντικό να ενθαρρυνθεί η ανταλλαγή πληροφοριών ανάμεσα στην Επιτροπή και τους Κυπρίους του βορείου τμήματος της νήσου, χωρίς αυτό να σημαίνει - θα πρέπει να γίνει σαφές - ότι μια τέτοια ενέργεια υπονοεί οιαδήποτε επίσημη αναγνώριση.
Εντούτοις, φρονούμε ότι - και νομίζω πως αυτή είναι και η άποψη της Επιτροπής - η οποιαδήποτε διαδικασία προσέγγισης αναφορικά με την αξιολόγηση του κεκτημένου, η οποία οδεύει προς μια πορεία συνολικής ενσωμάτωσης της νήσου στους κόλπους της Ευρωπαϊκής Ένωσης, στο πλαίσιο μίας μελλοντικής προσχώρησης, προϋποθέτει τη συμμετοχή, όσο το δυνατόν πιο σύντομα, των κοινοτήτων του βορείου τμήματος της νήσου στη συγκεκριμένη διαδικασία, αλλά και τη δυνατότητα της Ευρωπαϊκής Ένωσης να αποκτήσει πρόσβαση σε στοιχεία που θα της επιτρέπουν να προσδώσει υπόσταση στο ίδιο το σχέδιο της προσχώρησης, στο πλαίσιο των προσπαθειών της για αξιολόγηση των συνθηκών της ένταξης.
Επιπλέον, κάτι τέτοιο συνεπάγεται ότι από πλευράς του Συμβουλίου οφείλουμε να ενθαρρύνουμε την εμπλοκή της Επιτροπής στη συγκεκριμένη προσπάθεια - και νομίζω πως και αυτό το Κοινοβούλιο θα μπορεί να βοηθήσει προς αυτό το σκοπό.
Θεωρώ πως έχουμε χρέος να απευθύνουμε ένα μήνυμα εμπιστοσήνης στην Επιτροπή όσον αφορά το ρόλο της σε αυτή την υπόθεση.
Από την άλλη, τέλος, έχω την άποψη - και αυτό αποτελεί επίσης πρόθεση της Προεδρίας - ότι θα πρέπει να συνεχίσουμε να συνεργαζόμαστε ενεργά με τα Ηνωμένα Έθνη, δεδομένης της επιδεξιότητας, της εξυπνάδας και της ικανότητας που επέδειξαν ο Γενικός Γραμματέας και ο ίδιος ο μηχανισμός των Ηνωμένων Εθνών κατά την καθοδήγηση των συνομιλιών, και ειδικότερα στο πλαίσιο των προσπαθειών τους να συμβάλουν στην εναρμόνιση των θέσεων των εμπλεκόμενων μερών.
Όπως είπα στην αρχή της παρέμβασής μου, διαπιστώνουμε ότι τα συμπεράσματα της ευρωπαϊκής Συνόδου Κορυφής του Ελσίνκι, που πραγματοποιήθηκε πέρυσι το Δεκέμβριο, είχαν καταφανή αντίκτυπο όσον αφορά την εξέλιξη των θέσεων των διαφόρων μερών που εμπλέκονται στη διαδικασία.
Η κυβέρνηση της Λευκωσίας εξεδήλωσε την ικανοποίησή της με τα συμπεράσματα του Ελσίνκι, που αφήνουν ανοικτό το ενδεχόμενο προσχώρησης στην Ευρωπαϊκή Ένωση δίχως προηγούμενη διευθέτηση του προβλήματος της διχοτόμησης της νήσου.
Δεν μπορώ ωστόσο να μην επισημάνω ότι οι ίδιες αυτές αρχές εκφράζουν ανησυχίες αναφορικά με τις πιέσεις που ενδεχομένως θα δεχθούν, ώστε να επιλύσουν τα προβλήματα που απορρέουν από τη διχοτόμηση, η αντιμετώπιση των οποίων, προφανώς, περνά από μια σειρά παραχωρήσεων.
Το ζήτημα αυτό έχει να κάνει με την εξέλιξη που σημειώθηκε όσον αφορά τον εκτοπισμό πληθυσμών και με το ενδεχόμενο ανακατανομής των εκτοπισθέντων πληθυσμών σε περίπτωση εξεύρεσης μας διαφορετικής λύσης για το πρόβλημα της νήσου.
Από την πλευρά τους, οι Τουρκοκύπριοι εκφράζουν φόβους - και αυτό οφείλουμε να το ομολογήσουμε - πως η ανακήρυξη της Τουρκίας ως υποψήφιο μέλος της Ευρωπαϊκής Ένωσης θα μπορούσε ίσως να οδηγήσει σε λιγότερη αδιαλλαξία από μεριάς της Αγκυρας σχετικά με αυτό το ζήτημα.
Εκτιμώ ότι, ανεξαρτήτως των όποιων φόβων ενδέχεται να εκφράζουν οι δύο κοινότητες ενόψει της συντελούμενης προσέγγισης, τα ζητήματα που προανέφερα, που ίσως οδηγήσουν σε αρνητική αντίληψη της κατάστασης από πλευράς των αρχών αμφοτέρων των μερών, θα μπορούσαν επίσης να αναδειχθούν και σε ουσιαστικό υπόβαθρο ώστε να γεννηθούν κάποιες ελπίδες για εξεύρεση μιας οριστικής λύσης του προβλήματος.
Στην πορεία εξεύρεσης αυτής της οριστικής λύσης, είναι σαφές ότι, βασική επίδραση θα έχει ένα από τα σημαντικότερα στοιχεία που σηματοδοτούν τις σχέσεις στην περιοχή κατά την τρέχουσα περίοδο: η εξαιρετικά θετική εξέλιξη των σχέσεων μεταξύ Αθηνών και Αγκυρας και ο σημαντικότατος ρόλος που έπαιξαν σε αυτή την εξέλιξη τόσο ο υπουργός Εξωτερικών Γεώργιος Παπανδρέου όσο και ο Τούρκος υπουργός Εξωτερικών Ismail Cem.
Πιστεύουμε πως, σε αυτό το πλαίσιο, συντρέχουν οι προϋποθέσεις για μια θετική εξέλιξη.
Όσο μας αφορά, από πλευράς της Προεδρίας του Συμβουλίου, δεν θα παύσουμε να παρακολουθούμε πολύ προσεκτικά αυτή την εξέλιξη, δεν θα παύσουμε να συνεργαζόμαστε με τον Γενικό Γραμματέα και με τον προσωπικό του αντιπρόσωπο σε αυτή την υπόθεση.
Θα ενημερώσουμε τα κοινοτικά θεσμικά όργανα σχετικά με το τί μπορούμε να κάνουμε και αναφορικά με τις δυνατότητες που μας προσφέρονται στον τομέα των συνδυασμένων προσπαθειών, σε πολιτικό επίπεδο αλλά επίσης και από κοινού με την Επιτροπή η οποία, στο πλαίσιο της διαχειριστικής ικανότητας που διαθέτει σχετικά τη διαδικασία ένταξης, είναι σε θέση να επιτύχει προόδους.
Ειδικότερα, θα παράσχουμε ενημέρωση σχετικά με κάθε ένδειξη διαλλακτικότητας από πλευράς αμφοτέρων των εμπλεκόμενων μερών σε αυτή την υπόθεση.
Κύριε Πρόεδρε, ακούσαμε τις δηλώσεις του Συμβουλίου και της Ευρωπαϊκής Επιτροπής και ήθελα να κάνω τις εξής παρατηρήσεις:
Κύριε Πρόεδρε του Συμβουλίου, αντιλαμβάνομαι την ευαισθησία με την οποία αντιμετωπίζετε το θέμα και την προσπάθεια που κάνετε για την επαφή με την τουρκοκυπριακή πλευρά, όμως ίσως θα ήταν σαφέστερο και σωστότερο αν και το λεξιλόγιο που χρησιμοποείτε δεν άφηνε υποψίες ότι είναι δυνατόν να επιχειρείτε κάποιου είδους έμμεση αναγνώριση, παρά το ότι τονίσατε ότι δεν πρόκειται για κάτι τέτοιο.
Π.χ. εγώ δεν θα έλεγα η κυβέρνηση της Λευκωσίας.
Πρόκειται για την κυπριακή κυβέρνηση, κύριε Πρόεδρε του Συμβουλίου, δεν πρόκειται για την κυβέρνηση της Λευκωσίας.
Η κυβέρνηση αυτή έχει προτείνει τον τρόπο με τον οποίο μπορεί να συμμετάσχει η τουρκοκυπριακή πλευρά, και νομίζω ότι το σωστό είναι για το Συμβούλιο και την Επιτροπή να ωθήσει την τουρκοκυπριακή πλευρά ώστε να συμμετάσχει θεσμικά στο πλαίσιο των διαπραγματεύσεων που γίνονται από την Κυπριακή Δημοκρατία.
Από την άλλη πλευρά, ο τρόπος που έτυχε χειρισμού μέχρι σήμερα το θέμα του τέλους των πρωτοκόλλων και της προενταξιακής στρατηγικής μας δημιουργεί κάποιες αμφιβολίες.
Εγώ δεν αντιλαμβάνομαι γιατί θα πρέπει να γίνει εξαίρεση για τις δύο μικρές χώρες·ή γιατί χρειαζόταν σύγκρουση ανάμεσα στα θεσμικά όργανα·ή πίεση του Κοινοβουλίου για να μπουν τα κεφάλαια στο κεφάλαιο 7 για την προενταξιακή στρατηγική.
Είναι δυνατόν ολόκληρη Ευρωπαϊκή Ένωση να μεταχειρίζεται κατ' αυτόν τον τρόπο δύο μικρές χώρες στα όρια της Ένωσης, που και τις χρειάζεται αλλά και έχουν όλους τους τρόπους για να λειτουργήσουν μέσα στην Ένωση και θεωρούνται ότι ήδη θα μπορούσαν να μετέχουν στην οικονομική και νομισματική ένωση;
Όπως είπε ο Επίτροπος, και συμφωνώ μαζί του, είναι θέμα πολιτικής απόφασης.
Και πρόκειται για μικρή πολιτική απόφαση, κύριε Πρόεδρε του Συμβουλίου, έναντι μεγάλων πλεονεκτημάτων, και κυρίως της βοήθειας προκειμένου οι δύο κοινότητες να αποτελέσουν ουσιαστικά ένα κράτος, να υπάρξει ουσιαστική επαναπροσέγγιση ­ διότι υπήρχε κάποτε προσέγγιση ανάμεσα στις δύο κοινότητες ­ και η Κυπριακή Δημοκρατία, πραγματικά, να απαλλαγεί από τα στρατεύματα κατοχής.
Κύριε Πρόεδρε, αγαπητοί συνάδελφοι, στο πλαίσιο της διαδικασίας διαβούλευσης, μας υποβλήθηκε πρόταση κανονισμού του Συμβουλίου για την υλοποίηση δράσεων στο πλαίσιο της προενταξιακής στρατηγικής για την Κύπρο και τη Μάλτα.
Αυτή η πρόταση είναι πανομοιότυπη με εκείνη που υποβλήθηκε για άλλες υποψήφιες χώρες και, μόλις τεθεί σε ισχύ, θα αντικαταστήσει τα χρηματοδοτικά πρωτόκολλα που έχουν λήξει.
Τα προενταξιακά μέσα έχουν ως προορισμό να παράσχουν μία τεχνική και οικονομική συνδρομή στις προσπάθειες των υποψηφίων χωρών προκειμένου να ανταποκριθούν στις απαιτήσεις του κοινοτικού κεκτημένου.
Πράγματι, η αναλυτική εξέταση εκ μέρους της Επιτροπής έδειξε ότι η Κύπρος και η Μάλτα - αν και η Παγκόσμια Τράπεζα τις έχει κατατάξει στην κατηγορία των χωρών με υψηλά εισοδήματα - παρουσιάζουν τα ίδια προβλήματα με τις ΧΚΑΕ στη μεταφορά του κοινοτικού δικαίου, λόγω της ανεπάρκειας της διοικητικής και δικαστικής ικανότητάς τους.
Κατά την εξέταση στην επιτροπή της εξαιρετικής έκθεσης του κ. Brok διευκρινίστηκε ότι, οι δύο αυτές χώρες μπορούν επίσης να επωφεληθούν και από τη δημοσιονομική γραμμή MEDA για οριζόντιες δράσεις περιφερειακού ενδιαφέροντος.
Θα παρακαλούσα τον κ. Επίτροπο να το επιβεβαιώσει ρητά.
Όσον αφορά την Κύπρο, πρέπει να διευκρινίσουμε ότι ένα τμήμα της τεχνικής και οικονομικής βοήθειας που προβλέπεται από τα μέσα θα αποσκοπεί στην προσέγγιση της ελληνικής και της τουρκικής κοινότητας, και στην οριστική λύση του προβλήματος της διαίρεσης του νησιού.
Οι δηλώσεις του Συμβουλίου και της Επιτροπής σχετικά με το κυπριακό ήταν επομένως ιδιαίτερα εύστοχες και ευχαριστώ γι' αυτό τον Προεδρεύοντα του Συμβουλίου και τον Επίτροπο κ. Verheugen.
Από τις 4 Ιουλίου 1990, ημερομηνία υποβολής της αίτησης ένταξης της Κύπρου, το Ευρωπαϊκό Κοινοβούλιο, με πολυάριθμα ψηφίσματα, δεν έπαψε να ζητεί μία πολιτική λύση που θα συμβαδίζει με το διεθνές δίκαιο και με τα σχετικά ψηφίσματα του Συμβουλίου Ασφαλείας των Ηνωμένων Εθνών.
Τον Απρίλιο του 1999, για μια ακόμα φορά, το Κοινοβούλιο επανέλαβε τη θέση του, σύμφωνα με την οποία η ένταξη της Κύπρου πρέπει να είναι επωφελής για ολόκληρη τη νήσο και να διευκολύνει την εξεύρεση πολιτικής λύσης, αλλά η τελευταία δεν πρέπει να αποτελεί προϋπόθεση για την ένταξη.
Με άλλα λόγια, η πολιτική λύση δεν πρέπει να κρατά όμηρο την ένταξη.
Οι δύο διαδικασίες είναι χωριστές διαδικασίες.
Αυτή η ξεκάθαρη θέση του Σώματός μας είχε προκαλέσει κάποιες αντιδικίες.
Πρέπει λοιπόν να εκφράσουμε την ικανοποίησή μας για το γεγονός ότι το Ευρωπαϊκό Συμβούλιο του Ελσίνκι έδωσε τέλος στις θεωρίες περιλαμβάνοντας στα συμπεράσματά του το απόσπασμα που παραθέτω: "αν μέχρι τη στιγμή της ολοκλήρωσης των ενταξιακών διαπραγματεύσεων δεν έχει επιτευχθεί κάποιος διακανονισμός, η απόφαση του Συμβουλίου σχετικά με την ένταξη θα ληφθεί παρ' όλα αυτά, χωρίς το προαναφερόμενο να αποτελεί απαραίτητη προϋπόθεση γι' αυτήν" .
Εφόσον τα πράγματα είναι σαφή, ας ελπίσουμε τώρα ότι η βελτίωση του κλίματος στις σχέσεις μεταξύ Ευρωπαϊκής Ένωσης και Τουρκίας και στις ελληνοτουρκικές σχέσεις θα επηρεάσει ευνοϊκά την τουρκοκυπριακή κοινότητα και ότι η τελευταία θα άρει την άρνησή της να στείλει αντιπροσώπους στις ενταξιακές διαπραγματεύσεις.
Η παρουσία αυτών των αντιπροσώπων δεν θα προκαταλάμβανε με κανέναν τρόπο την οριστική πολιτική λύση. Αντίθετα μάλιστα.
Θα επέτρεπε την προβολή των συμφερόντων όλων των πλευρών, σε μία χρονική στιγμή κατά την οποία η Κύπρος, με την ενσωμάτωσή της στην Ευρωπαϊκή Ένωση, ετοιμάζεται για μια αποφασιστική καμπή στην ιστορία της.
Κύριε Πρόεδρε, και εγώ θα εκφράσω τη χαρά μου όπως και οι προηγούμενοι ομιλητές για το γεγονός ότι τώρα υπάρχουν καλύτερες δυνατότητες για την προώθηση των εξελίξεων στην Κύπρο, σε συνδυασμό με το γεγονός ότι οι σχέσεις μεταξύ Τουρκίας και ΕΕ, καθώς και Τουρκίας Ελλάδος, έχουν βελτιωθεί.
Πιστεύω επίσης ωστόσο ότι από τη μεριά της ΕΕ πρέπει να συμβάλουμε εποικοδομητικά.
Πιστεύω επίσης - όπως ήδη αναφέρθηκε - ότι υπάρχουν ορισμένα προβλήματα όσον αφορά τον χρηματοπιστωτικό κανονισμό τα οποία χρήζουν επίλυσης.
Αναφέρομαι βέβαια στην προενταξιακή ενίσχυση, η οποία υπάγεται στην κατηγορία 7.
Πέρυσι το Κοινοβούλιο αποδέχτηκε κατ' εξαίρεση ότι τα χρήματα για αυτές τις πιστώσεις θα υπάγονταν στην κατηγορία 4 και κατ' αυτόν τον τρόπο οι δύο αιτούσες χώρες δεν θα τύχουν της ίδιας μεταχείρισης όπως οι αιτούσες χώρες της Κεντρικής και Ανατολικής Ευρώπης, ενώ πρέπει να τύχουν της ίδιας μεταχείρισης, σύμφωνα με τις δηλώσεις της Συνόδου Κορυφής του Ελσίνκι.
Πρέπει λοιπόν να προβλεφθούν πόροι για την κατηγορία 7, όπου ίσως καταστεί αναγκαία μια αναθεώρηση των χρηματοπιστωτικών προοπτικών.
Αυτός είναι ο κόμπος του προβλήματος.
Το βασικό θέμα είναι τα χρήματα για την προενταξιακή ενίσχυση της Κύπρου και της Μάλτας να προέρχονται από την κατηγορία 7 και να γίνει μια αναθεώρηση των χρηματοπιστωτικών προοπτικών, διότι εάν δεν συμφωνήσει με αυτό το Συμβούλιο τότε έρχεται σε σύγκρουση με τις ίδιες του τις αποφάσεις που πήρε στο Ελσίνκι τον Δεκέμβριο.
Όσον αφορά το ποσό που αναφέρεται στην έκθεση Blok, τα 130 εκατομμύρια ευρώ, θέλω και εγώ εξ ονόματος της Ομάδας των Φιλελευθέρων να πω ότι πρέπει να βρούμε ένα ποσό, πρέπει να καταλήξουμε σε μια συμφωνία για την αύξηση του ποσού.
Το σημαντικότερο είναι να εξασφαλιστεί ένα πολυετές πρόγραμμα στη σωστή κατηγορία, ούτως ώστε να ξεκινήσει η διαδικασία σχεδιασμού για την Κύπρο και τη Μάλτα.
Κύριε Πρόεδρε, η Ομάδα των Πρασίνων/Ευρωπαϊκή Ελεύθερη Συμμαχία τάσσεται υπέρ της απόφασης που ενέκρινε το Ευρωπαϊκό Συμβούλιο του Ελσίνκι, σύμφωνα με την οποία η διευθέτηση της σύγκρουσης δεν μπορεί να αποτελεί προϋπόθεση για την ένταξη της Κύπρου.
Πρέπει να διατηρηθεί η ισχυρή πίεση στην κυβέρνηση της Κύπρου, αλλά η θέληση της πλειονότητας του πληθυσμού δεν μπορεί να είναι αντικείμενο blackmail, εκβιασμού ενός μέρους του, επειδή, μεταξύ άλλων, τρέφουμε μεγάλες αμφιβολίες ως προς την αντιπροωπευτικότητα της κυβέρνησης εκείνης της πλευράς της νήσου.
Είναι φανερό ότι το παράθυρο ευκαιριών - "janela de oportunidades" (ελπιδοφόρα προοπτική), που αναφέρθηκε από την Προεδρία - πρέπει να αξιοποιηθεί στο έπακρο.
Είμαστε όμως επίσης πεπεισμένοι ότι, παρά τη βελτίωση των σχέσεων Ελλάδας-Τουρκίας, αυτό δεν μπορεί να είναι αρκετό.
Η διευθέτηση της σύγκρουσης στην Κύπρο προϋποθέτει κυρίως τη βελτίωση των σχέσεων μεταξύ των δύο κοινοτήτων, ενόψει της συγκρότησης - όχι πολύ μακρινής, ελπίζουμε - μιας ομοσπονδίας.
Συγκεκριμένα, πρέπει να εργαστούμε για την επίλυση του ζητήματος της εγκαθίδρυσης μιας πραγματικής ελεύθερης κυκλοφορίας, του προβλήματος της αποστρατιωτικοποίησης και του αφοπλισμού της νήσου.
Η Ευρωπαϊκή Ένωση πρέπει να αναλάβει πιο αποφασιστικά, πέρα από τη χρηματοδοτική συνδρομή - σημαντική ασφαλώς - ενεργό ρόλο εγγυητή και υποστηρικτή των επαφών μεταξύ των δύο κοινοτήτων, προωθώντας βήματα συζήτησης και μέτρα οικοδόμησης εμπιστοσύνης.
Θα ήθελα να πω ότι τη στιγμή αυτή νιώθω έντονα την απουσία, εντός του Ευρωπαϊκού Κοινοβουλίου, του Alex Langer, που ήταν ένας "οικοδόμος" της ειρήνης και ένα παράδειγμα για όλους μας για το πώς οικοδομείται η συμβίωση μεταξύ των λαών.
Κύριε Πρόεδρε, η αναφορά στον διάλογο μεταξύ των δύο κοινοτήτων της Κύπρου υπό την αιγίδα του ΟΗΕ μάς υπενθυμίζει ότι 26 χρόνια μετά την εισβολή του τουρκικού στρατού στο νησί, η κατοχή του 40% σχεδόν του εδάφους με 35.000 στρατιώτες, με βαριά οπλικά συστήματα, η εγκατάσταση πάνω από 50.000 εποίκων συνεχίζεται ακόμα κατά πλήρη παράβαση των ψηφισμάτων του Συμβουλίου Ασφαλείας των Ηνωμένων Εθνών πάνω στο ζήτημα αυτό.
Τι μπορεί να κάνει η Ευρωπαϊκή Ένωση στο πλαίσιο αυτό έτσι ώστε, χωρίς να παρέμβει στα ζητήματα που αφορούν μόνον τους Κυπρίους, να μπορέσει να ενθαρρύνει την αναζήτηση μίας δίκαιης και βιώσιμης λύσης στο τραγικό αυτό πρόβλημα, που αφορά μία χώρα η οποία συνδέεται με την Ευρωπαϊκή Κοινότητα εδώ και τριάντα σχεδόν χρόνια και η οποία καλείται να ενσωματωθεί στην Ένωση τα προσεχή χρόνια;
Ακουσα, κυρίως από το Συμβούλιο, λόγια ή σιωπές που ήταν κάπως διφορούμενα και που πρέπει, κατά τη γνώμη μου, να διευκρινιστούν με σαφήνεια.
Νομίζω ότι έγκειται σε μας, κατά πρώτο λόγο, να υπενθυμίσουμε το κυρίαρχο σημείο αναφοράς ως προς το ζήτημα αυτό για ολόκληρη τη διεθνή κοινότητα - τα ψηφίσματα των Ηνωμένων Εθνών.
Η λύση του κυπριακού, σύμφωνα με το Συμβούλιο Ασφαλείας, πρέπει να εξευρεθεί στο πλαίσιο μιας διζωνικής, δικοινοτικής, ομοσπονδίας, με άλλα λόγια ενός μοναδικού κράτους - ο κ. Verheugen αναφέρθηκε σε αυτό - που θα περιλαμβάνει δύο τοπικές κυβερνήσεις, που θα είναι οι εντολοδόχοι των δύο κοινοτήτων.
Πρέπει να υπάρχει μόνο μία εθνική κυριαρχία, διεθνής προσωπικότητα και ιθαγένεια και το κράτος αυτό πρέπει να είναι αποστρατικοποιημένο.
Η διεθνής κοινότητα δείχνει έτσι σαφώς ότι αρνείται το τετελεσμένο διά της βίας γεγονός.
Κατά δεύτερο λόγο, η Ευρωπαϊκή Ένωση θα βγει κερδισμένη, πιστεύω, αν μειώσει όσο περισσότερο γίνεται τα περιθώριο ερμηνείας της θέσης η οποία αποφασίστηκε από το Ευρωπαϊκό Συμβούλιο του Ελσίνκι.
Η λύση του κυπριακού δεν μπορεί να αποτελέσει απαραίτητη προϋπόθεση για την ένταξη της Κύπρου στην Ένωση, όπως υπενθύμισε ο κ. Poos.
Στην αντίθετη περίπτωση θα ήταν σαν να δίναμε εκ των πραγμάτων στην Τουρκία κατά κάποιον τρόπο δικαίωμα βέτο για την ένταξη της Κύπρου στην Ευρωπαϊκή Ένωση, πράγμα που, φυσικά, δεν μπορεί να γίνει δεκτό.
Κατά τρίτο λόγο, τέλος, αυτή η θέση του Ευρωπαϊκού Συμβουλίου του Ελσίνκι δεν μπορεί από την άλλη πλευρά να μας κάνει να μετριάσουμε τις προσπάθειές μας για την επίλυση του κυπριακού πριν από την ένταξη της χώρας αυτής στην Ένωση.
Από αυτή την άποψη, η άλλη απόφαση του Ελσίνκι, δηλαδή η αναγνώριση της υποψηφιότητας της Τουρκίας για ένταξη στην Ένωση, δίνει στους Δεκαπέντε μία νέα ευθύνη αλλά ταυτόχρονα τους δίνει και νέες δυνατότητες. Ο διάλογος μεταξύ Ένωσης και Αγκυρας πρέπει και οφείλει, κατά τη γνώμη μου, να περιλαμβάνει την αποφασιστική βούληση να πειστεί η Τουρκία να τηρήσει, έναντι του διαλόγου ανάμεσα στις δύο κυπριακές κοινότητες, μία εποικοδομητική στάση, μία στάση η οποία θα σέβεται τη διεθνή νομιμότητα και θα επιτρέπει να φτάσουμε στην επανένωση της Κύπρου και στην ειρήνευση στην Ανατολική Μεσόγειο.
Κύριε Πρόεδρε, για τη σημασία της χρηματοδοτικής ενίσχυσης στην Κύπρο και τη Μάλτα υπάρχουν ελάχιστες διαφορές απόψεων.
Το θέμα που τίθεται είναι από ποια κατηγορία του προϋπολογισμού θα πρέπει να χρηματοδοτηθεί αυτή η βοήθεια.
Το Συμβούλιο και η Επιτροπή προτείνουν τα πρωτόκολλα να εμπίπτουν στην κατηγορία 4.
Αυτό συμφωνεί με την απόφαση για τον προϋπολογισμό του Κοινοβουλίου τον παρελθόντα Δεκέμβριο.
Ο εισηγητής, εντούτοις, αλλάζει γνώμη και ζητεί την ένταξη της Κύπρου και της Μάλτας στην κατηγορία 7.
Μάλιστα, η επιτροπή προϋπολογισμού προτείνει την αναβολή της έγκρισης της έκθεσηςBrok μέχρι το Συμβούλιο να συμφωνήσει για την αύξηση των χρηματοδοτικών ορίων για την κατηγορία 7.
Αυτή είναι βασικά μία επικίνδυνη στρατηγική.
Χωρίς την έγκριση του Κοινοβουλίου, δεν είναι δυνατόν να αρχίσουν να ισχύουν τα χρηματοδοτικά πρωτόκολλα.
Η Κύπρος κα Μάλτα, καθίστανται κατ' αυτόν τον τρόπο, το αντικείμενο ενός πολιτικού παιχνιδιού μεταξύ του Συμβουλίου και του Κοινοβουλίου σχετικά με το ύψος των ορίων.
Επιπλέον, ποιο είναι το νόημα ύπαρξης χρηματοδοτικών ορίων, τη στιγμή που αυτά για κάθε νέα δράση αυξάνονται; Γι' αυτό το λόγο, θέλω να ζητήσω τα 15 εκατ. ευρώ, σύμφωνα με την πρόταση της Επιτροπής, να ενταχθούν στην κατηγορία 4.
Όσον αφορά τις πιστώσεις για τα επόμενα έτη, ένας προϋπολογισμός για περισσότερα έτη εκ μέρους της Επιτροπής, στη συνέχεια αυτού του έτους, θα μπορούσε να δώσει οριστική απάντηση.
Κύριε Πρόεδρε, σε όλον τον κόσμο καταβάλλονται προσπάθειες για την επίλυση των χρόνιων διενέξεων και την προσέγγιση κοινοτήτων τις οποίες χωρίζει η ιστορία και παλιές φυλετικές έχθρες και μίση.
Τώρα έφθασε η στιγμή να αφιερώσουμε τον χρόνο μας και την ενέργειά μας ώστε να βοηθήσουμε τους Κυπρίους και των δύο πλευρών της "πράσινης γραμμής" να βρουν μια λύση στη διένεξη, η οποία υφίσταται υπερβολικά πολύ καιρό τώρα.
Όλοι γνωρίζουμε ότι χρειάζεται ειδική μέριμνα για να διασφαλισθεί ότι η Κύπρος θα προσχωρήσει επιτυχώς στην Ευρωπαϊκή Ένωση, και οι αποφάσεις που ελήφθησαν στο Ελσίνκι δίνουν μια επιπλέον διάσταση σε αυτή τη συζήτηση, δεδομένης της αποδοχής της Τουρκίας ως υποψήφιας χώρας.
Ελπίζω ότι οι αποφάσεις που ελήφθησαν στο Ελσίνκι θα οδηγήσουν σε πρόοδο το κυπριακό ζήτημα.
Ελπίζω ότι αυτό σηματοδοτεί μια νέα εποχή ελπίδας για την Κύπρο.
Ελπίζω ότι η Τουρκία αρχίζει να διαδραματίζει εποικοδομητικό ρόλο στο κυπριακό.
Με ικανοποίηση ακούω τα λόγια υποστήριξης του Συμβουλίου και της Επιτροπής προς τα Ηνωμένα Έθνη, καθώς και τις προσπάθειες που καταβάλλονται για την ενθάρρυνση των εκ του σύνεγγυς συνομιλιών μεταξύ των δύο κοινοτήτων για την προώθηση της συμφιλίωσης και την αποκατάσταση της εμπιστοσύνης μεταξύ των δύο κοινοτήτων στην Κύπρο.
Επιδοκιμάζω θερμά την υποστήριξη της Επιτροπής για τη διζωνική, δικοινοτική, ομοσπονδιακή Κύπρο για την οποία τα Ηνωμένα Έθνη διεξάγουν εκστρατεία εδώ και τόσο καιρό, για την πραγμάτωση της οποίας πρέπει να εργασθούν σκληρά τόσο η ελληνοκυπριακή όσο και η τουρκοκυπριακή πλευρά.
Επιδοκιμάζω την αναθέρμανση των σχέσεων μεταξύ της ελληνικής και τουρκικής κυβέρνησης.
Ελπίζω αυτό να έχει ενθαρρυντική επίδραση στις συνομιλίες για την Κύπρο.
Ελπίζω τα προενταξιακά κονδύλια που διατίθενται για την ενίσχυση της Κύπρου να χρησιμοποιηθούν εν μέρει για την προώθηση αυτής της συμφιλίωσης και την αποκατάσταση της εμπιστοσύνης, και επίσης και οι δύο πλευρές των ξεχωριστών κοινοτήτων στην Κύπρο να δεχθούν και να χρησιμοποιήσουν αυτά τα χρήματα στο πνεύμα με το οποίο δίδονται.
Όλοι εμείς, σε όλα τα ευρωπαϊκά θεσμικά όργανα - στο Κοινοβούλιο, το Συμβούλιο και την Επιτροπή - πρέπει να πράξουμε το καλύτερο που μπορούμε για να βοηθήσουμε την Κύπρο στην επιδίωξή της να φθάσει σε μια ειρηνική λύση που να φέρνει κοντά αυτές τις δύο κοινότητες, οι οποίες παραμένουν χωρισμένες για πάρα πολλά χρόνια.
Κύριε Πρόεδρε, αξιότιμοι συνάδελφοι, αξιότιμε κύριε Πρόεδρε του Συμβουλίου και αξιότιμε κύριε Επίτροπε Verheugen, ο κανονισμός για την προενταξιακή βοήθεια δεν είναι και η καλύτερη απόδειξη συνεκτικής εργασίας της Επιτροπής.
Αυτό το συννονθύλευμα βοηθητικών κατασκευασμάτων μάλλον μου δίνει την εντύπωση ερασιτεχνικής δουλειάς, τόσο ως προς την διαμόρφωση του περιεχομένου όσο και ως προς την δημοσιονομική τεχνική πτυχή.
Πιστεύω ότι με τον κανονισμό αυτόν δύσκολα θα μπορέσουμε να παρουσιάσουμε στους πολίτες της Κύπρου και της Μάλτας τις προενταξιακές δραστηριότητες της Ένωσης ως απόδειξη ότι αξίζει τον κόπο να προσχωρήσουν σε αυτήν.
Σήμερα, ο Vaclav Havel είπε πολύ σωστά ότι η πολιτική ποιότητα της Ευρωπαϊκής Ένωσης θα κριθεί από το τί θα αποφέρει στο κάθε άτομο.
Από τη σκοπιά της κοινωνίας των πολιτών είναι σημαντικό το τί αποφέρει ένας κανονισμός.
Με τον συγκεκριμένο κανονισμό δεν μπορούμε να πάρουμε κανένα βραβείο ως προς αυτό.
Περιέχει παραγράφους ετεροκαθορισμού και έχει προσωρινό χαρακτήρα, πράγμα που δεν την κάνει να ξεχωρίζει.
Η ποιότητα μιας ενίσχυσης κρίνεται βάσει των ακολούθων: αν είναι αποκεντρωτική, αν είναι διαφανής, αν πλησιάζει τον πολίτη κι αν είναι λειτουργική.
Παρ' όλ' αυτά όμως, για την διχοτομημένη Κύπτρο αυτή η στρατηγική προσέγγισης συνδέεται στο σύνολό της με μια μεγάλη πολιτική πρόκληση.
Από τη δική μου σκοπιά, καθήκον της Ευρωπαϊκής Ένωσης είναι να χρησιμοποιήσει κάθε μέσο, και το συγκεκριμένο, για να συμβάλει σε μια πολιτική επίλυση της κρίσης στο νησί.
Στο σημείο αυτό πρέπει να πω ότι ειδικά και η τροπολογία του Ευρωπαϊκού Κοινοβουλίου έχει μεγάλη σημασία για μένα.
Σήμερα, και το Συμβούλιο και η Επιτροπή μιλούν με λόγια γεμάτα ελπίδα.
Αισθάνομαι πολύ μεγάλη χαρά που βαδίζουμε εδώ προς την ίδια κατεύθυνση.
Πιστεύω ότι πραγματικά η επιλογή που πρέπει να προτιμήσουμε είναι να δεχθούμε την Κύπρο στην Ευρωπαϊκή Ένωση μαζί με μια ειρηνική λύση του Κυπριακού.
Κύριε προεδρεύοντα του Συμβουλίου, κύριε Επίτροπε, κατά την άποψη του Κομμουνιστικού Κόμματος Ελλάδας, το κύριο πρόβλημα της Κύπρου δεν είναι η ένταξή της στην Ευρωπαϊκή Ένωση, αλλά η συνεχιζόμενη επί 26 χρόνια κατοχή του 40% του κυπριακού εδάφους από την Τουρκία.
Το μέλλον του κυπριακού λαού περνάει μέσα από την ενότητα της μικρής αυτής χώρας, ανεξάρτητα από την εθνική προέλευση κάθε κυπρίου.
Η μόνη αποδεκτή λύση που εγγυάται το μέλλον, που δεν θα προσφέρει δυνατότητα για ξένες επεμβάσεις σαν αυτές που προκάλεσαν όλα τα προβλήματα της τελευταίας πεντηκονταετίας, είναι η ενιαία και ομόσπονδη Κύπρος, σύμφωνα με τα ψηφίσματα του Συμβουλίου Ασφαλείας του ΟΗΕ.
Το κλειδί για τη λύση του Κυπριακού βρίσκεται στα χέρια της τουρκικής κυβέρνησης η οποία στηρίζει και ενθαρρύνει την αδιαλλαξία του τουρκοκύπριου ηγέτη Ραούφ Ντενκτάς.
Από την μεριά της, η Ευρωπαϊκή Ένωση, με το υποκριτικό ενδιαφέρον της για την ελευθερία και τα ανθρώπινα δικαιώματα, δεν συγκινήθηκε ποτέ από το δράμα του κυπριακού λαού, από το πρόβλημα των προσφύγων Ελληνοκυπρίων και Τουρκοκυπρίων, από τη βίαια αλλαγή της πληθυσμιακής σύνθεσης της βόρειας Κύπρου, από την αθρόα εγκατάσταση εποίκων από την Τουρκία στα κατεχόμενα εδάφη.
Ακόμα και σε αυτή εδώ την αίθουσα ο εκπρόσωπος του Συμβουλίου αναφέρθηκε στο βόρειο τμήμα της Κύπρου και όχι στα κατεχόμενα εδάφη.
Η πρόσφατη απόφαση του Ελσίνκι να δοθεί στην Τουρκία το καθεστώς της υπό ένταξη χώρας χωρίς η τελευταία να έχει κάνει το παραμικρό βήμα υποχώρησης στο θέμα της κατοχής της Κύπρου, π.χ. να μειώσει τη στρατιωτική της παρουσία εκεί ή να επιστρέψει την Αμμόχωστο, είναι μια προφανής ενθάρρυνση της τουρκικής αδιαλλαξίας.
Δεν είναι τυχαίες οι δηλώσεις, αμέσως μετά το Ελσίνκι, του τούρκου πρωθυπουργού Μπουλέντ Ετσεβίτ ότι το κυπριακό πρόβλημα λύθηκε το 74.
Η ενθάρρυνση της τουρκικής αδιαλλαξίας σίγουρα δεν βοηθάει την προσέγγιση των δυο κοινοτήτων στις εκ του σύνεγγυς συνομιλίες κάτω από την αιγίδα του Γενικού Γραμματέα του ΟΗΕ.
Στην πορεία του προς την ένταξη ο λαός της Κύπρου έχει ήδη χάσει πολλά, αλλά θα χάσει ακόμη περισσότερα.
Η εφαρμογή του κοινοτικού κεκτημένου έχει δημιουργήσει σοβαρά προβλήματα στην κυπριακή οικονομία, ιδιαίτερα στη γεωργία, απαιτεί το ξεπούλημα του δημόσιου τομέα, αποδιαρθρώνει και καταστρέφει το αναπτυγμένο σύστημα κοινωνικής αλληλεγγύης που διαθέτει η χώρα.
Κύριε Πρόεδρε, με συγχωρείτε, αλλά έγινε ένα μικρό μεταφραστικό λάθος στα γαλλικά πάνω σε αυτό που είπε μόλις τώρα ο κ. Αλυσανδράκης, σχετικά με την πιο λεπτή λέξη σε ολόκληρη τη συζήτηση.
Θα ήθελα να μην υπάρχει περιθώριο αμφιβολίας.
Σύμφωνα με την απόδοση στα γαλλικά, ο κ. Αλυσανδράκης φέρεται να είπε ότι "η καλύτερη λύση είναι η συνομοσπονδία" .
Είναι προφανές ότι ο κ. Αλυσανδράκης είπε "η καλύτερη λύση είναι η ο μ ο σ π ο ν δ ί α " .
Είναι πολύ σημαντικό, πάρα πολύ σημαντικό, να διευκρινιστεί αυτό, κύριε Πρόεδρε.
Ευχαριστώ πολύ για τη διευκρίνιση, κύριε Wurtz.
Κύριε Πρόεδρε, η Μάλτα και η Κύπρος διαφέρουν πολύ από τις χώρες της ηπειρωτικής Ευρώπης.
Ο πληθυσμός της Μάλτας ιδιαίτερα, αποδείχθηκε πολύ καλός στην επιβίωση σε ένα εχθρικό γεωγραφικό και γεωπολιτικό περιβάλλον.
Η επιτυχία του βασίζεται κατά πολύ στην τόλμη, τον δυναμισμό και την ευελιξία του.
Η Μάλτα διαθέτει ακμάζουσα ελαφριά και βαριά βιομηχανία, αναπτυσσόμενες χρηματοοικονομικές υπηρεσίες, καλή γεωργία, έξοχο τουρισμό και ένα καταπληκτικό εύρος δυνατοτήτων για απασχόληση, και όλα αυτά σε ένα νησί ουσιαστικά στείρο από φυσικούς πόρους.
Είμαι σίγουρος, λοιπόν, ότι ένα νησί όπως η Μάλτα με τους 340.000 κατοίκους της δεν μπορεί να προσαρμοσθεί στις άκαμπτες οικονομικές και νομικές δομές της ηπειρωτικής Ένωσης που έχει πληθυσμό χίλιες φορές περισσότερο.
Συνεπώς, όταν εξετάζω αυτό το προτεινόμενο μέσο, δεν το θεωρώ ως ένα μέτρο για να εισέλθουν δύο λαοί στους κόλπους της μητέρας Ευρώπης.
Η κατάσταση μοιάζει περισσότερο με μια μαύρη τρύπα στο διάστημα, η οποία απορροφά τις μάζες τόσο ισχυρά ώστε ούτε το φως δεν μπορεί να διαφύγει.
Δεν πρέπει να δωροδοκούμε αυτούς τους νησιωτικούς πληθυσμούς να συνεργασθούν για την ίδια την καταστροφή τους, δίνοντάς τους χρήματα για να απορροφήσουν νόμους που είναι τόσο ξένοι προς τον πολιτισμό τους όσο και μια μαύρη τρύπα προς τη Μητέρα Γη.
Η ΕΕ πρέπει να αφήσει ήσυχη την Κύπρο και την Μάλτα.
Μου φαίνεται ότι τα μόνα άτομα που επιθυμούν κάτι τέτοιο στη Μάλτα είναι η τάξη των πολιτικών, και εύχομαι για μία ακόμη φορά να νικήσει ο λαός της Μάλτας.
Κύριε Πρόεδρε, είναι από τις ελάχιστες φορές που, από τις τοποθετήσεις συναδέλφων σα αυτό το Κοινοβούλιο, από όλες τις πλευρές, εμφανίζεται αυτή η μέγιστη σύγκλιση απόψεων για το ζήτημα της Κύπρου, και βέβαια για την προενταξιακή διαδικασία Κύπρου - Μάλτας.
Αυτό σημαίνει ότι υπάρχει κοινή συνείδηση σε όλους μας για το πολιτικό πρόβλημα, όπως ονομάζεται, της Κύπρου.
Συγχρόνως όμως σημαίνει ότι δίνει πολύ μεγάλη ισχύ και στο Συμβούλιο και στην Επιτροπή, ώστε αυτή η δύναμη που εκφράζουν όλα τα ευρωπαϊκά κόμματα και όλοι οι λαοί να αποτελέσει σημείο και στοιχείο δικής τους πολιτικής δυνατότητας για την αντιμετώπιση του προβλήματος.
Κυρίες και κύριοι, το Ελσίνκι αποτέλεσε ένα ιστορικό σημείο, μια ιστορική καμπή, ένα ιστορικό σημείο νέας αναφοράς.
Εάν για οιουσδήποτε λόγους αυτή η ισορροπία που επιτεύχθηκε εκεί από κάποιους θεωρηθεί ότι είναι αφετηρία για νέα διαπραγμάτευση οπουδήποτε αλλού, αν κάποιοι με τη δική τους στάση αποσταθεροποιήσουν αυτό το σύνολο δεδομένων και ισορροπίας, θα κάνουν τραγικό λάθος.
Οι συνθήκες είναι ώριμες.
Αυτό που απαιτείται από την Ευρωπαϊκή Επιτροπή, από το Συμβούλιο, από τους πάντες, είναι μια ήρεμη αποφασιστικότητα, ήρεμη αποφασιστικότητα για την χωρίς τερτίπια συνέχιση των ενταξιακών διαπραγματεύσεων και για την Κύπρο και για την Μάλτα ­ που σε τελική ανάλυση είναι οι πιο ώριμες από όλες τις υπό ένταξη χώρες ­ ώστε αυτή η αποφασιστικότητα να λειτουργήσει ως σημείο σηματοδότησης σε οποιαδήποτε πλευρά που μπορεί να έχει άποψη διαφορετική από αυτή στην οποία όλοι συμφωνούμε.
Η έκθεση Brok είναι ένα καλό εργαλείο προς την κατεύθυνση αυτή και, πραγματικά, είναι λίγο δυσάρεστο το γεγονός ότι επειδή γίνεται η συζήτηση από κοινού επικαλύπτεται πολιτικά από την πολιτική τοποθέτηση του Συμβουλίου και της Επιτροπής, και έτσι δεν μπορούμε να πούμε περισσότερα πράγματα πάνω σε αυτή την καλή έκθεση.
Εν πάση περιπτώσει, η εξέλιξη βρίσκεται στα χέρια τα δικά σας.
Η εξέλιξη βρίσκεται στα χέρια τα δικά μας στο μέτρο που σας εξοπλίζουμε με αποφάσεις, στο μέτρο που σας εξοπλίζουμε με δυνατότητες.
Σε σχέση τώρα με την έκθεση Brok, η Κύπρος και η Μάλτα είναι τα τελευταία νησιά της Μεσογείου, και αν δεν απατώμαι και της Ευρώπης, που δεν έχουν ενταχθεί στην Ευρωπαϊκή Ένωση.
Έχει μια σημειολογική αξία, διότι η Μεσόγειος και τα νησιά της ­ και εγώ από νησί κατάγομαι ­ είναι εκείνη η περιοχή που κατά κύριο λόγο αντικρύζουν αυτοί που έρχονται από την Βόρειο Ευρώπη για να κάνουν τις διακοπές τους το καλοκαίρι και αυτοί που μένουν εκεί.
Από την άποψη αυτή το νησί της Αφροδίτης, όπως λέγεται η Κύπρος, και το νησί των πειρατών, όπως λέμε με μεγάλη αγάπη εμείς οι νησιώτες για τους Μαλτέζους, είναι δύο διαμάντια που πρέπει γρήγορα να μπουν στο εσωτερικό της Ευρωπαϊκης Ένωσης.
Έχουν υψηλές αποδόσεις στον χώρο της οικονομίας τους, έχουν υψηλές οικονομικές σχέσεις και αποτελούν, σε τελική ανάλυση, ένα χώρο όπου θα κριθεί η πολιτική βούληση της Ευρωπαϊκής Ένωσης.
Τελειώνοντας, μια και δεν νομίζω ότι χρειάζεται να μακρηγορήσω αφού βλέπω αυτή την ομοφωνία που υπάρχει εδώ, θέλω να κάνω μόνο μια μικρή παρατήρηση στον προεδρεύοντα του Συμβουλίου: εκτιμώ ότι κάπου η τοποθέτησή του είχε κάποιες ιδιαιτερότητες· εύχομαι να ήταν η μετάφραση λάθος, και ελπίζω στην δευτερολογία του να καλύψει το θέμα.

Κύριε Πρόεδρε, κύριοι βουλευτές, άκουσα πολύ προσεκτικά όσα ειπώθηκαν εδώ μέσα, και συγκράτησα ειδικότερα κάποιες πιο φορτισμένες παρεμβάσεις για το Κυπριακό, ιδίως αυτές που υπεραμύνονται της σημερινής νομιμότητας στην Κύπρο, μια νομιμότητα την οποία η Ευρωπαϊκή Ένωση αναγνωρίζει από τη στιγμή που, συγκεκριμένα, ασπάζεται το περιεχόμενο των σχετικών ψηφισμάτων του Συμβουλίου Ασφαλείας των Ηνωμένων Εθνών.
Επ' αυτού του θέματος, κύριε Wurtz, δεν υπάρχει ουδεμία ύποπτη αποσιώπηση από πλευράς του Συμβουλίου: το Συμβούλιο αναλαμβάνει εξ ολοκλήρου τις ευθύνες του στο πλαίσιο της ερμηνείας που κάνει για την κατάσταση που επικρατεί στην Κύπρο.
Αλλωστε, η συγκεκριμένη αυτή κατάσταση και η αντίστοιχη ερμηνεία είναι που οδήγησαν στην απόφαση που ελήφθη στο Λουξεμβούργο στα τέλη του 1997, όπου αποφασίστηκε να γίνουν τα πρώτα βήματα προς την κατεύθυνση της προσχώρησης της Κυπριακής Δημοκρατίας στην Ευρωπαϊκή Ένωση.
Θα επιθυμούσα να αντιληφθούν οι κύριοι βουλευτές το εξής: ότι ανεξαρτήτως των όποιων τοποθετήσεων, με λιγότερη ή περισσότερη συναισθηματική φόρτιση, θα μπορούσε κανείς να έχει όσον αφορά αυτά τα θέματα, η καθημερινή ρουτίνα των διεθνών διαπραγματεύσεων αναγκάζει συνήθως τις κυβερνήσεις - και όταν λέω κυβερνήσεις, εννοώ όλες τις κυβερνήσεις - να αντιμετωπίζουν τα ζητήματα με κάπως πιο ελαστικό τρόπο.
Είναι αλήθεια πως χρειαζόμαστε και τις πιο φορτισμένες τοποθετήσεις, ίσα ίσα για να μην ξεχνάμε ότι όλα αυτά τα ζητήματα έχουν την αντανάκλασή τους από ανθρώπινης σκοπιάς.
Αλλά οφείλουμε επίσης να αντιληφθούμε ότι ο δρόμος για την εξεύρεση λύσεων που οδηγούν στη διευθέτηση των μεγάλων διαφορών οι οποίες, σε τελευταία ανάλυση, υπήρξαν η αιτία μιας σειράς τραγωδιών στη διάρκεια της ανθρώπινης ιστορίας, περνά από την προβολή ορθολογικών πολιτικών θέσεων και από την επίδειξη διαπραγματευτικής διαλλακτικότητας.
Ανεξάρτητα από το ποιοι είναι οι υπαίτιοι - και δεν είναι ο ρόλος μας εδώ να καταρτίζουμε καταλόγους υπαιτίων, εφόσον τα σχετικά ψηφίσματα των Ηνωμένων Εθνών έχουν ξεκαθαρίσει το ζήτημα -, νομίζω πως θα πρέπει, χωρίς συναισθηματική φόρτιση και με περισσότερο ορθολογικό τρόπο, να αξιοποιήσουμε τις ευκαιρίες που προσφέρονται από τη νέα κατάσταση.
Το Ευρωπαϊκό Συμβούλιο του Ελσίνκι επέδειξε την τόλμη να προχωρήσει σε ορισμένες αποφάσεις, και φρονώ ότι στο πλαίσιο διαφόρων τμημάτων αυτών των αποφάσεων έχουμε ήδη αξιολογήσει δεόντως τις προσφερόμενες ευκαιρίες, καταλήγοντας στο συμπέρασμα ότι αυτές ανοίγουν ενδεχομένως μια ελπιδοφόρα προοπτική, όπως επεσήμανα στην αρχή της εισαγωγικής μου παρέμβασης.
Κατά το τρέχον στάδιο των διαπραγματεύσεων, ένα στάδιο εξαιρετικά λεπτό, ένα ευαίσθητο σταδιο, δεν πρόκειται να επιτύχουμε χειροπιαστά αποτελέσματα με το να εκμεταλλευόμαστε τις εντάσεις.
Απεναντίας, θα πρέπει να συνεχίσουμε να προχωράμε μέσω της προώθησης διακριτικών ενεργειών, καταβάλλοντας προσπάθειες υποστήριξης του έργου που επιτελεί ο ειδικός αντιπρόσωπος του Γενικού Γραμματέα των Ηνωμένων Εθνών σε αυτή την υπόθεση.
Η θέση της Ευρωπαϊκής Ένωσης αναφορικά με αυτό το ζήτημα, κύριοι βουλευτές, υπήρξε σαφής και κατηγορηματική, και νομίζω πως δεν αξίζει τον κόπο να ψάχνουμε να ερμηνεύουμε το νόημα κάποιων μεμονωμένων φράσεων που ενδέχεται να υπάρχουν στη δήλωση του Συμβουλίου ή σε οποιαδήποτε άλλη τοποθέτηση.
Εδώ στο Κοινοβούλιο δεν ποντάρουμε στον πολιτικό καθωσπρεπισμό, αλλά ποντάρουμε σε εκείνο που κρίνουμε ότι είναι δίκαιο σε διεθνές επίπεδο και σε ορθές τοποθετήσεις επί του συγκεκριμένου ζητήματος από πλευράς του Συμβουλίου, σε θέσεις που αντέχουν στο χρόνο και υποστηρίζονται με συνέπεια και τις οποίες η Ευρωπαϊκή Επιτροπή επίσης συμμερίζεται και προβάλλει με περίσκεψη, προσεκτικά και με αίσθηση ρεαλισμού.
Και όταν μιλούμε αυτή τη στιγμή για την ανάγκη συμμετοχής της κοινότητας της Βόρειας Κύπρου σε μια διαδικασία ανταλλαγής πληροφοριών, ιδίως ενόψει μίας μελλοντικής προσχώρησης της Κυπριακής Δημοκρατίας στην Ευρωπαϊκή Ένωση, οφείλουμε να αντιληφθούμε ότι το μόνο που κάνουμε είναι να προσπαθούμε να βρούμε πρακτικές μεθόδους υπέρβασης των δυσκολιών προς την κατεύθυνση της εξεύρεσης μιας πολιτικής λύσης.
Δεν ψάχνουμε για υπεκφυγές, ούτε προσπαθούμε, επ' ουδενί λόγω, να διαμορφώσουμε οποιοδήποτε πρότυπο, με την προώθηση πρακτικών λύσεων, που θα προλειάνει το έδαφος για κάποια πολιτική αναγνώριση.
Εκτιμώ ότι, με το πέρασμα του χρόνου, το Συμβούλιο της Ευρωπαϊκής Ένωσης έχει προσφέρει σαφείς ενδείξεις ότι η θέση του για το συγκεκριμένο ζήτημα δεν είναι αυτή.
Το Συμβούλιο λάμβανε ανέκαθεν τις αποφάσεις του έχοντας σημαντική αίσθηση των ευθυνών του.
Αυτό που συνέβη στο Ελσίνκι οδηγεί, κατά τη γνώμη μου, σε πολύ σαφή συμπεράσματα.
Ο τρόπος με τον οποίο χειριζόμασταν τις σχέσεις μας με την Κυπριακή Δημοκρατία στο πλαίσιο της πορείας προσχώρησής της στην Ευρωπαϊκή Ένωση αναγνωρίστηκε ως εξαιρετικά θετικός από τις ίδιες τις αρχές της Κυπριακής Δημοκρατίας.
Δεν αξίζει τον κόπο να προσπαθεί κανείς να ερμηνεύει εσφαλμένα τις προθέσεις μας.
Κύριε Πρόεδρε, κυρίες και κύριοι, θα ήθελα να σας ευχαριστήσω θερμά για την παρούσα συζήτηση που ήταν στο σύνολό της ενθαρρυντική και υποστηρικτική καιέδειξε ότι στο Σώμα υπάρχει μεγάλη συμφωνία με την πολιτική των κρατών μελών, αλλά και της Επιτροπής.
Ευχαρίστως όμως θα προβώ σε ορισμένες διασαφηνίσεις που μου ζητήθηκαν.
Κατ' αρχήν αναφορικά με τις κατηγορίες 4 και 7, το θέμα είναι πολύ απλό: Στο Βερολίνο, στο μεγάλο πακέτο της Ατζέντα 2000, δημιουργηθηκε μια ειδική κατηγορία για τις υπό ένταξη χώρες της Κεντρικής και Ανατολικής Ευρώπης που βρίσκονται σε μια διαδικασία μετασχηματισμού.
Πρόκειται ακριβώς για την περίφημη κατηγορία 7, που αφορά μόνο αυτές τις χώρες.
Δεν είχε προβλεφθεί να συμπεριλάβει και τη Μάλτα, την Κύπρο και την Τουρκία.
Η κ. συνάδελφος Schroedter το χαρακτήρισε αυτό έλλειψη συνοχής. Θα έπρεπε ίσως να ρωτήσετε τον τότε Πρόεδρο του Συμβουλίου, που δεν βρίσκεται δα και τόσο μακριά από εσάς, πώς είχε προκύψει τότε αυτή η υποτιθέμενη έλλειψη συνοχής.
Είχα κι εγώ μια μικρή συμμετοχή στο ζήτημα.
Εγώ δεν το πιστεύω αυτό.
Αντίθετα, η αιτία αυτής της απόφασης ήταν ότι θέλαμε να έχουμε ένα ιδιαίτερο όργανο για τα κράτη της Κεντρικής και Ανατολικής Ευρώπης, για τα οποία ισχύουν διαφορετικοί προενταξιακοί όροι από ό,τι για τη Μάλτα και την Κύπρο.
Είπα όμως επίσης ότι καταλαβαίνω τα επιχειρήματα που αναφέρθηκαν εδώ. Η Επιτροπή θα προσπαθήσει να ανταποκριθεί σε αυτές τις επιθυμίες, όμως μια και πρόκειται στην ουσία για την Ατζέντα 2000 και τις δημοσιονομικές προοπτικές, δεν μπορούμε να το κάνουμε αυτό χωρίς τροποποίηση των τωρινών δημοσιονομικών προοπτικών.
Αυτό δεν ήταν φυσικά δυνατόν μέχρι τώρα.
Διευκρινίζω ότι αν κάνουμε μεταφορά από την κατηγορία 4 στην κατηγορία 7, αυτό δεν θα επιδράσει στη γενική ισορροπία του προϋπολογισμού.
Αν το κάνουμε, η κατηγορία 7 θα αυξηθεί ανάλογα, αλλά θα μειωθεί επίσης ανάλογα η κατηγορία 4.
Η σκέψη ότι θα μπορούσε κανείς να προσθέσει στην κατηγορία 7 αφήνοντας την κατηγορία 4 όπως είναι δεν μπορεί να πραγματοποιηθεί.
Ούτε μπορεί το Κοινοβούλιο να δαπανήσει χρήματα που δεν διαθέτει, τουλάχιστον όσο δεν έχουμε στο υπόγειο μηχάνημα για να εκτυπώνουμε χαρτονομίσματα ευρώ!
Αναφορικά τώρα με την ειρηνευτική διαδικασία στην Κύπρο και τη σύνδεσή της με τις ενταξιακές διαπραγματεύσεις θέλω να επαναλάβω ότι πάντοτε οι διαπραγματεύσεις για την ένταξη είχαν άμεση σχέση με αυτήν.
Ανέκαθεν το Συμβούλιο και η Επιτροπή προσπαθούσαν να παρακινήσουν τις δύο κυπριακές κοινότητες στην εκτέλεση κοινών σχεδίων.
Όπως ξέρετε, αυτό δεν επιτεύχθηκε έως σήμερα και ερωτήθηκα αν υπάρχουν σχετικές ενδείξεις.
Κυρία συνάδελφε Rothe, θα το διατυπώσω ως εξής: Πιστεύω ότι οι συνθήκες παρουσιάζουν σαφή βελτίωση ώστε να καταστήσουν δυνατές παρόμοιες συμφωνίες.
Αυτή τη στιγμή δεν έχω θετικές απαντήσεις, ούτε και περιμένω κάτι τέτοιο πριν αρχίσουν απευθείας συνομιλίες.
Αυτό θα γίνει λίγο αργότερα.
Οι όροι πλαίσιο άλλαξαν επειδή οι αποφάσεις του Ελσίνκι κατέστησαν δυνατή μια ολόκληρη σειρά πραγμάτων που μέχρι τότε ήταν ανέφικτα και κυρίως, φυσικά, επειδή άλλαξαν ριζικά οι πολιτικές στρατηγικές των εμπλεκομένων.
Ανέκαθεν ήμουν της γνώμης ότι η παλιά θέση, ότι απαραίτητη προϋπόθεση για την ένταξη της Κύπρου είναι η λύση του πολιτικού προβλήματος, έχει ένα αδύνατο σημείο, και συγκεκριμένα ότι δεν αποτελεί επαρκές κίνητρο για να πείσει την τουρκοκυπριακή κοινότητα να συμμετάσχει στην διαδικασία ένταξης, γιατί με τη στρατηγική αυτή, το μόνο που είχε να κάνει η τουρκοκυπριακή κοινότητα ήταν να ξαπλώσει στην πολυθρόνα της και να περιμένει.
Τότε δεν υπήρχε ενδεχόμενο να γίνει η Κύπρος μέλος της ΕΕ.
Τώρα, πρέπει να υπολογίζει στα σοβαρά τον κίνδυνο ενσωμάτωσης της Κύπρου στην Κοινότητα και τις ευκαιρίες ευημερίας και ασφάλειας που θα έχει η ελληνοκυπριακή κοινότητα, ενώ η έτσι κι αλλιώς λιγότερο ευημερούσα τουρκοκυπριακή κοινότητα θα έμενε ακόμη πιο πίσω.
Επομένως, πιστεύω ακράδαντα ότι το κίνητρο του συνδυασμού της διαδικασίας ένταξης με την επίλυση της κρίσης έχει γίνει μετά το Ελσίνκι πολύ πιο ισχυρό.
Αυτό ήταν άλλωστε και το αντίστοιχο σκεπτικό.
Κυρία συνάδελφε, έχουν περάσει λίγες μόνον εβδομάδες και είναι ακόμη πολύ νωρίς για να κρίνουμε, ωστόσο εγώ τουλάχιστον δεν έχω λόγο να υποθέσω ότι θα αποτύχει η νέα γραμμή.
Δεν υπάρχει καμία τέτοια ένδειξη. Δεν υπάρχει ακόμη ένδειξη για να πούμε ότι θα τα καταφέρουμε, όμως μπορώ πραγματικά να πω ότι έχουν βελτιωθεί σημαντικά οι προϋποθέσεις για να κάνουμε ένα βήμα εμπρός.
Το τελευταίο σημείο είναι το εξής: Φυσικά, το Κυπριακό παίζει ρόλο στις συζητήσεις με την Τουρκία.
Κατά τη συνάντησή μου με τον Τούρκο Υπουργό Εξωτερικών πριν από μερικές εβδομάδες στις Βρυξέλλες ζήτησα φυσικά από την Τουρκία να τηρήσει θετική και εποικοδομητική στάση στο συγκεκριμένο θέμα.
Επισημαίνω μόνο το εξής: δεν μπορούμε να είμαστε απόλυτα βέβαιοι - εγώ τουλάχιστον δεν είμαι - ότι αρκεί να πατήσουν στην Αγκυρα ένα κουμπί για να λυθεί το θέμα της Κύπρου!
Τα πράγματα δεν είναι πλέον καθόλου τόσο απλά. Αντίθετα, θα πρέπει να καταβάλουμε εντατικές προσπάθειες συνομιλώντας με τις δύο κοινότητες να τις πείσουμε να έρθουν σε συνεννόηση.
Αυτό θα κάνουμε και διαθέτουμε τα απαραίτητα μέσα και προγράμματα.
Πρέπει να σας πω καθαρά ότι χρειαζόμαστε τον συγκεκριμένο δημοσιονομικό κανονισμό που έχει υποβληθεί εδώ, για να μπορέσουμε να κάνουμε μια αρχή.
Ο δημοσιονομικός κανονισμός είναι το νομικό πλαίσιο για να μπορέσουν να θιγούν οι προβλεπόμενες προτεραιότητες στις προενταξιακές εταιρικές σχέσεις με τη Μάλτα και την Κύπρο.
Δεν μπορώ να αρχίσω τίποτα χωρίς αυτόν, γιατί μου λείπει η νομική βάση.
Αν με αυτό έχει να κάνει η έλλειψη συνοχής για την οποία εκφράζονται παράπονα, πρέπει να πω ότι ο κανονισμός αυτός δεν είναι τίποτα περισσότερο από ένα νομικό πλαίσιο.
Αυτό που πρέπει να αποτελέσει το περιεχόμενο του πλαισίου είναι οι προτεραιότητες των προενταξιακών εταιρικών σχέσεων που τέθηκαν πέρυσι από την Επιτροπή και το Συμβούλιο και που τώρα υλοποιούνται στον αντίστοιχο προγραμματισμό και στη διαχείριση των σχεδίων.
Εγώ θα έλεγα το αντίθετο: υπάρχουν πολλοί τομείς στην ευρωπαϊκή πολιτική όπου μπορεί κανείς να παραπονεθεί για έλλειψη συνοχής, στη συγκεκριμένη περίπτωση όμως απαιτώ να αναγνωριστεί ότι η Επιτροπή και το Συμβούλιο άσκησαν πολύ σαφή, διαφανή και συνεκτική πολιτική.
Κύριε Πρόεδρε, κύριε Πρόεδρε του Συμβουλίου, αφού ο κ. Επίτροπος μάς εξέθεσε με εξόχως συνεκτικό τρόπο ότι η έλλειψη συνοχής ανάγεται στην αρμοδιότητα του τότε Προέδρου του Συμβουλίου και του υφυπουργού του, θα μπορούσατε ίσως να βοηθήσετε εμάς και τον κ. Επίτροπο ώστε να μπορέσει να ληφθεί αυτή εδώ η απόφαση.
Μία λύση που θα βοηθούσε θα ήταν να δώσετε θετική απάντηση στις ερωτήσεις μου για τις δημοσιονομικές προοπτικές έως το 2004 και για την κατηγορία Β7, ή τουλάχιστον να δηλώσετε ότι η πορτογαλική Προεδρία σκοπεύει να εξισορροπήσει με μια τέτοια προσπάθεια την τότε έλλειψη συνοχής - πράγμα που θα προσπαθήσει να επιτύχει και ο κ. Επίτροπος στην Επιτροπή.
Κύριε Πρόεδρε, πιστεύω πως το θέμα που έθεσε ο βουλευτής και φίλος μου Elmar Brok θα μελετηθεί προσεκτικά από το Συμβούλιο.
Νομίζω ότι η κριτική που ασκήθηκε στην προηγούμενη Προεδρία δεν ευσταθεί.
Θεωρώ ότι η προηγούμενη Προεδρία επιτέλεσε ένα έξοχο έργο αναφορικά με τον καθορισμό των δημοσιονομικών προοπτικών, ανεξαρτήτως των προσώπων που συμμετείχαν στο συγκεκριμένο έργο.
Εν πάση περιπτώσει, το θέμα που τέθηκε είναι σημαντικό και, από πλευράς Συμβουλίου, θα υποστηρίξουμε κάθε σχετική πρόταση που ενδεχομένως θα υποβάλει η Επιτροπή.
Κύριε Πρόεδρε του Συμβουλίου, κατάλαβα. Ο συνάδελφος Brok βασικά εννοούσε μια ακόμη παλαιότερη Προεδρία.
Κύριε Πρόεδρε, είχα θέσει στον Επίτροπο Verheugen μία συγκεκριμένη ερώτηση για το χρηματοδοτικό μέσο MEDA, την οποία όμως δεν απάντησε.
Τον παρακαλώ θερμά να μου απαντήσει, γιατί από την απάντησή του εξαρτάται και η συμπεριφορά κατά την ψηφοφορία επί διαφόρων τροπολογιών που μας έχουν υποβληθεί.
Αγαπητέ κύριε Poos, ζητώ συγγνώμη!
Ακριβώς στο σημείο όπου θέσατε την ερώτησή σας υπήρχε μια ασάφεια.
Λοιπόν, με το MEDA συμβαίνει το εξής: η Μάλτα και η Κύπρος μπορούν να συμμετάσχουν στα υπερπεριφερειακά προγράμματα, όχι όμως στα ειδικά προγράμματα για τις διάφορες χώρες, επειδή τα έσοδα είναι πολύ μεγάλα.
Ευχαριστώ πολύ, κύριε Επίτροπε Verheugen.
Η συζήτηση έληξε.
Η ψηφοφορία θα διεξαχθεί την Πέμπτη.
΄Ωρα τωv Ερωτήσεωv (Συμβoύλιo)
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β5-0009/2000).
Ερώτηση αριθ. 1 του κ.
(H-0022/00):
Θέμα: Έλεγχος της πρόσβασης πετρελαιοφόρων στα κοινοτικά ύδατα Όσον αφορά το ατύχημα με το πετρελαιοφόρο ERIKA κοντά στις γαλλικές ακτές, που δημιούργησε μεγάλη πετρελαιοκηλίδα, τί μέτρα σκοπεύει να λάβει το Συμβούλιο για να ελέγχει την πρόσβαση πετρελαιοφόρων με σημαίες ευκαιρίας στα κοινοτικά ύδατα που δεν πληρούν τις κοινοτικές προδιαγραφές ασφάλειας;
Κύριε Πρόεδρε, κύριοι βουλευτές, στις 24 Ιανουαρίου το Συμβούλιο ασχολήθηκε με τις συνέπειες του ναυαγίου του πετρελαιοφόρου Erika, που συνέβη τον προηγούμενο μήνα.
Επί τη ευκαιρία εκείνη, το Συμβούλιο, μεταφέροντας άλλωστε τη συγκίνηση του κοινού για τις καταστροφικές συνέπειες του συγκεκριμένου συμβάντος, εξέφρασε τις ανησυχίες του όσον αφορά την ασφάλεια των πετρελαιοφόρων και τη συνεπαγόμενη ανάγκη προστασίας του περιβάλλοντος.
Το Συμβούλιο επέδειξε ευαισθησία αναφορικά με τέτοιου είδους προβλήματα, καθώς και με την αναγκαιότητα λήψης συμπληρωματικών μέτρων σε αυτό τον τομέα.
Είχε επισημανθεί τότε ότι θα ήταν σημαντικό να δρομολογήσει το Συμβούλιο νέα μέτρα, σε κοινοτικό επίπεδο αλλά και στο πλαίσιο της ίδιας του της συνεργασίας με τους διεθνείς οργανισμούς.
Όπως γνωρίζετε, η ισχύουσα σήμερα κοινοτική νομοθεσία υποχρεώνει τις λιμενικές αρχές να μεταβαίνουν για έλεγχο επί όλων των πλοίων, συμπεριλαμβανομένων όσων χρησιμοποιούν σημαίες ευκαιρίας, και να τα ακινητοποιούν σε περίπτωση που αυτά δεν πληρούν τους διεθνείς κανόνες.
Επί του προκειμένου θέματος, υπάρχει μία οδηγία του 1995.
Σε ό,τι αφορά το τί μέλλει γενέσθαι, το Συμβούλιο σημείωσε ότι η διαδικασία προβληματισμού που αναπτύσσεται σήμερα στους κόλπους της Επιτροπής θα πρέπει σύντομα να καταλήξει στην έκδοση ανακοίνωσης σχετικά με την ασφάλεια των πετρελαιοφόρων και σε νέες προτάσεις, με σκοπό την εντατικοποίηση των ελέγχων, καθώς και στη διαπίστευση και κατάταξη των οργανισμών επιτήρησης.
Προβλέπεται επίσης η απαίτηση για ενίσχυση του ίδιου του σώματος των πετρελαιοφόρων πλοίων που εισπλέουν στους κοινοτικούς λιμένες.
Το Συμβούλιο Υπουργών Μεταφορών ασχολείται με αυτό το θέμα, οπότε μπορώ να σας διαβεβαιώσω, εξ ονόματος του Συμβουλίου, ότι σίγουρα θα εξετάσουμε με τη μέγιστη προτεραιότητα τις προτάσεις που, απ' ότι όλα δείχνουν, πρόκειται να υποβάλει η Επιτροπή σχετικά με αυτό το θέμα, το οποίο θεωρούμε ουσιαστικής σημασίας για την υπόθεση της προστασίας του περιβάλλοντος.
Προφανώς αυτό το Κοινοβούλιο θα κληθεί επίσης να γνωμοδοτήσει σχετικά με τις προαναφερόμενες προτάσεις, εφόσον πρόκειται για θέματα που εντάσσονται στη διαδικασία συναπόφασης.
Χαιρετίζω το Συμβούλιο που αντιμετωπίζει αυτό το θέμα ως αντικείμενο προβληματισμού.
Ο κύριος Προεδρεύων του Συμβουλίου κατάγεται από μια χώρα, την Πορτογαλία, η οποία απειλείται άμεσα από μια τέτοια κατάσταση.
Αν εμμείνουμε υπερβολικά στο στάδιο του προβληματισμού, μπορεί από τώρα έως το ερχόμενο καλοκαίρι, ένα πετρελαιοφόρο, κάτω από ανάλογες συνθήκες, να ναυαγήσει απέναντι από την Algarve, να καταστρέψει την καλοκαιρινή πορτογαλική τουριστική βιομηχανία, με λίγη τύχη τα θαλάσσια ρεύματα μπορεί να μεταφέρουν τη ρύπανση μέχρι το νησί της Μαδέρα - γιατί προς τα εκεί κατευθύνονται - καταστρέφοντας επιπλέον, τον τουρισμό των Καναρίων νήσων.
Δεν νομίζει ο κ. Προεδρεύων του Συμβουλίου ότι θα πρέπει να αφήσει τους προβληματισμούς και να αρχίσει να λαμβάνει σκληρά μέτρα σχετικά με αυτό το θέμα, λαμβάνοντας υπόψη ότι σήμερα διαθέτουμε πια τα μέσα για να ελέγχουμε αυτού του είδους τα πετρελαιοφόρα στην ανοιχτή θάλασσα;
Φυσικά, η υπόθεση του Erika είναι μια ιστορία που φαίνεται κωμική.
Ένα πλοίο γαλλικής ιδιοκτησίας, με σημαία ευκαιρίας Μάλτας, πλήρωμα ινδικό, πιστοποιητικό ικανότητας πλεύσης που έχει εκδοθεί από την Ιταλία, στη Σικελία, η και στο οποίο η τελευταία επιτήρηση νομίζω ότι πραγματοποιήθηκε στη Βουλγαρία.
Το πλοίο βυθιζόταν και ο πλοίαρχος έβλεπε ότι βυθιζόταν και δεν πλησίαζε καν στο επόμενο λιμάνι.
Πιστεύω ότι αυτά τα πράγματα δεν πρέπει να επιτρέπονται.
Η ζημία μπορεί να είναι τεράστια για τη χώρα σας, κύριε Προεδρεύων, και για την δική μου, την Ισπανία.
PT) Κύριε βουλευτά, βεβαίως συμμερίζομαι τις ανησυχίες σας και το μόνο που έχω να σας πω είναι ότι το συγκεκριμένο θέμα απασχολεί, προφανώς, σε μεγάλο βαθμό την παράκτια χώρα που ασκεί σήμερα την Προεδρία, για τον πρόσθετο λόγο ότι η χώρα αυτή δεν διαθέτει πετρελαιοφόρα.
Συμβαίνει όμως ότι σήμερα έχουμε ένα νομοθετικό πλαίσιο το οποίο είναι καθορισμένο: το εν λόγω νομοθετικό πλαίσιο είναι η οδηγία του 1995, που περιλαμβάνει ένα σύνολο διατάξεων οι οποίες προσφέρουν κάποιο περιθώριο ευελιξίας και που ίσως θα έπρεπε να αξιοποιηθεί με αυστηρότερο τρόπο.
Σε αυτό τον τομέα οφείλουμε να ενεργούμε έτσι όπως λειτουργεί ο κόσμος, δηλαδή να αντιδρούμε σε συνάρτηση με τα γεγονότα.
Μπροστά στη σοβαρότητα τέτοιων καταστάσεων, θα πρέπει τουλάχιστον να αισθανόμαστε ικανοποίηση για το γεγονός ότι τουλάχιστον υπήρξε μια αντίδραση και τηρήθηκε μια στάση από μεριάς των αρχών, υπό την έννοια ότι προβληματίζονται για το τι προβλέπει η νομοθεσία αναφορικά με αυτά τα θέματα.
Οι προθέσεις της Επιτροπής σε αυτόν τον τομέα είναι ορθές: η Επιτροπή σκοπεύει να προωθήσει παραπέρα την εφαρμογή της οδηγίας του 1995.
Επιδίωξη του Συμβουλίου είναι να προσδώσει προτεραιότητα σε αυτό το ζήτημα στο πλαίσιο του Συμβουλίου Υπουργών Μεταφορών. Πρόθεσή μας είναι να προωθήσουμε όσο το δυνατόν συντομότερα αυτό το θέμα.
Ευελπιστούμε επίσης ότι το συγκεκριμένο θέμα θα μπορέσει πολύ σύντομα να αποτελέσει αντικείμενο ενασχόλησης και του Ευρωπαϊκού Κοινοβουλίου, μόλις αυτό τεθεί στο πλαίσιο της διαδικασίας συναπόφασης.
Αξιότιμε κύριε Πρόεδρε, στην Kotka της Φινλανδίας βρίσκεται αυτή τη στιγμή ένα πλοίο το οποίο μεταφέρει χημικά και πλέει με σημαία ευκαιρίας.
Το πλοίο έχει αγκυροβολήσει έξω από το λιμάνι, διότι η κατάστασή του είναι επικίνδυνη για την ασφάλεια του λιμανιού και της γύρω περιοχής, καθώς και επειδή η επιθεώρηση της κατάστασής του δεν μπορεί να ολοκληρωθεί γιατί δεν υπάρχει κάποιος για να διευθετήσει το οικονομικό θέμα.
Ποιες δυνατότητες έχει η ΕΕ να θεσπίσει ενιαίο σύστημα ελέγχου που να εγγυάται επίσης ότι οι πληρωμές θα πραγματοποιούνται με κοινοτικούς πόρους, όταν πλοία με σημαία ευκαιρίας αδυνατούν να διευθετήσουν τα ίδια το θέμα της οφειλής;
PT) Κυρία βουλευτά, όπως θα αντιλαμβάνεσθε, δεν έχω τη στιγμή αυτή στη διάθεσή μου τις αναγκαίες πληροφορίες που θα μου επέτρεπαν να σας δώσω μια συγκεκριμένη απάντηση.
Οι πληροφορίες που διαθέτω αναφέρονται στο περιεχόμενο της οδηγίας του 1995, η οποία δεν προβλέπει κανένα μέτρο προς το συγκεκριμένο σκοπό.
Εν πάση περιπτώσει, το Συμβούλιο θα φροντίσει να σας διαβιβάσει μια συγκεκριμένη απάντηση αναφορικά με τις δυνατότητες αντιμετώπισης του περιστατικού που περιγράψατε.
Ερώτηση αριθ. 2 της κ.
(Η-0024/00):
Θέμα: Υψηλή παιδική θνησιμότητα στο Κόσοβο Σύμφωνα με τα τελευταία στοιχεία του Οργανισμού Ηνωμένων Εθνών τα οποία διαβιβάσθηκαν στην Παγκόσμια Οργάνωση Υγείας, το Κόσοβο παρουσιάζει το υψηλότερο επίπεδο παιδικής θνησιμότητας στην Ευρώπη· σχεδόν 50% των βρεφών που γεννιούνται πρόωρα πεθαίνουν, ενώ εξαιτίας του πολέμου σημειώθηκε κατακόρυφη αύξηση των αποβολών και τα παιδιά που καταφέρνουν να γεννηθούν στην ώρα τους παρουσιάζουν ανάπτυξη μικρότερη της φυσιολογικής.
Με δεδομένη την ανθρωπιστική βοήθεια που παρέχει η Ευρωπαϊκή Ένωση και τις προσπάθειες του πολιτικού διοικητή κ. Μπερνάρ Κουσνέρ, ερωτάται το Συμβούλιο ποιά μέτρα έχουν ληφθεί ώστε να προστατευθεί για τις γυναίκες του Κοσόβου το δικαίωμα της μητρότητας και η υγεία εγκύων, λεχουσών και βρεφών;
Κύριε Πρόεδρε, η ερώτηση που υποβάλλει η κυρία Καραμάνου αφορά ένα ιδιαίτερα σοβαρό πρόβλημα, και είναι ανώφελο να αρνηθούμε αυτό το γεγονός.
Γνωρίζουμε πάρα πολύ καλά τη δύσκολη και δραματική ανθρωπιστική κατάσταση που επικρατεί σήμερα στο Κοσσυφοπέδιο, όπως επίσης και τα προβλήματα που αντιμετωπίζουν και τα καταγόμενα από το ίδιο το Κοσσυφοπέδιο εκτοπισμένα άτομα στην περιοχή, προβλήματα που έχουν αντανάκλαση ιδίως στην υγεία των βρεφών και στα επίπεδα παιδικής θνησιμότητας.
Θεωρώ πασιφανές το ότι η Ευρωπαϊκή Ένωση συνεισέφερε ξεκάθαρα στις προσπάθειες παροχής ανθρωπιστικής βοήθειας που καταβάλλει η διεθνής κοινότητα.
Ως γνωστόν, η Ευρωπαϊκή Κοινότητα συνεισφέρει με συνολικό ποσό 378 εκατομμυρίων ευρώ μόνο προς όφελος της επαρχίας του Κοσσυφοπεδίου. Στο προαναφερόμενο ποσό θα πρέπει να προστεθούν οι εθνικές συνεισφορές των διαφόρων κρατών μελών.
Η συνεισφορά αυτή χρησιμοποιείται για την προώθηση μιας σειράς έργων στον τομέα της υγείας και προς όφελος του συστήματος υγείας, καθώς και στον τομέα του καθαρισμού των υδάτων.
Επιπλέον, όπως γνωρίζετε, η συνεισφορά της Ευρωπαϊκής Ένωσης στην Ύπατη Αρμοστεία των Ηνωμένων Εθνών για τους Πρόσφυγες ανήλθε, το 1999, σε 66,3 εκατομμύρια ευρώ.
Νομίζω πως η κυρία βουλευτής γνωρίζει ότι, λόγω του αναγκαίου καταμερισμού των προσπαθειών ανάμεσα στους διεθνείς χορηγούς βοήθειας, η ανασυγκρότηση του τομέα της υγείας του Κοσσυφοπεδίου ανατέθηκε στην Παγκόσμια Οργάνωση Υγείας.
Από τις εκθέσεις που συνέταξε, γνωρίζουμε ότι η οργάνωση αυτή είναι απολύτως ενήμερη σχετικά με την άκρως ανησυχητική κατάσταση της υγείας των βρεφών και έχει επικεντρώσει τις προσπάθειές της στη βελτίωση των στοιχειωδών συνθηκών που επικρατούν στα μαιευτήρια και στα νοσοκομεία.
Συνειδητοποιούμε, ωστόσο, ότι η συγκεκριμένη κατάσταση απέχει ακόμη πολύ από το να διευθετηθεί με ικανοποιητικό τρόπο, ενώ παρουσιάζει μια δυναμική και μια εμβέλεια που αντανακλώνται και στους άλλους τομείς της υγείας, πέρα από την υγεία των βρεφών.
Πρόκειται για μία κατάσταση πολιτικού χαρακτήρα. Δεν είναι μια κατάσταση που έχει απλώς και μόνο τεχνικά χαρακτηριστικά, άρα συναρτάται από την διευθέτηση της πολιτικής κατάστασης διότι συναντούμε εδώ πτυχές - τις οποίες επίσης οφείλουμε να επισημάνουμε - που συνεπάγονται της μέχρι τώρα ανικανότητας της διεθνούς κοινότητας να επιτύχει εμπράκτως τη λειτουργία μίας πολυεθνοτικής κοινωνίας στο Κοσσυφοπέδιο, γεγονός που είχε ολέθριες συνέπειες επί των μεθόδων αναβάθμισης του συστήματος υγείας στη συγκεκριμένη περιοχή.
Ευχαριστώ, κύριε Πρόεδρε του Συμβουλίου, για την απάντησή σας, η οποία συμπληρώνει όσα είπε χθες επί του θέματος ο Επίτροπος κ. Patten.
Ωστόσο, κύριε Πρόεδρε, το ποσό των 378 εκατ. ευρώ που αναφέρατε ότι δόθηκαν μέσα στο 1999 εκ των πραγμάτων αποδείχθηκε εντελώς ανεπαρκές για τη δημιουργία στοιχειωδώς ανθρωπίνων συνθηκών στο Κοσσυφοπέδιο, και ιδιαίτερα σε ό,τι αφορά την παροχή υπηρεσιών υγείας.
Δεν νομίζετε, κύριε Πρόεδρε του Συμβουλίου, ότι και μόνον το γεγονός της αυξημένης παιδικής θνησιμότητας αποτελεί ένα άγος για την ευρωπαϊκή ήπειρο, μια ντροπή, που θα πρέπει να μας κινητοποιήσει όλους, ώστε η βοήθεια που παρέχουμε να είναι περισσότερο αποτελεσματική και περισσότερο γενναιόδωρη;
Βεβαίως, η κατάσταση δεν ήταν ειδυλλιακή πριν από τους βομβαρδισμούς, κάθε άλλο θα έλεγα, όμως υπήρξε σαφέστατη επιδείνωση μετά την παρέμβαση του ΝΑΤΟ σε ό,τι αφορά και το φυσικό και το ανθρώπινο περιβάλλον.
Δεν τίθεται, λοιπόν, κύριε Πρόεδρε του Συμβουλίου, θέμα ηθικής τάξης να προσπαθήσουμε να δημιουργήσουμε ανθρώπινες συνθήκες για τους καταταλαιπωρημένους κατοίκους του Κοσσυφοπεδίου, και προ παντός να πραγματοποιήσουμε όσα τους υποσχεθήκαμε;
PT) Κυρία βουλευτά, παραδέχομαι ότι το σύνολο των προσπαθειών που έχουν καταβληθεί στο Κοσσυφοπέδιο στον συγκεκριμένο τομέα υπήρξαν ανεπαρκείς.
Επί του προκειμένου, νομίζω ότι κανένας από μας δεν έχει πλέον την παραμικρή αμφιβολία.
Δεν θα ήθελα να συσχετίσω αυτό το ζήτημα με τα σχόλια που κάνατε αναφορικά με την περίοδο "πριν" ή "μετά" την παρέμβαση του ΝΑΤΟ. Σε κάποια άλλη στιγμή της παρούσας Ώρας των Ερωτήσεων ίσως θα μιλήσουμε γι' αυτό το θέμα.
Θα ήθελα ωστόσο να σας διαβεβαιώσω ότι η Ευρωπαϊκή Ένωση γνωρίζει πως το ύψος των χρηματοδοτικών πόρων, που έχει αποδεσμεύσει προς όφελος του Κοσσυφοπεδίου, υπήρξε αυτό που ήταν σε θέση να προσφέρει στα όρια των δυνατοτήτων της.
Οφείλουμε να αντιληφθούμε ότι η ευθύνη που επωμιζόμαστε σε εκείνη την περιοχή είναι μια ευθύνη την οποία αναλαμβάνουμε από κοινού με τη διεθνή κοινότητα.
Πρόκειται μεν για μια ευθύνη στο πλαίσιο της οποίας η Ευρωπαϊκή Ένωση αναλαμβάνει συγκεκριμένο ρόλο, αλλά δεν θα μπορούσαμε να ισχυριστούμε ότι είμαστε σε θέση να επιτύχουμε με γοργούς ρυθμούς την ανοικοδόμηση κάποιων υποδομών οι οποίες, όπως πολύ σωστά επεσήμανε η κυρία βουλευτής, δεν ήταν ό,τι το καλύτερο και πριν εκδηλωθεί η στρατιωτική δράση στο Κοσσυφοπέδιο.
Εξάλλου, κυρία βουλευτά, δεν είμαι της άποψης ότι οι στρατιωτικές ενέργειες στο Κοσσυφοπέδιο συνέβαλαν σε μια τόσο σημαντική καταστροφή της υποδομής της δημόσιας υγείας ώστε να επιδράσουν άμεσα στη δημιουργία της κατάστασης που επικρατεί σήμερα.
Αυτό που επικρατεί σήμερα οφείλεται κατά βάση στη δραματική κατάσταση που βιώνουν οι εκτοπισμένοι πληθυσμοί, οφείλεται σε μια σειρά παραγόντων οικονομικού χαρακτήρα και στα χαμηλά επίπεδα κάλυψης των στοιχειωδών αναγκών στον τομέα της υγείας, συνεπεία της συνολικής αποδιοργάνωσης της οργανωτικής δομής της διοίκησης του Κοσσυφοπεδίου.
Αυτό είναι το βασικό πρόβλημα που βρίσκεται στη ρίζα όλης της κατάστασης που υπάρχει σήμερα.
Και εάν δεν διευθετήσουμε το πολιτικό πρόβλημα, κάτι που πρέπει να γίνει στο πλαίσιο του σχετικού ψηφίσματος των Ηνωμένων Εθνών, δεν θα μπορέσει να βρεθεί λύση για το πρόβλημα της υγείας των βρεφών, ούτε θα μπορέσουν να επιλυθούν και τα προβλήματα που εμφανίζονται σε άλλους τομείς της ανάπτυξης της περιοχής.
Θα ήθελα να επεκτείνω αυτή τη συζήτηση στην κατάσταση που επικρατεί στη Μιτρόβιτσα.
Στην πόλη αυτή, η διεθνής κοινότητα, με τη συνεργασία και της Ευρώπης, έχτισε ξανά το νοσοκομείο, αλλά αυτό βρίσκεται στο βόρειο τμήμα της πόλης, με αποτέλεσμα η πρόσβαση στο νοσοκομείο για τους Αλβανούς του Κοσσυφοπεδίου να είναι ιδιαίτερα δύσκολη.
Αυτό σημαίνει, επομένως, ότι οι Αλβανοί του Κοσσυφοπεδίου εξακολουθούν να στερούνται ορισμένων ιατροφαρμακευτικών φροντίδων.
Αυτό συμβαίνει και σε άλλες περιοχές της χώρας, καθώς υπάρχει ένταση μεταξύ των Αλβανών του Κοσσυφοπεδίου και των Σέρβων και κανείς δεν εμπιστεύεται τον άλλον, ενώ οι Αλβανοί δεν δέχονται να τους περιθάλψουν Σέρβοι και αντιστρόφως.
Κατανοώ, πράγματι, αυτό που λέτε και είναι ορθό ότι η Ευρωπαϊκή Ένωση θα πρέπει να εργαστεί προς την κατεύθυνση μεγαλύτερης διεθνούς συνεργασίας.
Αλλά που θα πρέπει να δοθεί βαρύτητα; Τι θα πρέπει να πράξουμε, ώστε και οι Αλβανοί του Κοσσυφοπεδίου να μπορούν να τυγχάνουν περίθαλψης σε νοσοκομείο, μεταξύ άλλων, και στη Μιτρόβιτσα;
PT) Το πρόβλημα της Μιτρόβιτσα, κύριε βουλευτά, το γνωρίζουμε καλά.
Πρόκειται πράγματι για μία ιδιαίτερη κατάσταση, όπου παρατηρείται μία ένταση ανάμεσα στις εθνότητες σε βαθμό τέτοιο που, ευτυχώς, δεν υπάρχει και δεν είναι τόσο σοβαρή σε άλλες περιοχές του εδάφους του Κοσσυφοπεδίου.
Κατανοώ απολύτως την ανησυχία που εκφράζει ο κύριος βουλευτής.
Θα ήθελα ωστόσο να σας επισημάνω ότι όλες οι ενέργειες που προωθήθηκαν από πλευράς του Bernard Kouchner αναφορικά με αυτό το πρόβλημα κινήθηκαν στο πλαίσιο του πνεύματος που απορρέει από το σχετικό ψήφισμα των Ηνωμένων Εθνών, σε μια προσπάθεια διαμόρφωσης όρων για τη δημιουργία πολυεθνοτικών δομών οι οποίες θα είναι σε θέση, ακόμη και στο επίπεδο των διαφορετικών τομέων της διοίκησης, να υπηρετήσουν τις διάφορες κοινότητες.
Νομίζω ότι σχετικά με αυτό το θέμα δεν θα πρέπει να επιδιδόμαστε σε βεβιασμένες κρίσεις αναφορικά με τις συγκεκριμένες ευθύνες, επειδή αυτές καταμερίζονται ανάμεσα σε διάφορους πρωταγωνιστές.
Η κατάσταση που επικρατεί στη Μιτρόβιτσα είναι λυπηρή, πρόκειται για μία κατάσταση όπου εμφανίζεται μία ειδική ένταση, και πιστεύω ότι τα μέτρα που ελήφθησαν στη διάρκεια των τελευταίων ωρών με σκοπό την εξασφάλιση συνθηκών ασφαλείας σε εκείνη την περιοχή είναι θετικά.
Θα ήθελα, παρά ταύτα, να σας επισημάνω ότι δεν διαθέτουμε - και λυπούμαστε γι' αυτό - αρμοδιότητες επί θεμάτων αστυνομικών δυνάμεων - κάτι που οφείλεται στις συνεισφορές των κρατών μελών - ώστε να πετύχουμε εκείνα που σκοπεύαμε να κάνουμε στο πλαίσιο των δραστηριοτήτων που επακολούθησαν τη στρατιωτική δράση, δηλαδή τη δημιουργία μηχανισμών διασύνδεσης ανάμεσα στις εθνότητες που θα παρείχαν ικανοποιητικό βαθμό ασφαλείας στους διάφορους πληθυσμούς, και συγκεκριμένα με σκοπό την πρόσβασή τους στις νοσοκομειακές εγκαταστάσεις.
Ερώτηση αριθ. 3 του κ.
(Η-0027/00):
Θέμα: Παραπομπή του ΝΑΤΟ στο Δικαστήριο Εγκλημάτων Πολέμου Οργανώσεις ανθρωπίνων δικαιωμάτων, όπως το Παρατηρητήριο Ανθρωπίνων Δικαιωμάτων των ΗΠΑ, έχουν ήδη συγκεντρώσει σημαντικά στοιχεία σε βάρος του ΝΑΤΟ για εγκλήματα που συνδέονται με τους βομβαρδισμούς στο Κοσσυφοπέδιο και τη Σερβία, προκειμένου να προσφύγουν στο Δικαστήριο Εγκλημάτων Πολέμου της Χάγης.
Με βάση τα στοιχεία αυτά, ορισμένα εκ των οποίων έχουν ήδη κατατεθεί στο ανωτέρω Δικαστήριο κατηγορείται το ΝΑΤΟ για "σοβαρές παραβιάσεις του διεθνούς ανθρωπιστικού δικαίου" και για "σκοπούμενες ανθρωποκτονίες".
Θεωρεί το Συμβούλιο ότι τέτοιου είδους καταγγελίες πρέπει να τεθούν στην κρίση του Δικαστηρίου Εγκλημάτων Πολέμου προκειμένου να υποβληθούν σε διεξοδική δικαστική έρευνα; Σε περίπτωση που ξεκινήσει η δικαστική διερεύνηση των καταγγελιών σε βάρος του ΝΑΤΟ, τι πρόκειται να πράξει με τον Γενικό Γραμματέα/Ύπατο εκπρόσωπο της ΚΕΠΠΑ, ο οποίος την κρίσιμη περίοδο είχε διατελέσει Γενικός Γραμματέας του ΝΑΤΟ; Υπάρχει διαδικασία αναστολής της ιδιότητάς του μέχρι να ολοκληρωθεί η δικαστική εξέταση των καταγγελιών;

Κύριε Πρόεδρε, η ερώτηση που τέθηκε από τον κύριο Αλέξανδρο Αλαβάνο αποτελεί το έναυσμα για ένα γενικότερο προβληματισμό.
Το Συμβούλιο έχει ήδη εκφράσει επανειλημμένα την πεποίθησή του ότι, με σκοπό την αντιμετώπιση εξτρεμιστικών και ανεύθυνων πράξεων, που στοιχειοθετούν σαφείς παραβιάσεις των ψηφισμάτων του Συμβουλίου Ασφαλείας των Ηνωμένων Εθνών, η προσφυγή σε αυστηρά μέτρα από πλευράς του ΝΑΤΟ ήταν αναγκαία και δικαιολογημένη.
Αντιλαμβάνομαι ότι ίσως υπάρχουν διαφορετικές ερμηνείες όσον αφορά τη δράση του ΝΑΤΟ και τη νομιμότητα της συγκεκριμένης δράσης.
Ο καθένας είναι ελεύθερος να υποστηρίζει αυτές τις θέσεις.
Και στη δική μου χώρα, οι διάφορες κοινοβουλευτικές παρατάξεις εξέφρασαν διαφοροποιημένες θέσεις.
Τα πράγματα έγιναν με τον τρόπο που έγιναν.
Ούτως ή άλλως, το Συμβούλιο υιοθέτησε μία ξεκάθαρη θέση, εκτιμώντας ότι οι αεροπορικές επιχειρήσεις που δρομολογήθηκαν από τον Οργανισμό Βορειοατλαντικού Συμφώνου στην Ομοσπονδιακή Δημοκρατία της Γιουγκοσλαβίας προσέβλεπαν στο να θέσουν τέρμα στην ανθρωπιστική καταστροφή που προκλήθηκε στο Κοσσυφοπέδιο από το καθεστώς του Βελιγραδίου.
Σε επίσημο επίπεδο, ο παραπάνω στόχος διατυπώθηκε ολοκληρωμένα στη θέση που εγκρίθηκε στις 8 Απριλίου από το Συμβούλιο Γενικών Υποθέσεων που πραγματοποιήθηκε στο Λουξεμβούργο.
Θα πρέπει να πούμε ότι τα συγκεκριμένα μέτρα του ΝΑΤΟ δεν αποφασίστηκαν ελαφρά τη καρδία, και εφαρμόστηκαν μόνο σαν ύστατη λύση όταν κατέστη εμφανές ότι οι πιθανότητες εξεύρεσης μίας λύσης κατόπιν διαπραγματεύσεων είχαν πλέον εκμηδενιστεί και όταν οι αρχές του Βελιγραδίου άρχισαν να συγκεντρώνουν τα στρατεύματά τους με στόχο να εκδιώξουν τους Αλβανούς του Κοσσυφοπεδίου από τα εδάφη όπου ζούσαν.
Ο κύριος βουλευτής θα έχει προφανώς υπόψη του το γεγονός ότι η κυρία Γενική Εισαγγελέας Del Ponte, κατά την πρόσφατη επίσκεψή της στο επιτελείο του ΝΑΤΟ, υπογράμμισε ότι το Διεθνές Δικαστήριο είναι υποχρεωμένο να εξετάσει όλες τις καταγγελίες που κατατίθενται, συμπεριλαμβανομένων εκείνων που στρέφονται κατά του ΝΑΤΟ, και είχαν κατατεθεί συγκεκριμένα από ειρηνιστικές ομάδες του Καναδά.
Η υποχρεωτική αυτή εξέταση θα πραγματοποιείτο εάν και εφόσον κατατίθεντο οι συγκεκριμένες καταγγελίες.
Εν πάση περιπτώσει, έχω στα χέρια μου μια δήλωση της κυρίας Γενικής Εισαγγελέως όπου επισημαίνει ότι την παρούσα στιγμή το ΝΑΤΟ δεν αποτελεί αντικείμενο οιασδήποτε έρευνας εκ μέρους του Γραφείου του Εισαγγελέα του Διεθνούς Ποινικού Δικαστηρίου που συστήθηκε για την πρώην Γιουγκοσλαβία, και ότι δεν βρίσκεται σε εξέλιξη οποιαδήποτε επίσημη ανακριτική διαδικασία αναφορικά με τις δραστηριότητες του ΝΑΤΟ κατά τη διάρκεια του πολέμου στο Κοσσυφοπέδιο.
Όλες οι πληροφορίες που διαβιβάστηκαν τους τελευταίους έξι μήνες, είτε από μεμονωμένα άτομα είτε από ομάδες οι οποίες ζητούσαν τη διεξαγωγή ερευνών σχετικά με τις δραστηριότητες του ΝΑΤΟ κατά τη διάρκεια του πολέμου στο Κοσσυφοπέδιο, κατεγράφησαν από τον Εισαγγελέα.
Προφανώς, ο Εισαγγελέας θα εξετάσει οποιαδήποτε άλλη πληροφορία και, σε εύθετο χρόνο, θα κρίνει εάν δικαιολογείται ή όχι κάποια ενέργεια.
Μέχρι στιγμής, η Γενική Εισαγγελέας δεν αποφάσισε να κινήσει καμία ποινική διαδικασία κατά του ΝΑΤΟ σχετικά με τα συγκεκριμένα ζητήματα.
Ευχαριστώ τον προεδρεύοντα, αλλά δεν συμφωνώ μαζί του στο ότι η επέμβαση του ΝΑΤΟ σκόπευε να σταματήσει μια ανθρωπιστική καταστροφή, διότι έχουμε μια ανθρωπιστική καταστροφή και σήμερα στο Κοσσυφοπέδιο, έχουμε την κόλαση του Μιλόσεβιτς να την διαδέχεται η κόλαση του UΗK και των στρατευμάτων του ΝΑΤΟ.
Και αν δει και ο κύριος προεδρεύων, οι μισές ερωτήσεις σχεδόν στις οποίες έχει να απαντήσει σήμερα είναι για το Κοσσυφοπέδιο.
Παρόλα αυτά, και ο κύριος προεδρεύων δέχθηκε ότι είναι ανοικτό το θέμα της ανακριτικής διαδικασίας του Δικαστηρίου Εγκλημάτων Πολέμου σε βάρος του ΝΑΤΟ μετά από προσφυγή καναδικών και άλλων ειρηνιστικών οργανώσεων.
Και το ερώτημά μου, στο οποίο δεν απάντησε ο κύριος προεδρεύων, είναι: σε περίπτωση που ξεκινήσει αυτή η ανακριτική διαδικασία στην οποία ο κύριος ή αν θέλετε ο ένας από τους κύριους ανακρινόμενους, και πιθανά ενόχους, θα είναι ο κ. Σολάνα, ο οποίος σήμερα είναι Ύπατος Εκπρόσωπος της Κοινής Εξωτερικής Πολιτικής και Ασφάλειας της Ευρωπαϊκης Ένωσης, δεν θα έπρεπε, σε περίπτωση που γίνει αυτό, που η Γενική Εισαγγελέας του Δικαστηρίου είναι θετική στο να ξεκινήσει αυτή η διαδικασία, δεν θα έπρεπε να τεθεί σε αναστολή η ιδιότητα του κ. Σολάνα μέχρις ότου, τουλάχιστον, βγει με καθαρά χέρια;
PT) Κύριε βουλευτά, σε περίπτωση που παρόμοια διαδικασία κινηθεί κατά του ΝΑΤΟ και εάν στη θέση του εναγόμενου στην εν λόγω διαδικασία βρεθεί ο Javier Solana, θα πρέπει να κατανοήσουμε ότι την εποχή εκείνη ο Javier Solana κατείχε ένα αξίωμα και σήμερα κατέχει ένα άλλο.
Τα καθήκοντα που αναλαμβάνει σήμερα δεν έχουν απολύτως καμία σχέση με τα καθήκοντα που επιτελούσε τότε ως Γενικός Γραμματέας του ΝΑΤΟ.
Εφόσον κάποια διεθνής δικαστική αρχή δεν συγκεντρώσει οποιεσδήποτε αποδείξεις που να θεμελιώνουν κάποια κατηγορία κατά του προσώπου του Javier Solana, κάτι που σε καμία περίπτωση δεν συμβαίνει σήμερα, είναι προφανές ότι η Ευρωπαϊκή Ένωση δεν θα λάβει κανένα μέτρο επί του συγκεκριμένου θέματος.
- (DE) Κύριε Πρόεδρε, νομίζω ότι ο κ. Αλαβάνος συγχέει το ΝΑΤΟ με τον κ. Milosevic.
Ο κ. Milosevic πρέπει να παραπεμφθεί στο Δικαστήριο Εγκλημάτων Πολέμου και το ΝΑΤΟ πρέπει να πάρει το βραβείο Ζαχάρωφ!
Εγώ όμως θέλω να απευθύνω στο Συμβούλιο μια εντελώς διαφορετική ερώτηση: Τί γίνεται στο Κοσσυφοπέδιο σχετικά με την ανασυγκρότηση της διοίκησης, της δικαιοσύνης και κυρίως της αστυνομίας; Προηγουμένως αναφέρατε ότι αντιμετωπίζουμε μια καταστροφή και δεν γίνεται καμία σχετική ενέργεια.
Πρέπει να προγραμματιστεί να γίνουν γρήγορα ενέργειες!
PT) Επιτρέψτε μου καταρχάς να επισημάνω ότι συμφωνώ με τις προτεραιότητες που έθεσε ο κύριος βουλευτής αναφορικά με τον καταλογισμό προσωπικών ευθυνών.
Σχετικά με την ανασυγκρότηση του τομέα της δικαιοσύνης του Κοσσυφοπεδίου, είχαμε επανειλημμένα την ευκαιρία να ακούσουμε τον Bernard Kouchner να περιγράφει τις τεράστιες δυσκολίες που αντιμετωπίζει για να στήσει έναν διοικητικό μηχανισμό και να δημιουργήσει μία δικαστική υποδομή.
Είναι γνωστό ότι πριν από μερικούς μήνες δόθηκαν τα πρώτα βήματα προς αυτή την κατεύθυνση.
Γνωρίζουμε τις δυσκολίες, ιδίως στο επίπεδο της χρηματοδότησης, που χρειάστηκε να αντιμετωπίσει ο Bernard Kouchner κατά τη συγκρότηση του εν λόγω διοικητικού μηχανισμού, και ειδικότερα γνωρίζουμε τις ιδιαίτερες δυσκολίες που προκύπτουν όσον αφορά την επάνδρωση αστυνομικών δυνάμεων με σκοπό τη διασφάλιση της καθημερινής δημόσιας τάξης.
Πρόκειται για ένα τομέα ευθυνών, κύριε βουλευτά, ο οποίος οπωσδήποτε σταθμίζεται από την Ευρωπαϊκή Ένωση, και θα ήθελα να σας διαβεβαιώσω ότι το συγκεκριμένο ζήτημα τέθηκε κατ' επανάληψη στο Συμβούλιο Γενικών Υποθέσεων της περασμένης Δευτέρας, επ' ευκαιρία της συζήτησης για το πρόβλημα του Κοσσυφοπεδίου.
Υπήρξαν δηλώσεις και ασκήθηκαν πιέσεις προς την κατεύθυνση των διαφόρων κρατών μελών, που ανέλαβαν την υποχρέωση να διαθέσουν αστυνομικές δυνάμεις, ώστε να ανταποκριθούν στις δεσμεύσεις τους.
Ορισμένα κράτη μέλη επικαλέστηκαν το γεγονός ότι έχουν αναπτύξει επί τόπου στρατιωτικές δυνάμεις και δεν έχουν τη δυνατότητα, επομένως, να αποστείλουν μέσα στις επιθυμητές προθεσμίες και τις αστυνομικές δυνάμεις τις οποίες δεσμεύθηκαν να διαθέσουν.
Συνειδητοποιούμε, παρά ταύτα, πολύ καλά ότι το γεγονός αυτό υπονομεύει με καθοριστικό τρόπο το έργο του Bernard Kouchner και θέτει υπό αίρεση την ανασυγκρότηση και εξομάλυνση της διοικητικής υποδομής του Κοσσυφοπεδίου, και συγκεκριμένα το σκέλος που αφορά τον τομέα της δικαιοσύνης και της ανάπτυξης αστυνομικών δυνάμεων.
Αυτό οδηγεί, προφανώς, σε σαφέστατα ολέθριες συνέπειες όσον αφορά τη δυνατότητα εξομάλυνσης της διασύνδεσης μεταξύ των εθνοτήτων, και όλοι συνειδητοποιούμε ότι, σε περίπτωση που δεν ληφθούν μέτρα σε σύντομο χρονικό διάστημα, κινδυνεύουμε να βρεθούμε μπροστά σε καταστάσεις έντασης όπως αυτές που επικρατούν εδώ και μερικές ώρες και υπάρχει κίνδυνος επανάληψης παρόμοιων καταστάσεων έντασης και σε άλλες περιοχές του Κοσσυφοπεδίου.
PT) Πρόκειται για ένα ζήτημα το οποίο προφανώς τίθεται κατ' ουσίαν στο πλαίσιο του ΝΑΤΟ, αλλά για το οποίο η Ευρωπαϊκή Ένωση δεν έχει κανένα πρόβλημα να πάρει θέση, δεδομένου ότι συμφωνεί με την ερμηνεία που κάνει το ΝΑΤΟ αναφορικά με αυτά τα θέματα.
Θα επιθυμούσα να αποσαφηνίσω κάτι: πρόκειται για τη θέση του Συμβουλίου, και όσο γι' αυτό δεν πρέπει να υπάρχει αμφιβολία.
Ο κύριος βουλευτής γνωρίζει, καταρχάς, πόσο δύσκολη είναι η επιλογή στόχων κατά τη διάρκεια μιας στρατιωτικής επιχείρησης, ιδίως όταν αυτή αναπτύσσεται με αεροπορικά μέσα, και επίσης γνωρίζει ότι υπάρχει ένα σύνολο στόχων οι οποίοι, αν και δεν μπορούν να χαρακτηριστούν ως στρατιωτικοί, είναι ωστόσο στόχοι που συνίστανται σε έργα υποδομής η καταστροφή των οποίων αποσκοπεί στην παράλυση της λειτουργίας της στρατιωτικής μηχανής.
Στο σημείο αυτό, προφανώς, εισερχόμαστε σε ένα πεδίο, σε μια γκρίζα ζώνη, όπου θα μπορούσε ο κύριος βουλευτής να πει ότι πρόκειται για πολιτικούς στόχους, όπως είναι οι γέφυρες ή οι οδικές και σιδηροδρομικές υποδομές, ενώ κάποιοι άλλοι θα ισχυριστούν ότι πρόκειται για στρατιωτικούς στόχους, εφόσον χρησιμοποιούνται για την υποστήριξη των στρατιωτικών υποδομών για τη δρομολόγηση των επιθετικών ενεργειών που διέπρατταν τότε οι δυνάμεις του κυρίου Μιλόσεβιτς μέσα στο Κοσσυφοπέδιο.
Η διαφωνία μας έχει να κάνει με τη διαφορετική ερμηνεία όσον αφορά το χαρακτήρα κάποιων στόχων.
Δυστυχώς επίσης, όπως άλλωστε αναγνώρισαν οι πάντες κατά τη διάρκεια των στρατιωτικών επιχειρήσεων στο Κοσσυφοπέδιο, υπήρξαν και μη στρατιωτικοί τομείς, ιδίως τομείς που αφορούν υποδομές οι οποίες ενδιαφέρουν άμεσα τον πληθυσμό, αλλά μέχρι και κατοικημένες περιοχές που επλήγησαν από αεροπορικές επιχειρήσεις του ΝΑΤΟ.
Αυτό είναι παραδεδεγμένο, είναι κάτι που συμβαίνει σε όλους τους πολέμους, και ο πόλεμος στο Κοσσυφοπέδιο δεν ήταν ένας καθαρός πόλεμος, δεν ήταν ένας υποδειγματικός πόλεμος, αλλά ήταν ένας πόλεμος εφικτός.
Μόνο που ήταν επίσης και ένας αναγκαίος πόλεμος: πέραν του ότι ήταν αυτός που μπορούσε να γίνει, ο συγκεκριμένος πόλεμος ήταν αναγκαίος ώστε να τεθεί τέρμα, εκ μέρους του συνόλου της διεθνούς κοινότητας, σε μία απολύτως απαράδεκτη και άκρως αποτρόπαια επίθεση.
Κύριε βουλευτά, ανεξαρτήτως της ερμηνείας που θα μπορούσαμε να κάνουμε εκ των υστέρων - είναι εύκολο να ερμηνεύει κανείς τα γεγονότα εκ των υστέρων εάν δεν έχουν προηγηθεί δράσεις - εκτιμώ ότι, εάν κοιτάξουμε αυτό που συνέβη στη Βοσνία-Ερζεγοβίνη και εάν αναλογιστούμε την ατιμωρησία που επέφεραν η κατάσταση στη Βοσνία-Ερζεγοβίνη και η παράταση της εν λόγω ατιμωρησίας, ίσως θα μπορούσαμε να ερμηνεύσουμε τη στρατιωτική δράση του ΝΑΤΟ στο Κοσσυφοπέδιο με λιγότερο καταστροφική λογική.
Ερώτηση αριθ. 4 της κ.
(H-0028/00):
Θέμα: Αποκλεισμός της Αρμενίας εκ μέρους της Τουρκίας Εχοντας υπόψη ότι η Ευρωπαϊκή Ένωση προωθεί σήμερα ενεργά τις κοινωνικές, οικονομικές και πολιτικές σχέσεις με την Αρμενία μέσω της συμφωνίας εταιρικών σχέσεων και συνεργασίας, η οποία υπεγράφη στις 12 Οκτωβρίου 1999, τι μέτρα λαμβάνει το Συμβούλιο για να πείσει την τουρκική κυβέρνηση να άρει τον οικονομικό αποκλεισμό της Αρμενίας;
Μήπως ήρθε η στιγμή να άρει η τουρκική κυβέρνηση τον οικονομικό αποκλεισμό της Αρμενίας;
Κύριε Πρόεδρε, θα ήθελα να ευχαριστήσω τον εκπρόσωπο της Προεδρίας του Συμβουλίου για την απάντησή του.
Αισθάνομαι όμως κάποια λύπη που το θέμα αντιμετωπίζεται μεν κατ' αρχήν από διμερή σκοπιά, τελικά όμως υφίσταται μια μεγάλη σχέση τριών μερών.
Δίνουμε εταιρικά κονδύλια και διαθέτουμε συμφωνίες συνεργασίας για να βοηθήσουμε την Αρμενία, παρ' όλ' αυτά όμως η βοήθεια δεν μπορεί να αποδώσει, επειδή η Τουρκία επιβάλλει έναν οικονομικό αποκλεισμό, έτσι ώστε σε πολλά ζητήματα των Αρμενίων δεν μπορεί να σημειωθεί καμία πρόοδος.
Γίνονται διαπραγματεύσεις με την Τουρκία για την ενδεχόμενη προσχώρησή της, και εννοείται ότι είναι προς το συμφέρον όλων μας κάθε κράτος που θέλει την ένταξη να έχει φιλικές σχέσεις με τις όμορες χώρες.
Δεν μπορείτε να ασκήσετε ισχυρότερη επιρροή στην Τουρκία προκειμένου να καταστεί δυνατή μια ειρηνική εξέλιξη, προκειμένου να διασφαλίσουμε στους Αρμένιους μια εξέλιξη που είναι απαραίτητη για τη συνέχιση της συνεργασίας;
Η κυρία βουλευτής έχει απόλυτο δίκιο όταν επισημαίνει ότι οφείλουμε να αξιοποιήσουμε τις σχέσεις μας με την Τουρκία ακριβώς με σκοπό να οδηγήσουμε αυτή τη χώρα στο να αναλάβει έναν εποικοδομητικό ρόλο στην προκειμένη κατάσταση, και ειδικότερα ώστε να γίνει μέρος της λύσης και να παύσει να είναι μέρος του προβλήματος.
Εκτιμούμε ότι, ακριβώς λόγω του γεγονότος ότι η Τουρκία εισήλθε πλέον σε μία νέα μορφή σχέσεων με την Ευρωπαϊκή Ένωση και λόγω του ότι η Τουρκία βρίσκεται τώρα μπροστά στην ανάγκη να ανταποκριθεί στις θέσεις της Ευρωπαϊκής Ένωσης επί θεμάτων κοινής εξωτερικής πολιτικής και πολιτικής ασφαλείας, θα δοκιμάσουμε - οφείλουμε να το ομολογήσουμε - τη βούληση της Τουρκίας όσον αφορά τις προτεραιότητες που θέτει η Ευρωπαϊκή Ένωση στο πλαίσιο των εξωτερικών της σχέσεων.
Και προφανώς οι σχέσεις με την Αρμενία, όπως φάνηκε από τη συμφωνία που υπογράψαμε πέρυσι, συνιστά ένα στοιχείο των εν λόγω εξωτερικών μας σχέσεων.
Και εκτιμούμε ότι η Τουρκία, εάν επιθυμεί να υιοθετήσει τις θεμελιώδεις αξίες της Ευρωπαϊκής Ένωσης και να ενταχθεί στο γενικό πλαίσιο των σχέσεων που διατηρεί η Ευρωπαϊκή Ένωση - και ανεξαρτήτως των ιδιαίτερων διαθέσεων διμερούς φύσεως που ενδέχεται να έχει έναντι μίας άλλης χώρας - , θα πρέπει γενικώς να τηρήσει μία συμπεριφορά η οποία θα συμβιβάζεται με τους γενικούς κανόνες που εφαρμόζει η Ευρωπαϊκή Ένωση στις εξωτερικές της σχέσεις.
Είμαστε βέβαιοι, άλλωστε, ότι το συγκεκριμένο ζήτημα θα βρεθεί μεταξύ των προτεραιοτήτων των διμερών σχέσεων ανάμεσα στην Ευρωπαϊκή Ένωση και την Τουρκία στο προσεχές μέλλον.
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
Ερώτηση αριθ. 5 του κ.
(Η-0031/00):
Θέμα: Όξυνση της κατάστασης στο Κοσσυφοπέδιο Συνεχίζεται και εντείνεται η γενοκτονία των Σέρβων και των άλλων εθνοτήτων πλην της αλβανικής στο Κοσσυφοπέδιο. Ακόμη και ο Μπ.
Κoυσνέρ δήλωσε πρόσφατα ότι "η πολιτική κατάσταση και η κατάσταση ασφαλείας στην περιοχή δεν είναι καθόλου καλή".
Καταγγέλεται επίσης ότι το ψήφισμα 1244 του ΟΗΕ δεν εφαρμόζεται, καθώς από τη μια παραβιάζονται οι διατάξεις του που αφορούν στην παροχή εγγυήσεων για όλους τους κατοίκους του Κοσσυφοπεδίου και από την άλλη ενθαρρύνονται οι ακραίες, αποσχιστικές δυνάμεις, με αποκορύφωμα την αναγόρευση του πρώην ηγέτη του UCK, Χ. Θάτσι, ως "προσωρινού πρωθυπουργού" του Κοσσυφοπεδίου και την ανακήρυξη του UCK σε "σώμα προστασίας του Κοσσυφοπεδίου".
Τι πρόκειται να κάνει το Συμβούλιο παίρνοντας υπόψη τα παραπάνω για να εφαρμοστούν οι αποφάσεις του ΟΗΕ και ειδικότερα το ψήφισμα 1244 και να αποτραπεί η απόσχιση της επαρχίας του Κοσσυφοπεδίου από τη Σερβία;
Ερώτηση αριθ. 6 του κ.
(H-0122/00):
Θέμα: Εθνική κάθαρση εις βάρος Σέρβων στο Κοσσυφοπέδιο Από τότε που τερματίστηκαν οι βομβαρδισμοί στους οποίους προέβησαν το ΝΑΤΟ και η ΕΕ κατά της Γιουγκοσλαβίας με το επιχείρημα ότι ήθελαν να παρεμποδίσουν την εθνική κάθαρση εις βάρος Αλβανοκοσοβάρων από την πλευρά της Σερβίας, και από τότε που εγκαταστάθηκε η KFOR στις 12 Ιουνίου 1999, 200.000 Σέρβοι που κατοικούσαν στο Κοσσυφοπέδιο εκδιώχθηκαν και 768 άλλοι δολοφονήθηκαν, με αποτέλεσμα να υπάρξει μια εθνική κάθαρση εις βάρος Σέρβων αυτή τη φορά, η οποία είναι συγκριτικώς μεγαλύτερη από την προηγούμενη.
Κατά τις τελευταίες ημέρες σημειώνονται δολοφονίες Σέρβων από μαφίες Αλβανοκοσοβάρων, οι οποίες εξακολουθούν να παραμένουν ατιμώρητες.
Ποια απόφαση προτίθεται να λάβει το Συμβούλιο ώστε να τερματισθεί μια για πάντα η εθνική αυτή κάθαρση και να διασφαλισθεί ο σεβασμός των ανθρωπίνων δικαιωμάτων όλου του πληθυσμού του Κοσσυφοπεδίου, ανεξαρτήτως φυλής ή πεποιθήσεων;
Θα ήθελα να ευχαριστήσω τον κ. Υπουργό για την απάντησή του, αλλά ταυτόχρονα να υπενθυμίσω ότι, από στατιστικής απόψεως, σήμερα υπάρχει στο Κοσσυφοπέδιο περισσότερη βία από εκείνη που υπήρχε πριν τους βομβαρδισμούς του ΝΑΤΟ.
Είναι ανησυχητικό το ότι οι βομβαρδισμοί επιδείνωσαν την κατάσταση και θα έπρεπε να αναγνωριστεί ότι ήταν λάθος του ΝΑΤΟ και της Ευρωπαϊκής Ένωσης να λάβουν αυτό το μέτρο.
Ο κ. Υπουργός μίλησε, πολύ λογικά - και συμφωνώ - για τα σφάλματα του Βελιγραδίου, αλλά πρέπει επίσης να θυμόμαστε ότι οι μυστικές υπηρεσίες των Ηνωμένων Πολιτειών, της Γερμανίας, της Γαλλίας, της Ιταλίας και της Μεγάλης Βρετανίας προμήθευαν με όπλα και χρήματα τον UCK, μια μαφία, προκειμένου να συμβάλουν στη δημιουργία προβλημάτων στην περιοχή.
Επομένως, όλοι έχουμε ευθύνη.
Θα ήθελα να υποβάλω μια συμπληρωματική ερώτηση, που εντάσσεται στο γενικό πλαίσιο.
Δεν πιστεύετε ότι θα ήταν ωφέλιμο να αρθεί το εμπάργκο κατά της Σερβίας προκειμένου η οικονομική κατάσταση να είναι πιο φυσιολογική στην περιοχή και, επιπλέον, να επωφεληθεί το Κοσσυφοπέδιο ως επαρχία της Σερβίας;
Κύριε Πρόεδρε, δεν πρόσκειμαι φιλικά στον Milosevic ή στην κυβέρνησή του.
Ωστόσο, έχω σοβαρότατες αμφιβολίες σχετικά με τη νομιμότητα της νατοϊκής δράσης κατά της Γιουγκοσλαβίας αναφορικά με το Κοσσυφοπέδιο, τόσο σε ό,τι αφορά την έλλειψη εξουσιοδότησης από το Συμβούλιο Ασφαλείας των Ηνωμένων Εθνών, όσο και επειδή αυτή θα μπορούσε να είχε αποφευχθεί εάν δεν επιβάλλονταν απαράδεκτοι για την κυριαρχία της Σερβίας όροι στο Rambouillet.
Η τωρινή κατάσταση στο Κοσσυφοπέδιο, όπου έχουν πραγματοποιηθεί πλέον εθνικές εκκαθαρίσεις σε βάρος των Σέρβων και των Τσιγγάνων, μιλάει από μόνη της.
Δεν θα έπρεπε το ΝΑΤΟ να παραδεχθεί τουλάχιστον το σφάλμα του, τον σκόπιμο βομβαρδισμό του πύργου της τηλεόρασης στο Βελιγράδι και τον θάνατο περισσοτέρων των 20 πολιτών δημοσιογράφων, το οποίο παραμένει μια σοβαρή ηθική κηλίδα στη διεξαγωγή του πολέμου και τώρα δημιουργεί το πρόβλημα της ενδεχόμενης δίωξης των δυτικών ηγετών μας για εγκλήματα πολέμου;
PT) Κύριε βουλευτά, όσον αφορά τις θέσεις που λαμβάνουμε σε επίπεδο Ευρωπαϊκής Ένωσης, δεν προβαίνουμε σε επιλεκτική ανάγνωση, ερμηνεία ή ανάλυση για το ποιοι είναι πράγματι στρατιωτικοί στόχοι, και κυρίως δεν εξετάζουμε τις πρωτοβουλίες που ελήφθησαν κατά συγκεκριμένου είδους οικοδομών, οι οποίες χρησιμοποιούνταν σαν στήριγμα του πολιτικού καθεστώτος και του μηχανισμού προπαγάνδας του κυρίου Μιλόσεβιτς.
Αρα, δεν είμαι σε θέση να σας πω εάν συμφωνούσαμε ή όχι με κάποια συγκεκριμένη επιχείρηση που έγινε από το ΝΑΤΟ. Η επιχείρηση που αναφέρατε αποτελούσε μέρος ενός συνολικού σχεδίου με το οποίο εμείς συμφωνούμε.
Κάποιες από αυτές τις επιχειρήσεις ίσως να είναι αμφισβητήσιμες, και για ορισμένες το ίδιο το ΝΑΤΟ εξέφρασε τη λύπη του, κάποιες άλλες όμως είναι επιχειρήσεις αιτιολογημένες για τακτικούς λόγους, μιας και απέβλεπαν να εμποδίσουν τον κύριο Μιλόσεβιτς να συνεχίσει την προπαγανδιστική του εκστρατεία μέσα στη χώρα.
Εν πάση περιπτώσει, εγώ προσωπικά δεν επιθυμώ να προβώ, εξ ονόματος του Συμβουλίου, σε καμία κρίση αναφορικά με οποιαδήποτε συγκεκριμένη επιχείρηση που πραγματοποίησε το ΝΑΤΟ στο στρατιωτικό πεδίο.
Κύριε προεδρεύοντα του Συμβουλίου, επειδή γνωρίζω την ιστορία των Βαλκανίων, θα ήθελα να σας θυμίσω ότι επί πολλές δεκαετίες οι λαοί της Γιουγκοσλαβίας ζούσαν ειρηνικά.
Η αποσταθεροποίηση ξεκίνησε πριν μια δεκαετία περίπου, με τη διάλυση της Γιουγκοσλαβίας, στην οποία η Ευρωπαϊκή Ένωση έπαιξε καθοριστικό ρόλο.
Το έγκλημα της Γιουγκοσλαβίας ήταν ότι ήταν η μοναδική χώρα στα Βαλκάνια που δεν ζήτησε να γίνει μέλος ούτε του ΝΑΤΟ ούτε της Ευρωπαϊκής Ένωσης.
Έτσι, ό,τι έμεινε τώρα όρθιο από τις αεροπορικές επιδρομές, καταστρέφεται από τον δήθεν αφοπλισμένο UΗK, κάτω από τη μύτη της KFOR, της οποίας ο ρόλος ως δύναμης κατοχής γίνεται όλο και πιο φανερός.
Καθημερινά έρχονται στο φως νέα εγκλήματα κατά των μη αλβανοφώνων, αλλά και κατά της πολιτιστικής κληρονομιάς του Κοσσυφοπεδίου, και εκατοντάδες παραβιάσεις της απόφασης 1244 του ΟΗΕ.
Κατά τη γνώμη μου, το καλύτερο που θα μπορούσε να κάνει το Συμβούλιο είναι να σταματήσει την κατοχή αυτού του τμήματος της Γιουγκοσλαβίας και να αναζητήσει λύση αποδεκτή από όλες τις μεριές, με σεβασμό των εθνικών ιδιαιτεροτήτων της περιοχής, και προπαντός με σεβασμό της αρχής της μη επέμβασης στα εσωτερικά μιας άλλης ανεξάρτητης χώρας.
PT) Σέβομαι την αντίληψη και τη γνώση που έχει ο κύριος βουλευτής για την περιοχή των Βαλκανίων, αν και ειλικρινά δυσκολεύομαι να αντιληφθώ κατά πόσον ο σεβασμός των ιδιαίτερων γνωρισμάτων της περιοχής θα μπορούσε να αποτελέσει λύση για το πρόβλημα της πολιτικής σταθερότητας, μιας και εάν σταθεί κανείς στο κριτήριο της δημοκρατικής σταθερότητας της περιοχής, θα μπορούσε να πει ότι η κατάρρευση της Γιουγκοσλαβίας είναι αυτή που οδήγησε στην επικράτηση της σημερινής κατάστασης.
Αλλά ας μην υπεισέλθουμε εδώ σε ερμηνείες για μία εξέλιξη σε διεθνές επίπεδο.
Παρά ταύτα, θα ήθελα να επισημάνω ότι η Γιουγκοσλαβία ήταν αυτό που ήταν: ένας συγκερασμός, μια συμβιβαστική συνύπαρξη μιας σειράς διαφορετικών εθνικών γνωρισμάτων στους κόλπους ενός κράτους, ενός κράτους ωστόσο το οποίο θεμελιωνόταν - και αυτό θα πρέπει να καταστεί σαφές - σε ένα πολιτικό καθεστώς το οποίο απείχε πολύ από το ιδεώδες από τη σκοπιά της δημοκρατικής εκπροσώπησης.
Ο διαμελισμός της Γιουγκοσλαβίας αποτελεί ίσως έναν σταθμό της Ιστορίας τον οποίο οφείλουμε να αποδεχθούμε, ανεξαρτήτως των σφαλμάτων που ενδεχομένως έχουν γίνει.
Σε καμία περίπτωση δεν πιστεύουμε ότι η απόσυρση των διεθνών δυνάμεων αυτή τη στιγμή θα μπορούσε να αποτελέσει τη λύση.
Απεναντίας, μια τέτοια εξέλιξη θα οδηγούσε στον όλεθρο.
Κύριε Πρόεδρε, είμαι λίγο απογοητευμένος από την απάντηση που έδωσε ο Προεδρεύων του Συμβουλίου στον συνάδελφό μου.
Είναι πολύ σημαντικό, εάν τονίζουμε ότι η Ευρώπη πρέπει να είναι μια Ευρώπη αξιών, να μην φθάνουμε στο σημείο να πούμε ότι ο σκοπός αγιάζει τα μέσα.
Εάν τίθενται και καταστρέφονται πολιτικοί στόχοι, τότε ο θάνατος πολιτών είναι παράνομος με όποια κριτήρια και αν το εξετάσουμε.
Δεν θα πρέπει να υπερασπιζόμαστε κάτι τέτοιο, ακόμη και όσοι από μας αποδοκιμάζουμε έντονα το καθεστώς του Milosevic.
Ωστόσο, δεν είναι αυτό το ερώτημά μου.
Το ερώτημά μου αφορά τους πολιτικούς κρατούμενους που υπάρχουν τώρα στη Σερβία.
Νομίζω ότι υπάρχουν τώρα περίπου 5.000 Κοσοβάροι πολιτικοί κρατούμενοι στη Σερβία.
Το ερώτημά μου προς τον Προεδρεύοντα του Συμβουλίου είναι διπλό: πρώτον, είναι το Συμβούλιο πλήρως ενήμερο και ενδιαφέρεται για τη μοίρα αυτών των κρατουμένων; Δεύτερον, τι προτίθεται να πράξει γι' αυτούς;
PT) Κύριε βουλευτά, θα ήθελα πρώτα απ' όλα να σταθώ στο σχόλιο που κάνατε.
Εγώ δεν υπεραμύνθηκα των επιθέσεων κατά των αμάχων.
Αυτό που είπα και διευκρίνισα σε μια προηγούμενη απάντηση είναι ότι υπάρχουν μη στρατιωτικοί στόχοι που συνίστανται σε υποδομές οι οποίες χαρακτηρίζονται ως στόχοι στο πλαίσιο κάποιας στρατιωτικής επιχείρησης. Επομένως, ο κύριος βουλευτής γνωρίζει τόσο όσο και εγώ πως ορισμένες στρατιωτικές επιχειρήσεις δεν στρέφονται μόνο κατά στρατιωτικών στόχων, αλλά επίσης κατά μη στρατιωτικών στόχων και εγκαταστάσεων που υποβοηθούν τη δρομολόγηση των στρατιωτικών ενεργειών.
Είναι προφανές ότι έχουμε εδώ να κάνουμε με μια γκρίζα ζώνη, όπου δεν ξέρουμε τι είναι και τι δεν είναι ένας θεμιτός στόχος.
Όπως επεσήμανα, δεν προβαίνουμε σε κρίσεις αναφορικά με συγκεκριμένες επιχειρήσεις.
Αλλά μπορούμε να αξιολογήσουμε συνολικά τη δράση του ΝΑΤΟ, και η συνολική αξιολόγηση που κάνουμε είναι θετική: έχουμε μία από κοινού αντίληψη αναφορικά με το νόημα της δράσης του ΝΑΤΟ.
Σε ό,τι αφορά τους πολιτικούς κρατούμενους στη Σερβία, είναι αυτονόητο, κύριε βουλευτά, ότι όταν επισημαίνω το γεγονός ότι τη σήμερον ημέρα στη Σερβία ο κύριος Μιλόσεβιτς δεν συμπεριφέρεται σύμφωνα με τους κανόνες που χαρακτηρίζουν μια αξιοπρεπή κοινωνία στο διεθνές επίπεδο, αναφέρομαι συγκεκριμένα στη συμπεριφορά του κυρίου Μιλόσεβιτς τόσο έναντι των συμπολιτών του όσο και απέναντι σε καταστάσεις που καλλιεργεί ο κύριος Μιλόσεβιτς, ιδίως σε θέματα που αφορούν τους πολιτικούς κρατούμενους, στο θέμα της καταπάτησης των δημοκρατικών δικαιωμάτων, στην παραβίαση των δικαιωμάτων πρόσβασης της αντιπολίτευσης στα μέσα μαζικής ενημέρωσης, στην παρεμπόδιση της δραστηριότητας των Μη Κυβερνητικών Οργανώσεων, ιδίως στο πλαίσιο της προάσπισης των ανθρωπίνων δικαιωμάτων.
Παρ' όλα αυτά, όλα όσα προανέφερα δεν είναι παρά μία από τις πλευρές της εξαιρετικά επιζήμιας και καταστρεπτικής δράσης του κυρίου Μιλόσεβιτς στους κόλπους της γιουγκοσλαβικής κοινωνίας, και φυσικά η Ευρωπαϊκή Ένωση εκφράζει ανησυχίες γι' αυτή την κατάσταση.
Γι' αυτόν ακριβώς το λόγο η Ευρωπαϊκή Ένωση διατηρεί σε ισχύ όλες τις κυρώσεις, που θα συνεχίσουν να επιβάλλονται ενόσω η Γιουγκοσλαβία δεν επιδείξει μία συμπεριφορά σε διεθνές επίπεδο, η οποία θα συμβαδίζει με τις αξίες που εμείς θεωρούμε ότι πρέπει να υποστηρίζουμε.
Ερώτηση αριθ. 7 της κ.
(Η-0035/00):
Θέμα: Σύνταξη Χάρτας Θεμελιωδών Δικαιωμάτων Εκφράζοντας την ικανοποίηση της κοινωνίας των πολιτών για τη σύνταξη της Χάρτας Θεμελιωδών Δικαιωμάτων, αλλά και την ελπίδα ότι αυτή η Χάρτα θα ανταποκρίνεται στις προκλήσεις της Ευρώπης του 21ου αιώνα, ερωτώ το Συμβούλιο :

Ποιές είναι οι απόψεις του για το περιεχόμενο της Χάρτας; Για ποιούς πολίτες (της Ευρωπαϊκής Ένωσης, ή όλων των ευρωπαϊκών χωρών, ενόψει της διεύρυνσης, θα περιλαμβάνει τους μετανάστες, κλπ.);

Θα καταγράψει το κοινωνικό κεκτημένο της Ευρωπαϊκής Ένωσης ή θα έχει έναν ευρύτερο προγραμματικό χαρακτήρα; Ποιοί είναι οι μηχανισμοί που θα χρησιμοποιήσει για να αποτυπώσει σαφώς την ισότητα των δύο φύλων; Ποιές είναι οι απόψεις του για την ενσωμάτωση της Χάρτας στη Συνθήκη της Ευρωπαϊκής Ένωσης;

Ευχαριστώ τον προεδρεύοντα για τους προβληματισμούς και τις βεβαιότητες που μου εξέφρασε για την πορεία των εργασιών.
Καταλαβαίνετε, η ερώτησή μου έχει ένα νόημα, κύριε προεδρεύοντα, διότι το Συμβούλιο είναι ένα πολιτικό όργανο της Ευρωπαϊκής Ένωσης και οι ευρωπαίοι πολίτες, άνδρες και γυναίκες, θέλουν να ξέρουν ποιο είναι το όραμά του για το δημοκρατικό και κοινωνικό πρότυπο της Ευρώπης του 21ου αιώνα.
Θάθελα, συμπληρωματικά, να σας ρωτήσω εάν, ως πορτογαλική Προεδρία, έχετε προβλέψει τα δικαιώματα των παιδιών, ως αυτοτελείς οντότητες, να συμπεριληφθούν στον προβληματισμό που θα αναπτυχθεί και στα δικαιώματα που θα ενσωματωθούν στη Χάρτα.
PT) Κυρία βουλευτά, όπως επεσήμανα προηγουμένως, εμείς δεν ελέγχουμε τη διαδικασία κατάρτισης της Χάρτας των Θεμελιωδών Δικαιωμάτων.
Αυτό εμπίπτει, βεβαίως, στην αρμοδιότητα των ατόμων που απαρτίζουν αυτή την ομάδα, και το θέμα αυτό θα διαβιβαστεί στο Συμβούλιο μόνο εάν και εφόσον επιτευχθεί συναίνεση σχετικά με τις διατάξεις της εν λόγω Χάρτας.
Θα ήθελα ωστόσο να τονίσω, αναφορικά με τα δικαιώματα των παιδιών, ότι πρόκειται για μία υπόθεση η οποία βρίσκεται στην επικαιρότητα, συγκεκριμένα σε επίπεδο Συμβουλίου της Ευρώπης και βάσει μιας δέσμης σημαντικών διεθνών εγγράφων τα οποία και εμείς συνυπογράψαμε.
Το ζήτημα που θίξατε θα αποτελέσει τμήμα της Χάρτας των Θεμελιωδών Δικαιωμάτων.
Είναι σίγουρο ότι η κυβέρνησή μου θα προβάλει μια τέτοια κατεύθυνση στο πλαίσιο της συζήτησης για την Χάρτα των Θεμελιωδών Δικαιωμάτων.
Θα δούμε τι θα γίνει, όπως άλλωστε θα δούμε τι θα γίνει σχετικά με διάφορες άλλες προτάσεις που υποβάλλουμε σχετικά με αυτό το θέμα.
Δεν γνωρίζω κατά πόσο οι προτάσεις αυτές θα γίνουν ή όχι αποδεκτές.
Νομίζω ωστόσο ότι τα θέματα αυτά δεν είναι και τόσο επίμαχα, και έχουμε την άποψη ότι θα συμπεριληφθούν απλώς υπό τη μορφή μίας συλλογής κάποιας δέσμης δικαιωμάτων που σήμερα τυγχάνουν γενικής αποδοχής και που θεωρούμε ότι αποτελεί στοιχειώδη πράξη δικαιοσύνης η ενσωμάτωσή τους στη Χάρτα και η αποδοχή τους από την Ένωση.
Υπενθυμίζω στους κύριους βουλευτές ότι σύμφωνα με τις οδηγίες σχετικά με αυτές τις συνόδους, οι ερωτήσεις πρέπει να είναι ακριβείς και να συντάσσονται κατά τέτοιο τρόπο ώστε να επιτρέπουν μια σύντομη απάντηση.
Γνωρίζετε ότι υπάρχει μια αντιπροσωπεία του Κοινοβουλίου με πρόεδρο τον βουλευτή Mιndez de Vigo και μια Επιτροπή Συνταγματικών Υποθέσεων, στις οποίες μπορούν να συζητούνται αυτά τα θέματα εκτενέστερα.
Για το λόγο αυτό, σας ζητώ οι ερωτήσεις να είναι πολύ σύντομες καθώς και οι απαντήσεις.
Σε αντίθεττη περίπτωση θα υποκαθιστούσαμε, κατά κάποιον τρόπο, όλη τη διαδικασία εκπόνησης της Χάρτας των Θεμελειωδών Δικαιωμάτων.
Επισημαίνω ότι ο κύριος Προεδρεύων του Συμβουλίου είναι διατεθειμένος να απαντήσει σε κάθε ερώτηση, αλλά εγώ πρέπει να μεριμνώ ώστε αυτή η συνεδρίαση να διεξάγεται με ερωτήσεις και απαντήσεις.
Ο κ. Rbig έχει τον λόγο.
Κύριε Πρόεδρε, 14 κράτη μέλη επέβαλαν διμερείς κυρώσεις σε ένα κράτος μέλος επειδή σχηματίσθηκε εκεί μία δημοκρατικά εκλεγμένη κυβέρνηση.
Και τα δύο κόμματα είχαν ήδη συμμετάσχει μια φορά σε κυβέρνηση.
Μέχρι σήμερα, δεν σημειώθηκε παραβίαση του δικαίου.
Συμβιβάζονται με τον Χάρτη των Ανθρωπίνων Δικαιωμάτων οι προληπτικές κυρώσεις; Συμβιβάζεται με την Χάρτα Θεμελιωδών Δικαιωμάτων το βέτο του Προέδρου του Συμβουλίου κατά τον σχηματισμό εθνικών κυβερνήσεων; Συμβιβάζεται με την Χάρτα Θεμελιωδών Δικαιωμάτων η έκκληση για διοργάνωση τεράστιων διαδηλώσεων;
PT) Κύριε βουλευτά, ως Προεδρεύων του Συμβουλίου δεν έχω καμία απάντηση να δώσω στην ερώτησή σας για τον απλούστατο λόγο ότι ο Πορτογάλος Πρωθυπουργός, όταν έλαβε τη συγκεκριμένη θέση εξ ονόματος δεκατεσσάρων αρχηγών κρατών και κυβερνήσεων των κρατών μελών της Ευρωπαϊκής Ένωσης, το έκανε σε διμερή βάση και όχι υπό την ιδιότητα του Προέδρου της Ευρωπαϊκής Ένωσης.
Θα ήθελα, ωστόσο, να επισημάνω ότι όλες οι προληπτικές ενέργειες που δρομολογήθηκαν σε καθαρά διμερή βάση από τα συγκεκριμένα κράτη μέλη της Ευρωπαϊκής Ένωσης αφορούν ένα σύνολο δράσεων, τις οποίες θα αποκαλούσα μέτρα πολιτικής προφύλαξης σε διπλωματικό επίπεδο, τα οποία θεωρούμε απολύτως δικαιολογημένα και που νομίζουμε ότι κινούνται μέσα στα πλαίσια της λογικής, εφόσον έχουμε να αντιμετωπίσουμε τη συμπεριφορά ενός κόμματος και στελεχών ενός κόμματος το οποίο, σε περίπτωση που συμμετάσχει στην κυβέρνηση ενός κράτους της Ευρωπαϊκής Ένωσης, δεν θα παράσχει εγγυήσεις, κατά τη γνώμη μας, αναφορικά με την προσήλωσή του στους στόχους της Ένωσης.
Επί του προκειμένου, δεν θα ήθελα να πω περισσότερα εξ ονόματος της Προεδρίας της Ευρωπαϊκής Ένωσης, μιας και επρόκειτο για μία παρέμβαση από πλευράς της κυβέρνησής μου, η οποία έγινε κατόπιν αιτήσεως και από κοινού με δεκατέσσερα κράτη μέλη και όχι ως Προεδρία της Ευρωπαϊκής Ένωσης.
Κύριε Πρόεδρε, έχω την τιμή να είμαι μέλος της Συνέλευσης που θα καταρτίσει την Χάρτα, έτσι δεν πρόκειται να ζητήσω από την Προεδρία να κάνει υποθέσεις για το περιεχόμενό της ή για το αν θεωρεί ότι η Συνέλευση θα πρέπει να έχει ερμηνευτικό χαρακτήρα ή δικαστική ισχύ.
Αυτό που θα ήθελα να μάθω είναι τι θα συμβεί με το προσχέδιο της Χάρτας που καταρτίζει η Συνέλευση.
Το Συμβούλιο θα το μεταχειρισθεί ως ένα έγγραφο που πρέπει να αποδεχθεί ως έχει ή θα διαθέτει το Συμβούλιο την ελευθερία να τροποποιήσει αυτό το έγγραφο; Θα πει το Συμβούλιο απλώς ένα ναι ή ένα όχι γι' αυτό ή θα είναι σε θέση έπειτα να επανασυντάξει ουσιαστικά αυτό το προσχέδιο της Χάρτας;
PT) Η απάντηση δεν είναι ούτε ναι ούτε όχι.
Δεν ξέρω, κύριε βουλευτά, αυτό θα εξαρτηθεί από την απόφαση που θα λάβει το Συμβούλιο.
Ερώτηση αριθ. 8 της κ.
(H-0042/00):
Θέμα: Χορήγηση εγγυήσεων εξαγωγικών πιστώσεων και οι επιπτώσεις της στην περίπτωση της κατασκευής του Ilisu Dam στην Τουρκία Η σύνοδος της ομάδας G8 στην Κολωνία κάλεσε τον ΟΟΣΑ να ξεκινήσει τη διαδικασία για την καθιέρωση κοινών κριτηρίων για τη χορήγηση εξαγωγικών πιστώσεων.
Οι τελευταίες μπορούν να χρησιμοποιηθούν για να στρεβλώσουν τον ανταγωνισμό και να υποστηρίξουν αμφιολεγόμενα σχέδια.
Θα πρωτοστατήσει η ΕΕ στην προώθηση αυτής της διαδικασίας; Η ανάγκη γι' αυτό καταδείχθηκε πρόσφατα από μια δήλωση της Βρετανικής Κυβέρνησης η οποία "είναι διατεθειμένη να χορηγήσει" άδεια εξαγωγικής πίστωσης σε εταιρεία που συμμετέχει στην κατασκευή του Ilisu Dam στην Τουρκία.
Η Παγκόσμια Τράπεζα αποφάσισε να μη χρηματοδοτήσει το σχέδιο, το οποίο θα μετακινήσει 20000 Κούρδους, θα περιορίσει ενδεχομένως την παροχή γλυκού νερού προς τη Συρία και το Ιράκ και θα προκαλέσει οικολογική καταστροφή.
Ποια είναι η άποψη του Συμβουλίου για τη συμμετοχή ευρωπαϊκών κυβερνήσεων και εταιρειών σ' αυτό το σχέδιο;
Η διαδικασία καθιέρωσης αυτών των κοινών κριτηρίων ενδεχομένως να έχει ξεκινήσει από το 1978, αλλά σαφέστατα το γεγονός ότι η βρετανική κυβέρνηση φαίνεται να ξεκινά αποφασιστικά ένα σχέδιο μαζικής περιβαλλοντικής καταστροφής υποδηλώνει ότι δεν υπήρξε μεγάλη επιτυχία μέχρι τώρα.
Αναρωτιέμαι εάν θα μπορούσατε να απαντήσετε σε μια ερώτηση, που αφορά τις επενδύσεις από κοινοτικές εταιρείες στις υποψήφιες χώρες για ένταξη στην ΕΕ.
Το ρωτώ αυτό εξαιτίας του ζητήματος της συνοχής, του θέματος της πρωινής συζήτησης.
Από τη μια ζητάμε από τις υποψήφιες χώρες να αποδεχθούν το περιβαλλοντικό κεκτημένο και από την άλλη, την ίδια στιγμή τα κράτη μέλη της ΕΕ υποστηρίζουν και ενθαρρύνουν επενδύσεις σε αυτές τις χώρες, οι οποίες συνεπάγονται καθεαυτές τεράστια περιβαλλοντική καταστροφή.
Μπορείτε να μου πείτε εάν το συγκεκριμένο ζήτημα των επενδύσεων στις υποψήφιες χώρες αποτέλεσε μέχρι τώρα κύριο θέμα σε κάποια από τις συζητήσεις στις οποίες αναφέρεστε;
Κυρία βουλευτά, δεν είχα παραστεί στη συζήτηση στην οποία αναφέρεστε.
Θα ήθελα λοιπόν να σας πω ότι το Συμβούλιο δεν θα μπορέσει να δώσει παρά μόνον γραπτή απάντηση, αργότερα, σε αυτό το σκέλος της ερώτησής σας.
Ερώτηση αριθ. 9 της κ.
(H-0044/00):
Θέμα: Περιβαλλοντικά προβλήματα προκαλούμενα από το αναπτυξιακό σχέδιο της εταιρίας του λιμένα Drogheda, και ο ρόλος του Ελεγκτικού Συνεδρίου Στην περιοχή του ποταμόκολπου Boyne της Ιρλανδίας έχει προκύψει σημαντική διαφωνία μεταξύ εκπροσώπων του κινήματος προστασίας του περιβάλλοντος και ομάδων συμφέροντος του τομέα των κατασκευών με αφορμή ένα αναπτυξιακό σχέδιο της εταιρίας του λιμένα Drogheda.
Η επηρεαζόμενη περιοχή έχει ορισθεί ως Ζώνη Ειδικής Προστασίας (ΖΕΠ) στα πλαίσια της οδηγίας για τα άγρια πτηνά ενώ εξετάζεται το ενδεχόμενο να χαρακτηρισθεί ως Ειδική Ζώνη Διατήρησης στα πλαίσια της οδηγίας για τους οικοτόπους, στο βαθμό που αποτελεί περιοχή διεθνούς σημασίας.
Πολλές τοπικές και ευρωπαϊκές ενώσεις έχουν επικρίνει σκληρά το σχέδιο.
Παρεμφερείς περιπτώσεις σημειώνονται και σε άλλες περιοχές της Ένωσης, όπου η αναπτυξιακή χρηματοδότηση της ΕΕ έρχεται σε σύγκρουση με την περιβαλλοντική βιωσιμότητα των ευεργετικών μέτρων.
Δεν συμφωνεί άραγε το Συμβούλιο ότι πρέπει να διατεθούν περισσότερα μέσα στο Ελεγκτικό Συνέδριο προκειμένου να διερευνά ή να αναθεωρεί τέτοια αναπτυξιακά σχέδια όταν ανακύπτουν διαφωνίες που αφορούν το περιβάλλον; Τι είδους μέτρα σκοπεύει να λάβει το Συμβούλιο προκειμένου να ενισχύσει τις εξουσίες αναθεώρησης και αξιολόγησης των ευρωπαϊκών θεσμικών οργάνων σε παρεμφερείς περιπτώσεις;
Όσον αφορά την ερώτηση που υποβάλλει η κυρία βουλευτής, επιτρέψτε μου καταρχάς να επισημάνω ότι τα καθήκοντα του Ελεγκτικού Συνεδρίου προσδιορίζονται από τη Συνθήκη για την Ίδρυση της Ευρωπαϊκής Κοινότητας.
Δυνάμει του άρθρου 246 της προαναφερθείσας Συνθήκης, το Ελεγκτικό Συνέδριο εξασφαλίζει τον έλεγχο των λογαριασμών και, προς το σκοπό αυτό, το συγκεκριμένο όργανο ελέγχει τους λογαριασμούς του συνόλου των εσόδων και των εξόδων της Κοινότητας, καθώς και τη νομιμότητα και την κανονικότητα των σχετικών πράξεων, εξασφαλίζοντας την ορθή δημοσιονομική διαχείριση.
Το ίδιο, άλλωστε, απορρέει και από το άρθρο 248.
Το Ελεγκτικό Συνέδριο διαθέτει ήδη εξ αρχής, επομένως, όλα τα αναγκαία μέσα προς εκπλήρωση των καθηκόντων του.
Όσον αφορά την πρόταση της κυρίας βουλευτού σχετικά με την αύξηση των μέσων που τίθενται στη διάθεση του Ελεγκτικού Συνεδρίου, το Συμβούλιο θεωρεί ότι όλα ανεξαιρέτως τα θεσμικά όργανα της Ένωσης διαθέτουν χρηματοδοτικά μέσα του κοινοτικού προϋπολογισμού, τα οποία τους δίδουν τη δυνατότητα να ανταποκριθούν σωστά στην αντίστοιχη αποστολή τους.
Ίσως, σε ορισμένες περιπτώσεις, να ήταν ευχής έργον εάν τα διαθέσιμα μέσα μπορούσαν να ενισχυθούν. Υπάρχουν, ωστόσο, δημοσιονομικοί περιορισμοί τους οποίους γνωρίζει η κυρία βουλευτής.
Δράττομαι της ευκαιρίας ώστε να σας υπενθυμίσω ότι ο προϋπολογισμός της Ευρωπαϊκής Ένωσης εγκρίνεται κατόπιν κοινής συμφωνίας του Συμβουλίου και αυτού του Κοινοβουλίου.
Συνεπώς, το Συμβούλιο δεν έχει κανέναν τρόπο να μεταβάλει τα καθήκοντα που ανατίθενται στο Ελεγκτικό Συνέδριο δυνάμει της Συνθήκης.
Εάν δοθούν επιπλέον πόροι στο Ελεγκτικό Συνέδριο, τότε θα είναι χρήματα που θα πιάσουν τόπο, διότι θα διασφαλισθεί ότι η χρηματοδότηση της ΕΕ δεν θα χορηγείται σε κάτι που έρχεται σε σύγκρουση με τις περιβαλλοντικές ανησυχίες.
Για χρόνια το Συμβούλιο παρεμποδίζει σχέδια και προγράμματα για την αξιολόγηση των επιπτώσεων στη στρατηγική ανάπτυξη.
Θα ήθελα να σας ρωτήσω, τώρα που είστε Προεδρεύων του Συμβουλίου, εάν θα προωθήσετε αυτή την εξαιρετικά σημαντική πρόταση.
Δεύτερον, καθώς δεν υπάρχει αναφορά των διαρθρωτικών ταμείων στο τρέχον προσχέδιο, μπορείτε να διασφαλίσετε ότι θα υπάρξει;
Θα ήθελα να μάθω τι μπορείτε να πράξετε γι' αυτό τώρα ως Προεδρεύων του Συμβουλίου, διότι το Συμβούλιο είναι αυτό που κωλυσιεργεί το θέμα εδώ και πολύ καιρό.
Τούτο είναι εξαιρετικά σημαντικό.
Εάν το Ελεγκτικό Συνέδριο μπορεί να έχει τακτική πρόσβαση σε ενδεχομένες διαφωνίες μεταξύ των περιβαλλοντικών ανησυχιών και της διαρθρωτικής ανάπτυξης, αυτό θα ήταν πολύ σημαντικό διότι το Ελεγκτικό Συνέδριο θα μπορούσε να κάνει θαυμάσια δουλειά.
Οι εκθέσεις του είναι άκρως λεπτομερείς και πολύ σημαντικές.
Αυτός είναι ο τρόπος για να διασφαλίσουμε την αποφυγή τέτοιων διαφωνιών στο μέλλον.
Κυρία βουλευτά, ένα μεγάλο μέρος του προβλήματος που θέτετε αφορά ζητήματα τα οποία εμπίπτουν στην αρμοδιότητα της Επιτροπής.
Αρα, η Επιτροπή είναι αυτή που πρέπει να εξακριβώνει εάν ορισμένα αναπτυξιακά σχέδια τηρούν τις εφαρμοστέες διατάξεις στον τομέα του περιβάλλοντος.
Θα πρέπει να απευθυνθείτε στην Επιτροπή για να λάβετε συγκεκριμένες απαντήσεις σε αυτές τις ερωτήσεις.
Νομίζω ότι δεν μπορώ να δώσω πιο ολοκληρωμένη απάντηση αναφορικά με τη συγκεκριμένη περίπτωση που αναφέρατε.
Ερώτηση αριθ. 10 του κ.
(H-0053/00):
Θέμα: Καθεστώς των βουλευτών του Ευρωπαϊκού Κοινοβουλίου Το Συμβούλιο και το Ευρωπαϊκό Κοινοβούλιο θα προσπαθήσουν να συμφωνήσουν όσον αφορά το καθεστώς των βουλευτών του Ευρωπαϊκού Κοινοβουλίου.
Ένα από τα ζητήματα που πρέπει ωστόσο να διευθετηθούν είναι το αν οι βουλευτές θα έχουν τις ίδιες αποδοχές και που θα πληρώνουν τους φόρους τους.
Σύμφωνα με πληροφορίες που δημοσιεύτηκαν στον Τύπο, η πορτογαλική προεδρία είναι της άποψης ότι όλοι οι βουλευτές πρέπει να πληρώνουν τον ίδιο φόρο, στην ΕΕ.
Η άποψη αυτή έρχεται σε αντίθεση με τη γνώμη ορισμένων κρατών μελών, τα οποία θέλουν να μπορούν να φορολογούν τους βουλευτές στη χώρα τους.
Θα μπορούσε η πορτογαλική προεδρία να διευκρινίσει τη θέση της επί του θέματος;
Φρονώ ότι η πορτογαλική Προεδρία της Ευρωπαϊκής Ένωσης βρίσκεται σε ιδιαίτερα ευνοϊκή θέση ώστε να καταπιαστεί με αυτό το θέμα, δεδομένου ότι, κατά τη γνώμη μου, η επίλυση του προβλήματος του καθεστώτος των μελών του Ευρωπαϊκού Κοινοβουλίου τίθεται για πρώτη φορά ως θέμα προτεραιότητας στο πλαίσιο του προγράμματος δραστηριοτήτων μίας Προεδρίας.
Η πορτογαλική Προεδρία παρουσίασε την πραγμάτωση αυτού του καθεστώτος ως μία εκ των προτεραιοτήτων της, όπως άλλωστε έκανε και η Πρόεδρος του Ευρωπαϊκού Κοινοβουλίου σε σχετική της δήλωση επ' ευκαιρία του Ευρωπαϊκού Συμβουλίου του Ελσίνκι.
Επομένως, οι αντιλήψεις μας, όσον αφορά την επίτευξη θετικών αποτελεσμάτων σε αυτό το ζήτημα, είναι απολύτως και πλήρως εναρμονισμένες.
Οπότε, ωθούμενοι από αυτή την πολιτική βούληση, προσπαθούμε να χαράξουμε τις κεντρικές κατευθύνσεις ενός συμβιβασμού, και ήδη ξεκινήσαμε εργασίες προς αυτό το σκοπό.
Ο συγκεκριμένος συμβιβασμός θα πρέπει να επικυρωθεί - καλό είναι να το θυμόμαστε - με ομοφωνία στους κόλπους του Συμβουλίου, σύμφωνα με τις διατάξεις του άρθρου 190, και να λάβει τη σύμφωνη γνώμη αυτού του Κοινοβουλίου, το οποίο έχει την αρμοδιότητα της έγκρισης του εν λόγω καθεστώτος.
Το Συμβούλιο έχει προχωρήσει σε εντατικές επαφές με διάφορους συνομιλητές αυτού του Κοινοβουλίου, καθώς και με την ομάδα που επιφορτίστηκε από το θεσμικό σας όργανο με τη διεξαγωγή διαπραγματεύσεων με το Συμβούλιο.
Εγώ ο ίδιος είχα την ευκαιρία να παραστώ σε κοινή συνεδρίαση με την προαναφερθείσα ομάδα, μια πρώτη φορά στο περιθώριο της συνόδου του Ιανουαρίου, και σκοπεύω να το ξανακάνω σύντομα ούτως ώστε να συνεχιστούν αυτές οι επαφές.
Οι συγκεκριμένες συζητήσεις επαναλήφθηκαν επίσης, πιο εντατικά, στις αρμόδιες υπηρεσίες του Συμβουλίου της Ευρωπαϊκής Ένωσης, και νομίζω πως είμαι σε θέση να σας διαβεβαιώσω, κινούμενος σε ένα πνεύμα μεγαλύτερης ευελιξίας, εφόσον όλοι αναγνωρίζουμε τη σημασία που αποκτά αυτή η υπόθεση, ιδίως στα μάτια της κοινής γνώμης, ότι η κατάρτιση αυτού του καθεστώτος συνιστά ένα στοιχείο θεμελιώδους σημασίας ώστε να διασφαλισθεί, ταυτόχρονα, η αξιοπρέπεια των καθηκόντων των μελών του Ευρωπαϊκού Κοινοβουλίου και η αναγκαία διαφάνεια και χρηστή διαχείριση του δημοσίου χρήματος.
Περνώντας πιο συγκεκριμένα στην ερώτηση που έθεσε ο κύριος βουλευτής, θα ήθελα να υπογραμμίσω ότι η καθιέρωση ενός νέου καθεστώτος δεν έχει νόημα παρά μόνον εάν αυτό σηματοδοτεί μία πρόοδο σε σχέση με την υπάρχουσα κατάσταση και εφόσον εγγυάται μία όσο το δυνατόν πιο ίση μεταχείριση μεταξύ ανθρώπων που αναλαμβάνουν ίδια αξιώματα.
Αυτή είναι, ευθύς εξ αρχής, η θέση της πορτογαλικής Προεδρίας.
Εντούτοις, ο μεσολαβητικός ρόλος της Προεδρίας την υποχρεώνει να σταθμίζει όλες τις ευαισθησίες που εκφράζονται στους κόλπους του Συμβουλίου, και ο κύριος βουλευτής θα γνωρίζει ότι το ζήτημα της φορολογίας δημιουργεί προβλήματα σε κάποιες αντιπροσωπείες.
Κατόπιν τούτου, οποιαδήποτε λύση και αν βρούμε θα πρέπει σε κάθε περίπτωση, κατά τη γνώμη μου, να κινείται στο πλαίσιο της δημοκρατικής νομιμότητας και συγχρόνως να είναι αποδεκτή από το σύνολο των κρατών μελών, λαμβανομένων υπόψη των διαφορετικών εθνικών ευαισθησιών.
Το μόνο πράγμα που μπορώ να σας υποσχεθώ είναι ότι η Προεδρία δεσμεύεται να ασχοληθεί με αυτό το θέμα μέχρι τη λήξη της θητείας της, μέσα σε κλίμα απόλυτης διαφάνειας και πλήρους συνεργασίας με τους κυρίους βουλευτές, καταβάλλοντας τις μέγιστες προσπάθειες προς την κατεύθυνση των μελών του Συμβουλίου, και ειδικότερα έναντι εκείνων που δυσκολεύθηκαν περισσότερο να αποδεχθούν την πρόταση που υπεβλήθη πέρυσι, ούτως ώστε να βρεθεί μια συμβιβαστική λύση η οποία θα είναι μεν λογική αλλά θα εγγυάται ταυτόχρονα την αναγκαία αξιοπρέπεια του καθεστώτος των μελών αυτού του Σώματος.
(GUE/NGL).
(SV) Κύριε Πρόεδρε, θα ήθελα να ευχαριστήσω το Συμβούλιο για την απάντηση και να θέσω δύο συμπληρωματικές ερωτήσεις που αφορούν τη φορολόγηση των βουλευτών.
Η άποψή μου είναι ότι οι βουλευτές πρέπει να πληρώνουν φόρους στη χώρα όπου ζουν, όπου ζει η οικογένειά τους και όπου χρησιμοποιούν τις δημόσιες υπηρεσίες.
Θα ήθελα να ρωτήσω την Προεδρία εάν υπάρχει πραγματικά κάποιος λόγος να μην πληρώνουμε φόρους στην πατρίδα μας ακριβώς όπως κάνουν οι άλλοι άνθρωποι; Υπάρχει κάποιος λόγος που να υπαγορεύει ότι πρέπει να απολαύουμε ειδικού προνομίου επειδή είμαστε βουλευτές; Αυτή είναι η πρώτη ερώτησή μου.

Η δεύτερη ερώτηση είναι αν η πορτογαλική Προεδρία μπορεί να δεχτεί μια λύση που θα διευθετεί με διαφορετικούς τρόπους το ζήτημα της φορολογίας για τους βουλευτές διαφορετικών εθνικοτήτων ή αν θέλει να βρει μια λύση που να είναι ενιαία για τους βουλευτές όλων των εθνικοτήτων.
Κύριε βουλευτά, δίχως καμία πρόθεση να φανώ απρεπής έναντι αυτού του Σώματος και, κυρίως, με όλο το σεβασμό μου για τις ερωτήσεις που μου απευθύνει ο κύριος βουλευτής, θα μου επιτρέψετε ωστόσο να μην απαντήσω εδώ και τώρα στις ερωτήσεις που υποβάλλονται.
Βρισκόμαστε εν μέσω διαπραγματεύσεων οι οποίες είναι κάπως λεπτές, και ο λεπτός αυτός χαρακτήρας των διαπραγματεύσεων αντικατοπτρίζεται στον τρόπο με τον οποίο η Προεδρία του Συμβουλίου της Ευρωπαϊκής Ένωσης οφείλει να εκφράζεται σε ένα ιδιαίτερο πλαίσιο το οποίο έχει να κάνει με συγκεκριμένες καταστάσεις.
Και προφανώς, η στάση αυτή δεν παύει να έχει κάποιον αντίκτυπο, από τη στιγμή που ερμηνεύεται από άλλα μέλη του Συμβουλίου.
Στο τρέχον στάδιο της συζήτησης, θα επιθυμούσα να ζητήσω συγνώμη επειδή δεν μπορώ να απαντήσω ευθέως στις ερωτήσεις που μου απευθύνετε, και θα μου επιτρέψετε να σας ζητήσω να μας κρίνετε από τα αποτελέσματα που θα επιτύχουμε, πολύ σύντομα, όταν θα προσπαθήσουμε να καταλήξουμε σε συγκεκριμένη διευθέτηση.
Τότε θα προσέλθω πολύ ευχαρίστως σε αυτή την αίθουσα για να δώσω απαντήσεις και να περιγράψω τις δυσκολίες που ενδεχομένως θα έχουμε αντιμετωπίσει σε περίπτωση μη επίτευξης ενός αποτελέσματος ή, αντίθετα, για εκφράσω την ικανοποίησή μου, μαζί με όλους τους κυρίους βουλευτές, εάν τυχόν καταλήξουμε σε κάποιο αποτέλεσμα.
Θα ήθελα να ρωτήσω τον Προεδρεύοντα του Συμβουλίου, έπειτα από τις λίγες ώρες που εργάσθηκε σε αυτό το Σώμα, με αυτούς τους βουλευτές του Ευρωπαϊκού Κοινοβουλίου, εάν έχει καταλήξει σε κάποια εκτίμηση για τον μισθό που αξίζουν οι βουλευτές.
Κύριε βουλευτά, επειδή αυτή η συζήτηση σχετικά με τις αποδοχές των μελών του Ευρωπαϊκού Κοινοβουλίου δεν είναι μια συζήτηση που αφορά αποκλειστικά τη χώρα σας, και μάλιστα διεξάγεται και στη δική μου χώρα, έχω πλήρη και ακριβή αντίληψη για τον μισθό που αξίζουν οι βουλευτές του Ευρωπαϊκού Κοινοβουλίου.
Αρα, γνωρίζω πολύ καλά αυτό το πρόβλημα.
Κύριε Πρόεδρε, θα ήθελα να ευχαριστήσω για την προηγούμενη απάντηση.
Θα ήθελα να θέσω μια συμπληρωματική ερώτηση που έχει κάποια ομοιότητα με αυτήν που έθεσε ο κ. Sjφstedt.
Και οι δύο είμαστε Σουηδοί και στη χώρα μας πληρώνουμε το μεγαλύτερο μέρος των φόρων υπό μορφή τοπικών φόρων, αφού οι υπηρεσίες είναι τοπικές και αρκετά ευρείες.
Έχουμε πρόβλημα με την εμπιστοσύνη στους πολιτικούς και αυτό δεν ισχύει λιγότερο για τους Ευρωπαίους πολιτικούς αυτού του Κοινοβουλίου.
Πώς πιστεύετε ότι θα επηρεαστεί η εμπιστοσύνη σε μας τους πολιτικούς αν εμείς έχουμε το δικαίωμα να χρησιμοποιούμε τις υπηρεσίες της χώρας στην οποία ζούμε - σχολεία, πρόνοια κ.λπ. αλλά συγχρόνως δεν πληρώνουμε κανέναν φόρο, καμία εισφορά; Πώς πιστεύετε ότι ένα τέτοιο σύστημα θα επηρέαζε την επιστοσύνη σε μας τους πολιτικούς;
Είναι μια ερώτηση, κύριε Προεδρεύων του Συμβουλίου, την οποία δεν ξέρω αν είσαστε υποχρεωμένος να απαντήσετε γιατί στην ουσία, είναι φιλοσοφική.
Αλλά αν εσείς θέλετε να υπεισέλθετε στον τομέα της φιλοσοφίας, είστε ευπρόσδεκτος!
Όχι, κύριε Πρόεδρε, δεν αισθάνομαι ότι καλούμαι να υπεισέλθω στον τομέα της φιλοσοφίας.
Εδώ έχουμε ζητήματα ουσίας, που αφορούν το ίδιο το υπόβαθρο του καθεστώτος των βουλευτών και το ρόλο τους μέσα στον πολιτικό βίο της κοινωνίας.
Δεν θα ήθελα να υπεισέλθω σε τέτοιου είδους συζητήσεις, διότι έχω την εντύπωση ότι με τον τρόπο αυτό ίσως προκαταβάλλω - ΰ prιjuger, όπως λένε και οι Γάλλοι - τη θέση που θα υιοθετήσει η πορτογαλική Προεδρία στο πλαίσιο των διαπραγματεύσεων για το καθεστώς των βουλευτών, στις οποίες συμμετέχει.
Ας μου επιτραπεί να μην προβώ σε κανένα σχόλιο αναφορικά με αυτό το θέμα.
Δεδομένου ότι εξαντλήθηκε ο χρόνος της Ώρας των Ερωτήσεων προς το Συμβούλιο, οι ερωτήσεις 11 έως 35 θα απαντηθούν γραπτώς.
Η Ώρα των Ερωτήσεων προς το Συμβούλιο έληξε.
(Η συνεδρίαση διακόπτεται στις 19.05 και συνεχίζεται στις 21.00)
Ομιλία του κ. Vαclav Havel, Προέδρου της Τσεχικής Δημοκρατίας
Κύριε Πρόεδρε, εξ ονόματος του Ευρωπαϊκού Κοινοβουλίου, θα ήθελα να σας ευχαριστήσω πραγματικά θερμότατα για το πολύ δυνατό μήνυμα που μας φέρατε, και το μαρτυρούν αυτό και τα χειροκροτήματα των συναδέλφων.
Θα ήθελα να σας ευχαριστήσω: πολύ σωστά υπενθυμίσατε ότι η ιδιότητα του πολίτη ενός κράτους συμβαδίζει απόλυτα με την ιδιότητα του πολίτη της Ευρώπης.
Και, με αφετηρία την προσωπική σας εμπειρία, μας δείξατε ότι η ιδιότητα του πολίτη της Ευρώπης δεν αποφασίζεται, άλλα είναι μία αυθόρμητη, μία φυσική κίνηση.
Σημείωσα τα λόγια σας, και αυτό είναι κάτι που το αισθανόμαστε βαθιά μέσα μας όλοι και όλες.
Παρουσιαστήκατε για μια ακόμα φορά πιστός στις αρχές που ανέκαθεν καθοδηγούσαν τη δράση σας, αυτή την αφοσίωση στις θεμελιώδεις αξίες.
Μας υπενθυμίσατε όσα είχατε πει το 1994 και τα οποία εσείς ο ίδιος χαρακτηρίσατε κάπως προκλητικά, υπάρχουν όμως ενίοτε γόνιμες ουτοπίες και μαζί κατορθώσαμε να μετρήσουμε τον δρόμο που έχουμε κάνει.
Στη συνέχεια, θα ήθελα επίσης να πω ότι πολύ εύστοχα δώσατε έμφαση στον ρόλο και στη σημασία της κοινωνίας των πολιτών, όχι μόνον στις υποψήφιες χώρες αλλά και σε κάθε μία χώρα τις Ευρωπαϊκής Ένωσης, για να ξαναδώσουμε ένα αίσθημα ασφάλειας στους πολίτες, για να τους κάνουμε να έχουν εμπιστοσύνη στην κοινωνική αλληλεγγύη, πράγμα που έχουμε ανάγκη.
Και, συνοψίζοντας, θα έλεγα ίσως, αυτό που συγκράτησα ως πιο σημαντικό απ' όλα όσα είπατε, αυτό είναι ότι πρώτα απ' όλα θελήσατε να μας υπενθυμίσετε ότι πέρα από τις οικονομικές πλευρές της, η ευρωπαϊκή οικοδόμηση είναι ένα πνευματικό έργο.
Ευχόμαστε, βεβαίως, με όλη μας την καρδιά, να συνεχίσουμε αυτό το έργο μαζί σας.
Σας ευχαριστώ, κύριε Πρόεδρε.
(Η πανηγυρική συνεδρίαση λήγει στις 12.40)
Συνέλευση Ίσης Εκπροσώπησης ΑΚΕ-ΕΟΚ
. Η ημερήσια διάταξη προβλέπει τη συζήτηση επί της έκθεσης του κ. Corrie (A5-0032/2000), εξ ονόματος της Επιτροπής Ανάπτυξης και Συνεργασίας, σχετικά με τα αποτελέσματα των εργασιών της Συνέλευσης Ίσης Εκπροσώπησης ΑΚΕ-ΕΕ το 1999.
DE) Κύριε Πρόεδρε, αρχικά θέλω να συγχαρώ τον συνάδελφο Corrie για την εξαίρετη και εκτενή έκθεσή του.
Ο σεβασμός των ανθρωπίνων δικαιωμάτων και η καταπολέμηση της φτώχειας πρέπει να είναι η βάση κάθε σκεπτικού της αναπτυξιακής πολιτικής.
Εφ' όσον σκοπός είναι η καταπολέμηση της φτώχειας, η μείωση των κονδυλίων για την αναπτυξιακή βοήθεια σε πολλά κράτη μέλη και στην ΕΕ έρχεται σε μεγάλη αντίφαση με αυτόν.
Ως προς την χρηματοδότηση, πρέπει προσβλέποντας στο μέλλον να εφοδιασθεί η Συνέλευση Ίσης Εκπροσώπησης με συμπληρωματικούς πόρους που θα δώσουν π.χ. τη δυνατότητα αποστολής παρατηρητών σε εκλογές μετά από σχετική αίτηση των χωρών ΑΚΕ.
Η ΕΕ πρέπει μελλοντικά κατά την επιλογή των αναπτυξιακών σχεδίων να έχει αφ' ενός πιο πολυπλευρο προσανατολισμό, αφ' ετέρου δε να συνεννοείται καλύτερα με τα επιμέρους κράτη προκειμένου οι εργασίες και η διάθεση των πόρων να είναι αποτελεσματικότερα.
Παράδειγμα γι' αυτό αποτελεί ο τομέας της εκπαίδευσης, που πρέπει και αξίζει να τύχει στο μέλλον ιδιαίτερης ενίσχυσης.
Αν σκεφτεί κανείς τη ραγδαία ανάπτυξη των δυνατοτήτων που προσφέρονται στην εκπαίδευση και την τεχνολογία από το Internet, βλέπει ότι εμφανίζονται εντελώς καινούργια βοηθητικά μέσα για την προσέγγιση των αναπτυσσομένων χωρών, που τώρα διαθέτουν ακόμη περιορισμένα μέσα, όχι στην παγκοσμιοποίηση, αλλά στην παγκοσμιότητα.
Διακρίνω εδώ μία μελλοντική αποστολή της ΕΕ, να συμβάλει δηλαδή με τον τρόπο αυτόν στη δημιουργία μιας μέσης τάξης στις χώρες ΑΚΕ, η οποία θα μπορεί να λειτουργήσει ως βοηθός ώστε τα κράτη αυτά να βοηθήσουν τον εαυτό τους.
Μπορεί κανείς να θεωρήσει σχετικό παράδειγμα την προβληματική που εμφανίζεται στη Νιγηρία, όπου έχει γίνει εισαγωγή έτοιμων βιομηχανικών προϊόντων από ολόκληρο τον κόσμο, η συντήρησή τους όμως γίνεται από αλλοδαπούς τεχνίτες και είναι πολυδάπανη.
Η κατάλληλη εκπαίδευση του νιγηριανού πληθυσμού θα μπορούσε να δείξει τον δρόμο για τη δημιουργία μιας μέσης τάξης.
Η μελλοντική βελτιστοποίηση των μεθόδων εργασίας, που έχει διατυπωθεί με σαφήνεια στην έκθεση και είναι επειγόντως απαραίτητη, θα καταστήσει δυνατή την καλύτερη αντιμετώπιση των ποικίλων, ειδικών προβλημάτων των αναπτυσσομένων χωρών, ιδιαίτερα μέσω των σχεδιαζομένων περιφερειακών συνόδων, και η σχετική βοήθεια της ΕΕ θα μπορεί να προετοιμάζεται και να υλοποιείται εν συνεχεία πιο συγκεκριμένα.
. Σας ευχαριστώ κύριε Zimmerling: Αν κατάλαβα καλά, είναι η πρώτη φορά που λαμβάνετε το λόγο στο Σώμα.
Πρόκειται για την παρθενική σας ομιλία και θα ήθελα να σας συγχαρώ γι' αυτό. Τα πήγατε πολύ καλά.
Κύριε Πρόεδρε, κυρίες και κύριοι, όσες φορές και να το επαναλάβει κανείς, είναι λίγες: η σύμβαση Λομέ αποτελεί από το 1975 έναν ουσιώδη πυλώνα της ευρωπαϊκής αναπτυξιακής συνεργασίας και η λειτουργία της είναι από πολλές απόψεις πιλοτική.
Αποτελεί παγκόσμιο πρότυπο χάρη στην αρχή της εταιρικής σχέσης και της ισοτιμίας, καθώς και της κοινοβουλευτικής παρακολουθησης από την Συνέλευση Ίσης Εκπροσώπησης.
Όπως ταιριάζει στο έτος όπου γιορτάζουμε τα 25 χρόνια της συνεργασίας Λομέ, βρισκόμαστε προ της σύναψης μιας νέας, πιο εξελιγμένης συμφωνίας συνεργασίας που αναβαθμίζει και την Συνέλευση Ίσης Εκπροσώπησης κάνοντάς την και για τις δύο πλευρές μια γνήσια κοινοβουλευτική συνέλευση.
Γι' αυτό, δεν θέλω να περιορίσω τον απολογισμό μου στο 1999, για το οποίο έλαβε με εξαίρετο τρόπο θέση ο εισηγητής κ. Corrie.
Πολλά από όσα μας απασχολούν σήμερα είναι αποτελέσματα θεμελιωδών διαδικασιών μετασχηματισμού που συμβαίνουν από τα τέλη της δεκαετίας του 80 σε όλα τα μέρη του κόσμου.
Όλα αυτά συγκλόνισαν βίαια και τις αναπτυσσόμενες χώρες.
Οι μετασεισμοί τους εξακολουθούν.
Η συνεργασία ΑΚΕ είναι μια δυναμική διαδικασία.
Από την πρώτη μέχρι την τέταρτη σύμβαση Λομέ σημειώθηκαν διαρκείς πρόοδοι ως προς το περιεχόμενο.
Παράλληλα αυξήθηκε σημαντικά ο αριθμός των εταίρων, που σήμερα φθάνουν τους 71.
Ιδίως η διεύρυνση με την προσχώρηση της Ναμίμπια και της Νότιας Αφρικής συγκίνησε πολύ όσους συμμετείχαν στη διαδικασία αυτήν.
Προ ολίγου χτύπησε την πόρτα και η Κούβα, και αν περιληφθεί στην κοινότητα ΕΕ-ΑΚΕ, αυτό θα αποτελέσει ένα βήμα με μεγάλες συνέπειες, που δεν θα μπορέσει να το εκτελέσει η Κούβα χωρίς να γίνουν εκεί μεταβολές.
Η συνεργασία ΑΚΕ παραμένει λοιπόν υψίστου ενδιαφέροντος, όχι μόνο επειδή τέθηκαν νέα κέντρα βάρους στη νέα συμφωνία.
Η καταπολέμηση της φτώχειας και η προώθηση αειφόρου οικονομικής, πολιτιστικής και κοινωνικής ανάπτυξης είναι σημαντικές στοχοθεσίες στο πλαίσιο της προσπάθειας δημιουργίας στις χώρες ΑΚΕ δημοκρατικών κοινωνιών που θα στηρίζονται στον σεβασμό των ανθρωπίνων δικαιωμάτων.
Εδώ συμπεριλαμβάνεται και η ενίσχυση των δημοκρατικών θεσμών.
Η ιστορία της Συνέλευσης Ίσης Εκπροσώπησης αποτελεί εδώ μια εντυπωσιακή μαρτυρία θετικής εξέλιξης.
Ενώ παλιότερα οι χώρες ΑΚΕ εκπροσωπούνταν στη Συνέλευση κυρίως από μέλη των κυβερνήσεών τους, κυβερνητικούς υπαλλήλους και πρέσβεις, σήμερα οι συνομιλητές μας είναι τουλάχιστον κατά τα τρία τέταρτα εκλεγμένα μέλη των κοινοβουλίων.
Όταν προσεχώς το ποσοστό τους φθάσει το 100%, πράγμα που αποσκοπείται στη νέα συμφωνία, θα πρέπει να το γιορτάσουμε.
Δυστυχώς, δεν δίδεται αρκετή σημασία στην πρόοδο που σημειώνουν οι διαδικασίες εκδημοκρατισμού, οι οποίες περνούν σχετικά απαρατήρητες, σε αντίθεση με τις διάφορες κρίσεις.
Η περιφερειακή συνεργασία ή μάλλον η περιφερειακή ενσωμάτωση αποτελεί ένα ιδιαίτερο χαρακτηριστικό της πολυμερούς συνεργασίας ΑΚΕ.
Ανάμεσα στις πολλές επιθυμίες του Ευρωπαϊκού Κοινοβουλίου, μία θα πραγματοποιηθεί: η Συνέλευση Ίσης Εκπροσώπησης σύντομα θα μπορεί να διοργανώνει και περιφερειακές συνεδριάσεις. Το ακούσαμε ήδη.
Μια ενισχυμένη περιφερειακή συνεργασία μπορεί να αποτελέσει βοήθεια για να αποφευχθεί να ξεσπούν συγκρούσεις με εθνοτικά, οικονομικά, κοινωνικά ή θρησκευτικά αίτια, μπορεί συνεπώς να έχει προληπτική δράση.
Γι' αυτόν τον λόγο, ανέκαθεν το Ευρωπαϊκό Κοινοβούλιο συνηγορούσε υπέρ της συμμετοχής της κοινωνίας των πολιτών στις διαδικασίες λήψης απόφασης και στη διαχείριση της συνεργασίας και υπογράμμιζε τη σημασία της αποκέντρωσης στη συνεργασία.
Η ενίσχυση των επαφών μεταξύ της Συνέλευσης αΙσης Εκπροσώπησης και των κοινωνικών εταίρων που προβλέπει η νέα σύμβαση είναι ένα ακόμη βήμα προς τη σωστή κατεύθυνση.
Το θλιβερό σημείο που παραμένει είναι ότι το ΕΑΤ δεν έχει ακόμη ενσωματωθεί στον ευρωπαϊκό προϋπολογισμό.
Ελπίζω ότι δεν θα χρειαστούν άλλα 25 χρόνια για να το επιτύχουμε αυτό.
Κύριε Πρόεδρε, συγχαίρω τον κ. Corrie για την έκθεσή του.
Η Σύμβαση της Λομέ αποτελεί έκφραση πραγματικής εταιρικής σχέσης μεταξύ των χωρών της ΕΕ και των χωρών ΑΚΕ για περισσότερο από είκοσι πέντε χρόνια.
Το γεγονός και μόνο ότι συνεχίζει να υπάρχει, παρά τις πιέσεις που την κατακλύζουν πανταχόθεν, συμπεριλαμβανομένου και του ΠΟΕ, αποτελεί θρίαμβο.
Αλλά φυσικά η νέα σύμβαση πρέπει να εκτιμηθεί όχι διότι υπάρχει, αλλά από τον βαθμό στον οποίο μπορεί να συνεισφέρει στη δέσμευση της ΕΕ για την εξάλειψη της φτώχιας και την επίτευξη των διεθνών αναπτυξιακών στόχων.
Υπό αυτό το πρίσμα υπάρχει σωρεία σοβαρών μειονεκτημάτων στις νέες ρυθμίσεις.
Για παράδειγμα, η συμφωνία είναι εξαιρετικά απογοητευτική για τις χώρες ΑΚΕ που μαστίζονται από βραχυπρόθεσμες διακυμάνσεις στα κέρδη εξαγωγών.
Κατά τη διάρκεια μιας μαραθώνιας διαπραγματευτικής συνόδου τον Δεκέμβριο βρέθηκε μια συμβιβαστική λύση σχετικά με τα λιγότερο αναπτυγμένα, ηπειρωτικά και νησιωτικά κράτη, η οποία προβλέπει την παροχή βοήθειας σε περίπτωση απώλειας 2% κατ' ελάχιστο στα κέρδη εξαγωγών αντί για το 10% που ισχύει για τις υπόλοιπες χώρες ΑΚΕ.
Αλλά στην τελευταία σύνοδο διαπραγματεύσεων η ΕΕ ισχυρίστηκε ότι ποτέ δεν συγκατατέθηκε να συμπεριληφθούν τα νησιωτικά και ηπειρωτικά κράτη σε αυτά που δικαιούνται ενίσχυση στη βάση του ορίου του 2%.
Αυτή η αλλαγή είναι ισοπεδωτική ειδικά για τα Προσήνεμα Νησιά, διότι αποτελούν ίσως το μόνο κράτος ΑΚΕ που θα υποστεί όντως φοβερές απώλειες συνεπεία των νέων ρυθμίσεων.
Πρόκειται για μια ιδιαιτέρως στρεβλή έκβαση, καθώς τα εν λόγω νησιά αποτελούν ένα από τα μικρότερα και ευπαθέστερα κράτη ΑΚΕ και τώρα καλούνται να πληρώσουν το υψηλότερο κόστος γι' αυτή τη νέα Σύμβαση Λομέ.
Στο μεταξύ, από εμπορική άποψη, η πίεση από τον ΠΟΕ να διασφαλίσει ότι οποιαδήποτε Σύμβαση Λομέ είναι συμβατή με τους κανόνες του ΠΟΕ σημαίνει ότι πίσω από τις λεγόμενες περιφερειακές οικονομικές συμφωνίες εταιρικής σχέσης ή συμφωνίες ελεύθερου εμπορίου υπάρχει τρομερή κεκτημένη ταχύτητα.
Οι μη λιγότερο αναπτυγμένες χώρες πιθανόν να αντιμετωπίσουν αρκετή πίεση προκειμένου να δεχθούν αυτές τις συμφωνίες.
Εντούτοις, είναι προφανέστατο ότι ακόμα και μετά από μια μεταβατική περίοδο ορισμένες χώρες απλά δεν θα είναι ακόμα σε θέση να ανοίξουν τις αγορές τους στους παγερούς ανέμους του ελεύθερου εμπορίου χωρίς να τορπιλίσουν την εγχώρια οικονομία τους.
Συνεπώς, πρέπει να επαγρυπνούμε για τη διασφάλιση πραγματικών επιλογών για τις χώρες οι οποίες δεν είναι ακόμα έτοιμες για ελεύθερες εμπορικές συναλλαγές.
Πρέπει να εξασφαλίσουμε πως επιζητούμε στρατηγικές για την προώθηση της περιφερειακής ολοκλήρωσης στους κόλπους των χωρών ΑΚΕ ανάλογα με τη θέση της καθεμιάς.
Εν τέλει, κατά τη διάρκεια κάθε νέου εμπορικού γύρου οι χώρες της ΕΕ και οι χώρες ΑΚΕ οφείλουν να πιέζουν από κοινού για τη μεταρρύθμιση του άρθρου 24 της Γενικής Συμφωνίας Δασμών και Εμπορίου (ΓΣΔΕ), ώστε αυτό να προβλέπει ρητώς περιφερειακές μη αμοιβαίες εμπορικές συμφωνίες ανάμεσα σε ομάδες χωρών ανόμοιες από άποψη οικονομίας και δομής.
Η Σύμβαση Λομέ είναι μια μοναδική εταιρική σχέση, αλλά για να γίνει πραγματικά αποτελεσματική πρέπει να επεκταθεί πέρα από τις συζητήσεις στα πλαίσια της Λομέ και να συμπεριλάβει τη συμμετοχή του ΠΟΕ και μια εταιρική σχέση σε όλα τα άλλα διεθνή διαπραγματευτικά φόρα.
Κύριε Πρόεδρε, στα πλαίσια της συζήτησης αυτής θα ήθελα να καταγγείλω την τύχη που διαμορφώθηκε για αυτές τις φτωχές χώρες της Αφρικής, της Καραϊβικής, και του Ειρηνικού για τις οποίες τολμάμε να λέμε ότι ωφελούνται από τη Σύμβαση Λομέ.
Ακόμη και από πλευράς εμπορικών σχέσεων και μόνο, η Σύμβαση Λομέ δεν προστάτεψε διόλου τις χώρες αυτές, των οποίων το ήδη μικρό μερίδιο στο εμπόριο με την Ευρώπη μοιράστηκε στα δύο.
Το γεγονός αυτό δικαιολογεί την αύξηση των ανισοτήτων μεταξύ των χωρών της Ε.Ε. και των χωρών ΑΚΕ.
Η Σύμβαση Λομέ ωφελεί κυρίως ορισμένες μεγάλες βιομηχανικές ή οικονομικές ομάδες που εξακολουθούν να λυμαίνονται τις χώρες αυτές διαιωνίζοντας την οικονομική εξάρτησή τους, κυρίως αυτή των παλιών αποικιακών δυνάμεων.
Όσον αφορά τις λεγόμενες ενισχύσεις για την ανάπτυξη, αυτές δεν συμβάλλουν, βέβαια, στην ανάπτυξη, καθώς η κατάσταση των περισσότερων υπό ανάπτυξη χώρων επιβαρύνεται αντί να αμβλύνεται, όταν οι ενισχύσεις δεν αποτελούν μία συγκεκαλυμμένη επιδότηση προς τους ευρωπαίους βιομηχάνους εξαγωγών.
Αυτού του είδους οι ενισχύσεις αποτελούν κυρίως μάννα εξ ουρανού για τα κυβερνώντα καθεστώτα, δίχως όμως η φτωχή πλειονότητα των πληθυσμών να ωφελείται από αυτές.
Ακόμα κι αν γινόταν σωστός επαναπροσανατολισμός των ενισχύσεων αυτών, αυτές δεν θα επαρκούσαν για την χρηματοδότηση των πλέον σημαντικών υποδομών, δηλαδή των υποδομών που σχετίζονται με την υγεία, των εκπαιδευτικών υποδομών, των υποδομών που σχετίζονται με τον ανεφοδιασμό σε πόσιμο νερό.
Εδώ και πολλά χρόνια, οι μεγάλες δυνάμεις μειώνουν το ύψος των ήδη εξευτελιστικών προσφερόμενων στις χώρες αυτές ενισχύσεων.
Ο κυνισμός φτάνει στο απόγειό του όταν οι ενισχύσεις αυτές παρέχονται με το πρόσχημα της καταπάτησης των ανθρωπίνων δικαιωμάτων ή της διαφθοράς.
Ποιός όμως προστατεύει τα καθεστώτα αυτά που ευνοούν την διαφθορά, αν όχι οι κυβερνήσεις των πλούσιων χωρών; Πράγματι, κλείνουμε τα μάτια μπροστά στους κύριους διαφθορείς, αυτές τις μεγάλες ομάδες πετρελαίου, παροχής νερού ή δημοσίων έργων, τις οποίες θα ήταν ωστόσο δυνατό να τιμωρήσουμε καθώς έχουν την έδρα τους στην Ευρώπη.
Η συζήτηση, είτε για χρονική επέκταση της Συνθήκης Λομέ με τις αντίστοιχες ποσοστώσες και προστατευτισμό είτε, αντίθετα, για σταδιακό τερματισμό των ιδιαίτερων σχέσεων που διατηρεί η Ευρωπαϊκή Ένωση με τις χώρες ΑΚΕ στο όνομα των ελεύθερων συναλλαγών, είναι μία ψεύτικη συζήτηση. Στην πραγματικότητα γίνεται λόγος για δύο τρόπους διαιώνισης της λήστευσης και πτώχευσης των χωρών αυτών.
Είμαι αντίθετος προς αυτού του είδους την άθλια και απάνθρωπη οργάνωση, η οποία έχει σαν αποτέλεσμα να πεθαίνουν κυριολεκτά στη μιζέρια εκατομμύρια άνθρωποι για να πλουτίσει μία μειονότητα.
Ένα μόνο μέρος των αμύθητων ποσών που συγκεντρώνουν οι μεγάλες ομάδες θα μπορούσε να βγάλει τις φτωχές αυτές χώρες από την μιζέρια. Όμως, όσο δεν τολμούμε να τα βάλουμε με αυτές τις μεγάλες καπιταλιστικές ομάδες, το μόνο που καταφέρνουμε είναι να κρύβουμε τα πραγματικά προβλήματα.
Κύριε Πρόεδρε, ευχαριστώ τον κύριο Corrie, συμπρόεδρο της Συνέλευσης Ίσης Εκπροσώπησης ΑΚΕ-ΕΕ, που είχε το όχι και τόσο εύκολο καθήκον να συντάξει μια έκθεση σχετικά με μια δύσκολη Συνέλευση όπως η ΑΚΕ-ΕΕ.
Στην παρέμβασή μου αυτή θα αρκεστώ στην αντιμετώπιση μερικών μόνο σημείων τα οποία θεωρώ θεμελιώδους σημασίας.
Πιστεύω ότι το Ευρωπαϊκό Κοινοβούλιο πρέπει να διατυπώσει δυναμικά το αίτημα για μια πραγματικά κοινοβουλευτική Συνέλευση, παροτρύνοντας δηλαδή τις χώρες ΑΚΕ να εκπροσωπηθούν από μέλη των εθνικών κοινοβουλίων, με σκοπό την ενίσχυση του δημοκρατικού ιστού των ίδιων των χωρών ΑΚΕ.
Θα ήθελα τώρα να συμβάλλω στη συζήτηση, στρέφοντας την προσοχή μου στην παγκοσμιοποίηση και στον ΠΟΕ, τον οποίον οι χώρες ΑΚΕ θεωρούν ως έναν τεράστιο κίνδυνο για την ανάπτυξή τους.
Πιστεύω ότι είναι αναγκαία μια μεταβατική περίοδος για τις χώρες ΑΚΕ, αλλά είναι επίσης αναγκαίο οι χώρες αυτές να βοηθηθούν, στα πλαίσια της νέας λογικής του εξορθολογισμού των ενισχύσεων, όχι μόνο στη γεωργία και στην αλιεία, αλλά ακόμα και στην αξιοποίηση των μεταλλευτικών πηγών και του υπεδάφους, μερικές από τις οποίες αποτελούν αντικείμενο εκμετάλλευσης με μικρή οικονομική απόδοση για τις ίδιες τις χώρες ΑΚΕ.
Το τρίτο σημείο αφορά την προσπάθεια που το Ευρωπαϊκό Κοινοβούλιο πρέπει να δεσμευτεί να επιτελέσει - με τη βοήθεια μιας ομάδας εργασίας ίσης εκπροσώπησης στα πλαίσια της Συνέλευσης Ίσης Εκπροσώπησης - με σκοπό τη σταθεροποίηση των προϋπολογισμών των χωρών ΑΚΕ, μέσα από μια ειδική επιλογή των θέσεων του προϋπολογισμού, που θα δώσει τη δυνατότητα για μια οικονομική αλλά κυρίως κοινωνική ανάπτυξη, και μέσα από την παρακολούθηση των εισοδηματικών και των φορολογικών πολιτικών, που ενδεχομένως ισχύουν στις χώρες ΑΚΕ.
Πρέπει να ευνοήσουμε τους λαούς των χωρών ΑΚΕ προσεγγίζοντας τους κυβερνώντες τους, οι οποίοι πρέπει να έχουν πλήρη συνείδηση ότι οι ενισχύσεις για την ανάπτυξη από την πλευρά της Ευρωπαϊκής Ένωσης προορίζονται για τους λαούς και όχι για τις τυχόν ολιγαρχίες, που σε μερικές χώρες διαχειρίζονται όλους τους εσωτερικούς και εξωτερικούς πόρους.
Και τέλος, το τέταρτο σημείο: η πρόληψη των διεθνικών συγκρούσεων και των συγκρούσεων μεταξύ κρατών πρέπει να αποτελεί τη συνεχή μας ανησυχία και θα μπορούσε, κατά ένα βαθμό, να επιτευχθεί τόσο μέσω μιας ισχυρής και έγκυρης διπλωματικής εκστρατείας όσο και με τις προτάσεις τις οποίες εξέφρασα.
Κύριε Πρόεδρε, προσυπογράφω τη θετική αξιολόγηση της έκθεσης την οποία έκανε πριν λίγο η σύντροφός μου Karin Junker και θα προσθέσω ότι ο κ. Corrie ξεκίνησε το έργο του ως συμπρόεδρος της Συνέλευσης Ίσης Εκπροσώπησης ΑΚΕ-ΕΕ με μια αποτελεσματική και αμερόληπτη στάση που οφείλουμε να την αναγνωρίσουμε πλήρως.
Η ομιλία μου θα περιοριστεί σε ένα συγκεκριμένο γεγονός που συνέβη πριν από λίγες μέρες, εν μέρει ως συνέπεια γεγονότων στα οποία αναφέρεται η έκθεση που συζητούμε εδώ.
Αναφέρομαι στην πρόθεση που εξέφρασε η Κούβα, στις 2 Φεβρουαρίου, να ενσωματωθεί ως μέλος με πλήρη δικαιώματα στην ομάδα των χωρών ΑΚΕ.
Κατά την τελευταία συνεδρίαση της Συνέλευσης Ίσης Εκπροσώπησης ΑΚΕ-ΕΕ στο Νασάου συμμετείχε μια κουβανική αντιπροσωπεία και εμφανίστηκε ενώπιον της ολομέλειας ο αντικαγκελάριος Dalmau, με τον οποίο διεξήχθη ζωηρή συζήτηση, την οποία ακολούθησαν πολυάριθμες συνομιλίες με πολλούς εξ ημών.
Μετά το Νασάου, αντιπροσωπεία του Κοινοβουλίου μας, με επικεφαλής τον ίδιο τον κ. Corrie και τον πρόεδρο της Επιτροπής Ανάπτυξης και Συνεργασίας, τον Joaquin Mirada, επισκέφθηκε την Αβάνα, συντελώντας στην ανταλλαγή μιας σειράς απόψεων καλά αποκρυσταλλωμένων.
Έχω την εντύπωση ότι αυτή η αποστολή του Ευρωπαϊκού Κοινοβουλίου ήταν το τελικό σπρώξιμο που έπεισε τους κουβανούς φίλους μας για το πόσο ενδεδειγμένο είναι να γίνει ένα βήμα προόδου στους μηχανισμούς συνεργασίας με την Ευρωπαϊκή Ένωση.
Βρισκόμαστε ενώπιον μιας κατάστασης αξιοσημείωτης πολιτικής σπουδαιότητας και ελπίζω από το Ευρωπαϊκό Κοινοβούλιο να ενθαρρύνουμε τη σχετική ευνοϊκή θεώρηση και μια γενναιόδωρη στάση από πλευράς της Ένωσης, που να σημάνει το συντομότερο δυνατό μια θετική απάντηση στις επιδιώξεις της Κούβας.
Αυτό θα είναι σημαντικό, τουλάχιστον για τρεις λόγους.
Θα είναι καταρχάς για την Κούβα, για την ανάπτυξη και την ευημερία του λαού της και για να σπάσει οριστικά το εμπάργκο που έχουν επιβάλει οι Ηνωμένες Πολιτείες, το οποίο επανειλημμένα καταδικάστηκε από το Ευρωπαϊκό Κοινοβούλιο και τα Ηνωμένα Έθνη.
Δεύτερον, πρέπει να έχουμε στο νου ότι η υποψηφιότητα της Κούβας υποστηρίχθηκε από όλες τις χώρες ΑΚΕ.
Εάν από πλευράς Ευρωπαϊκής Ένωσης υπάρξει θετική ανταπόκριση στην πρόταση των συνδεδεμένων με μας, θα δώσουμε ένα δείγμα σεβασμού και εκτίμησης προς τους εν λόγων συνδεδεμένους, που θα έχει θετικές επιπτώσεις σε όλο το πλαίσιο της συνεργασίας μας με αυτούς.
Ούτε μπορεί να αγνοηθεί η αξία μιας απόφασης όπως αυτή που προτείνω, ως απόδειξης της συνέπειας και της αυτονομίας της Ευρωπαϊκής Ένωσης και της μη υποταγής της σε οποιαδήποτε πίεση.
Αποδεχόμενοι την Κούβα στην Κοινότητα ΑΚΕ θα δείξουμε ότι δεν είμαστε μια Ευρώπη βουτηγμένη στην αναξιοπρεπή τάση του paying but not playing (πληρώνουμε αλλά δεν συμμετέχουμε), και ότι όταν εξεγειρόμασταν κατά ανόητων ενεργειών όπως ο Νόμος Helms-Burton δεν το πράτταμε υποκριτικά, αλλά ήμασταν διατεθειμένοι να ενεργήσουμε αναλαμβάνοντας όλες τις συνέπειες.
Σε μερικές εβδομάδες θα συνεδριάσει εκ νέου η Συνέλευση Ίσης Εκπροσώπησης ΑΚΕ-ΕΕ και είμαι βέβαιος ότι αυτό το θέμα θα συζητηθεί στους κόλπους της.
Θα ήταν ευχής έργο, σε αυτή την διαδικασία, η αντιπροσωπεία του Ευρωπαϊκού Κοινοβουλίου να παράσχει την υποστήριξή της στις κουβανικές προθέσεις, όπως θα πράξουν, αναμφίβολα, οι συνάδελφοι βουλευτές των χωρών ΑΚΕ.
Η Κούβα θα πρέπει φυσικά να πληροί όλους τους προβλεπόμενους όρους, ακριβώς όπως κάθε άλλος εταίρος.
Αυτό το γνωρίζουν οι Κουβανοί και σίγουρα θα το πράξουν.
Πρέπει επίσης να καταστεί σαφές ότι δεν πρόκειται να ζητήσουμε από την Κούβα κάτι παραπάνω από αυτό που ζητήσαμε από άλλους συνομιλητές.
Ας είναι καλοδεχούμενη η θέληση της Κούβας για ένταξη και ας είναι καλοδεχούμενη η Κούβα στον κύκλο μας.
Το λέω από βάθους καρδίας αλλά επίσης με την βαθιά πεποίθηση ότι, όπως το εμπάργκο δεν προκάλεσε παρά εξαθλίωση, και ως συνέπεια αυτού, ένταση και αδιαλλαξία από πλευράς Κουβανών, η ολοκλήρωση που υποστηρίζουμε εδώ και η συνακόλουθη ευημερία θα μεταφραστούν στη θετική ανταπόκριση και στο άνοιγμα που όλοι επιθυμούμε και από τα οποία όλοι, πρωτίστως ο λαός της Κούβας, θα επωφεληθούμε.
(Verts/ALE). (SV) Κύριε Πρόεδρε, και εγώ θα ήθελα να ευχαριστήσω και να συγχαρώ κατ' αρχάς τον εισηγητή Corrie για την εξαίρετη έκθεσή του η οποία, κατά τη γνώμη μου, περιγράφει και συνοψίζει πάρα πολύ καλά τις εργασίες που πραγματοποιήθηκαν στη διάρκεια του 1999 στο πλαίσιο της Συνέλευσης Ίσης Εκπροσώπησης ΑΚΕ-ΕΕ.
Ο χρόνος αγόρευσής μου είναι σύντομος και ουσιαστικά θα ήθελα μόνο να αναφερθώ σε δύο θέματα:
Το πρώτο θέμα αφορά την καταπολέμηση της φτώχειας η οποία, πιστεύω, έχει αρχίσει να γίνεται πολύ ενοχλητική υπόθεση τόσο για την ΕΕ όσο και για τα κράτη μέλη.
Παρόλο που και στη συνθήκη και στη συνεδρίαση των Ηνωμένων Εθνών στο Ρίο και στην Κοπεγχάγη αναλήφθηκε η δέσμευση να εργαστούμε για την εξάλειψη της φτώχειας, στην πραγματικότητα ο προϋπολογισμός για την αναπτυξιακή βοήθεια μειώθηκε, αντίθετα με τις δεδηλωμένες προθέσεις.
Πρέπει να αντιστρέψουμε αυτή την τάση.
Πρέπει να αρχίσουμε με τη διαγραφή του χρέους.
Πρέπει να συνοδεύσουμε τα λόγια με δράσεις.
Εγώ θα ήθελα να παίξουμε ηγετικό ρόλο στον τομέα αυτόν.
Το δεύτερο θέμα αφορά το γεγονός ότι πολύ συχνά λέμε ότι οι χώρες ΑΚΕ πρέπει να προσαρμοστούν στις αρχές της δημοκρατίας.
Οι παράγραφοι 2 και 3 του ψηφίσματος ζητούν να αναπτυχθούν και να βελτιστοποιηθούν οι μέθοδοι εργασίας στο πλαίσιο της νέας σύμβασης.
Ζητείται από τις χώρες ΑΚΕ να επιτρέψουν να ακουστούν πολλές πολιτικές απόψεις.
Πιστεύω ότι αυτό είναι πολύ σημαντικό και το προσυπογράφω πλήρως.
Πρέπει ωστόσο να αναρωτηθούμε επίσης πώς εμείς αντιμετωπίζουμε τη δημοκρατία.
Πώς λειτουργεί στο πλαίσιο της αντιπροσωπείας του Ευρωπαϊκού Κοινοβουλίου στη Συνέλευση Ίσης Εκπροσώπησης ΑΚΕ-ΕΕ; Αντίθετα με τον τρόπο που λειτουργούν τα πράγματα εδώ στο Ευρωπαϊκό Κοινοβούλιο και στις κοινοβουλευτικές επιτροπές, όπου οι εισηγητές ορίζονται, σε αυτή την αντιπροσωπεία στη Συνέλευση Ίσης Εκπροσώπησης δεν υπάρχει απολύτως κανένας κανόνας.
Οι δύο μεγάλες ομάδες μοιράζονται όλες τις εκθέσεις, τις γενικές εκθέσεις κτλ. μεταξύ τους. Για να αλλάξει αυτή η μη δημοκρατική διαδικασία, εμείς, η Ομάδα ΠΡΣ/EEΣ, καταθέσαμε την τροπολογία αριθ.
6. Η τροπολογία αυτή ζητεί να ορίζονται οι εισηγητές, οι γενικοί εισηγητές, καθώς και τα μέλη των ομάδων εργασίας, βάσει σαφών και δημοκρατικών κανόνων.
Στο πλαίσιο αυτό, πρέπει να ληφθούν υπόψη οι μικρές ομάδες και η αντιπροσωπευτικότητα.
Κύριε Πρόεδρε, Κύριε Επίτροπε, αγαπητοί συνάδελφοι. Θα ήθελα καταρχάς και εγώ με τη σειρά μου να συγχαρώ τον συνάδελφό μας κ. Corrie για την ποιότητα της έκθεσής του, η οποία παρουσιάζει κατά τρόπο ορθό το περιεχόμενο των συζητήσεων της Συνέλευσης Ίσης Εκπροσώπισης, στην οποία ο κ. Corrie διετέλεσε συμπρόεδρος με επιτυχή θητεία.
Η εξάλειψη της φτώχειας βρέθηκε στο επίκεντρο των εργασιών μας και για την επίτευξη του φιλόδοξου αυτού στόχου, πολλοί παρεμβαίνοντες τόνισαν την ανάγκη διαφύλαξης ενός βασικού μέσου, δηλαδή των προτιμησιακών συμφωνιών μεταξύ της Ευρωπαϊκής Ένωσης και των χωρών ΑΚΕ στο πλαίσιο των συμβάσεων Λομέ.
Επρόκειτο για μία πολύ σημαντική πρόκληση.
Η παγκοσμιοποίηση, η απελευθέρωση των συναλλαγών καθώς και η υπεροχή του ΠΟΕ και η υπερεθνική φιλοσοφία που αυτό προάγει, έθεταν σε κίνδυνο την ίδια την ουσία του διαλόγου μεταξύ Βορρά-Νότου.
Κατά συνέπεια, η σύναψη της νέας συμφωνίας εταιρικής σχέσης για την ανάπτυξη δεν μπορεί παρά να μας χαροποιεί και έχω την πεποίθηση ότι οι εργασίες της τελευταίας Συνέλευσης Ίσης Εκπροσώπισης είχαν καθοριστική επίδραση στον απεγκλωβισμό των διαπραγματεύσεων όπως επίσης και το νέο κλίμα που δημιουργήθηκε από τα γεγονότα του Seattle.
Ωστόσο, μολονότι με χαροποιεί η ανανέωση των συμφωνιών, αυτό που βρίσκω ενδιαφέρον είναι ο καινούργιος άνεμος που φυσσά πλέον στις σχέσεις μας και ο οποίος εκδηλώνεται μέσω του ισορροπημένου χαρακτήρα των διαπραγματεύσεων που ολοκληρώνονται.
Θεωρώ ότι η Ευρωπαϊκή Ένωση εγκατέλειψε επιτέλους την παλιά πατερναλιστική λογική, και για να είμαστε ειλικρινείς, την νεοαποικιακή λογική των χρηματοδοτών, οι οποίοι προσπαθούν συνήθως να επιβάλλουν την γνώμη τους, όπως συνηθίζει να λέει ο φίλος μας ο κ. Michel Rocard.
Η Ένωση αποδέχτηκε επιτέλους την ιδέα ότι κανένας διάλογος δεν είναι αυθεντικός ούτε αποτελεσματικός, εάν δεν οδηγεί στη σύναψη σύμβασης, η οποία να σέβεται την αξιοπρέπεια των εταίρων.
Αρνούμενη να χρησιμοποιηθεί η έννοια της σωστής διαχείρισης από τους τεχνοκράτες ως μέσο για έναν νέο περιορισμό, η Ευρωπαϊκή Ένωση δρα κατά τρόπο σοφό και με μετριοφροσύνη.
Χρειάστηκαν δύο αιώνες για να θέσουμε τα θεμέλια μίας δημοκρατίας, τον εύθραυστο χαρακτήρα της οποίας μας θυμίζει συνεχώς η επικαιρότητα.
Με ποιό δικαίωμα θέλουμε να επιβάλλουμε το μοντέλο μας σε λαούς των οποίων η ιστορία, οι αξίες, η ταυτότητα διαφέρουν ορισμένες φορές σε πολύ μεγάλο βαθμό από τις δικές μας;
Όσον με αφορά, τάσσομαι υπέρ της επιθυμίας, που έγινε έκδηλη κατά τρόπο σαφή στα πλαίσια των συμφωνιών αυτών, να υπάρξει δηλαδή συνεργασία μεταξύ δύο νέων φορέων - τοπικοί οργανισμοί, μη κυβερνητικοί οργανισμοί -, κάτι που θεωρώ ότι αποτελεί την μοναδική οδό προκειμένου να ιδιοποιηθούν σταδιακά οι λαοί των χωρών αυτών την έννοια της συνεργασίας.
Με λίγα λόγια, προκειμένου να περάσουμε από τη ταπεινωτική και παιδιάστικη βοήθεια στην υπευθυνότητα, η οποία αποτελεί εγγύηση για την αποτελεσματικότητα.
Κύριε Πρόεδρε, κύριε Επίτροπε, κύριε εισηγητά, συνάδελφοι, θα επιθυμούσα και εγώ, με τη σειρά μου, να συγχαρώ καταρχάς τον κ. Alexander Corrie για τη σαφήνεια και την αυστηρότητα που χαρακτηρίζουν τη συνοπτική παρουσίαση της έκθεσής του.
Η γνώμη του Ευρωπαϊκού Κοινοβουλίου σχετικά με τις δραστηριότητες της Συνέλευσης Ίσης Εκπροσώπησης ΑΚΕ - Ευρωπαϊκής Ένωσης υπήρξε εξαιρετικά σημαντική, εφόσον συνέβαλε αναμφισβήτητα στην επίτευξη συνέπειας στην πολιτική και το ρόλο που ασκεί η Ευρωπαϊκή Ένωση στους τομείς της ανάπτυξης και της συνεργασίας.
Οφείλουμε να υπογραμμίσουμε τον εξέχοντα ρόλο, με όλο και περισσότερα κοινοβουλευτικά χαρακτηριστικά, που διαδραματίζει η Συνέλευση Ίσης Εκπροσώπησης στη σύσφιξη των σχέσεων ανάμεσα στην Ευρωπαϊκή Ένωση και τις χώρες ΑΚΕ.
Με δεδομένη αυτή τη θετική δράση, θα ήταν μάλλον ενδιαφέρον να προικιστεί η Συνέλευση Ίσης Εκπροσώπησης με έναν προϋπολογισμό που να συμβαδίζει με την αναβάθμιση της ποιότητας του έργου της.
Στο πλαίσιο της λειτουργίας αυτής της Συνέλευσης Ίσης Εκπροσώπησης, συμφωνούμε με την πρόταση του εισηγητή που αφορά την εισαγωγή περιφερειακών συνελεύσεων ίσης εκπροσώπησης, οι οποίες θα καλύπτουν τις έξι περιοχές της Σύμβασης, την Καραϊβική, τον Ειρηνικό και τέσσερις περιοχές της Αφρικής.
Αυτές οι περιφερειακές συνελεύσεις θα μπορούσαν να δρομολογούν τις δράσεις στις αντίστοιχες περιοχές.
Το θέμα της φτώχειας αποτέλεσε τον κοινό παρονομαστή όλων των συζητήσεων της Συνέλευσης Ίσης Εκπροσώπησης, και η εξάλειψή της αναδείχθηκε ως στόχος προτεραιότητας της αναπτυξιακής πολιτικής της Ευρωπαϊκής Ένωσης.
Ας θυμηθούμε ότι, με βάση το ψήφισμα της συνόδου του Νασάου, πρέπει να τηρηθούν οι ποσοτικές δεσμεύσεις αναφορικά με τον περιορισμό της φτώχειας, που αποφασίστηκαν από τη διεθνή κοινότητα.
Χρειάζονται συνέπεια και συγκεκριμένες δράσεις.
Είναι αναγκαίο να συμπεριληφθούν στην προσεχή Σύμβαση της Λομέ οι επενδύσεις για την εκπαίδευση, η ενθάρρυνση της περιφερειακής συνεργασίας και η συμμετοχή των τοπικών φορέων.
Η συμμετοχή των τοπικών φορέων είναι υπόθεση εξέχουσας σημασίας.
Από ευρύτερης σκοπιάς, πιστεύω πως είναι θέμα προτεραιότητας η μετατροπή του χρέους των φτωχότερων χωρών σε προγράμματα εξάλειψης της φτώχειας και προαγωγής της αειφόρου ανάπτυξης, καθώς και σε προγράμματα που θα αποβλέπουν στην περιστολή της απάτης και της διαφθοράς.
Θα πρέπει να προχωρούμε με συγκεκριμένες και συνεκτικές δράσεις.
Ο πληθυσμός των φτωχών χωρών βρίσκεται στα όρια της απόγνωσης.
Ζητώ από την Επιτροπή να προβεί σε ενέργειες ώστε να επιτευχθεί επειγόντως η προσχώρηση του Τιμόρ Lorosae στη Σύμβαση της Λομέ, μια εξέλιξη που, μεταξύ άλλων, θα βοηθήσει στην εξάλειψη της φτώχειας και στην επιτάχυνση της οικονομικής, πολιτιστικής και κοινωνικής ανάπτυξης της περιοχής, συμβάλλοντας έτσι στον παραπέρα εκδημοκρατισμό της.
Κλείνοντας, δεν μπορώ να μην απευθύνω τα συγχαρητήριά μου στην Προεδρία του Συμβουλίου για τη διοργάνωση της προσεχούς Ευρωαφρικανικής Διάσκεψης Κορυφής, ζητώντας ταυτόχρονα από όλους τους παρεμβαίνοντες να βρουν τις αναγκαίες συνεισφορές που θα επιτρέψουν την έμπρακτη υλοποίηση δράσεων, οι οποίες θα συμβάλουν στην προώθηση της ειρήνης και της δημοκρατίας και στην εξάλειψη της φτώχειας στις υπανάπτυκτες αφρικανικές χώρες.
DA) Κύριε Πρόεδρε, θα ήθελα να εκμεταλλευτώ αυτή την ευκαιρία για να ευχαριστήσω τον εισηγητή για την εξαίρετη έκθεσή του, καθώς επίσης να ευχαριστήσω τη Συνέλευση Ίσης Εκπροσώπησης για το έργο της κατά το 1999.
Και εγώ χαίρομαι που είμαι σε θέση να επιβεβαιώσω τη συμμετοχή μου στην επόμενη συνάντηση της Συνέλευσης Ίσης Εκπροσώπησης η οποία θα τελεστεί τον Μάρτιο στη Νιγηρία.
Η Επιτροπή προσβλέπει με χαρά την προοπτική η Συνέλευση Ίσης Εκπροσώπησης να παίξει ενεργότερο ρόλο, ειδικά όσον αφορά την προώθηση ευρύτερου πολιτικού διαλόγου με τους αναπτυξιακούς εταίρους μας.
Η Επιτροπή συμφωνεί με τον εισηγητή ότι η καταπολέμηση της φτώχειας συνεχίζει να παραμένει βασικός στόχος της αναπτυξιακής πολιτικής και πάντα θα παίζει κομβικό ρόλο.
Μολαταύτα, προκειμένου να εξελιχθεί, πρέπει οι χώρες να συμμετάσχουν ενεργά στο παγκόσμιο οικονομικό σύστημα.
Όσον αφορά το εμπόριο με τους αναπτυξιακούς εταίρους μας, η Επιτροπή είναι απολύτως πρόθυμη να εγγυηθεί ότι κάθε νέα διοργάνωση να λάβει υπόψη των ειδικών οικονομικών και κοινωνικών περιορισμών των χωρών ΑΚΕ.
Η κυρία Lucas ανέφερε ότι το σύστημα Stabex και Sysmin πρέπει να συνεχίσει.
Επ' αυτού διαφωνώ.
Το σύστημα αυτό έχει αποδειχθεί καθόλου πρακτικό, δεδομένου ότι στην πραγματικότητα ωφελεί μονάχα ελάχιστες από τις 71 χώρες.
Λειτουργεί με υπερβολικά αργοκίνητους ρυθμούς και για αυτό τον λόγο είναι ολοφάνερο πως οι αναπτυσσόμενες χώρες έχουν συναινέσει σε στη δημιουργία του νέου συστήματος για το μέλλον, διότι θα λειτουργεί με μεγαλύτερη ευελιξία.
Όσον αφορά τη μελλοντική προσχώρηση των κρατών στη Σύμβαση του Lomι, όπως για παράδειγμα το Ανατολικό Τιμόρ, δεν μπορώ παρά να επαναλάβω τα όσα είπα προσφάτως στην Επιτροπή Ανάπτυξης του Ευρωπαϊκού Κοινοβουλίου, δηλαδή ότι η πόρτα είναι ανοιχτή.
Η απόφαση εάν θα χτυπήσουν την πόρτα εναπόκειται στις ίδιες τις χώρες που θα κάνουν αίτηση.
Μόλις το κάνουν εμείς θα πάρουμε θέση.
Η Επιτροπή παρατήρησε, όσον αφορά την αίτηση της Κούβας για προσχώρηση στη Σύμβαση του Lomι, ότι τα κράτη ΑΚΕ σύμφωνα με την πρόσφατη δήλωσή τους στηρίζουν την αίτηση της Κούβας.
Η ΕΕ πάντα είχε τη θέση ότι έπρεπε να ληφθεί μια εποικοδομητική προσέγγιση απέναντι στην Κούβα, όπως σκιαγραφείται στην κοινή θέση της ΕΕ, αλλά πρέπει να αναγνωριστεί ότι οι συζητήσεις έχουν περιπλεχθεί.
Όσον αφορά την Ακτή του Ελεφαντόδοντος, μπορώ να σας πληροφορήσω ότι και τα 28 εκατομμύρια ευρώ έχουν επιστραφεί σύμφωνα με τα όσα συμφωνήθηκαν μετά τη διερεύνηση των οικονομικών παρατυπιών.
Σχετικά με τη χρηματοδότηση του Ευρωπαϊκού Ταμείου Ανάπτυξης για τον προϋπολογισμό, μπορώ να πω ότι είναι υπό εκτίμηση.
Η Επιτροπή από τη δική της μεριά είναι υπέρ, αλλά δεν μπορούμε αυτή τη χρονική στιγμή να προβούμε σε νέες δηλώσεις ως προς τον χρόνο και τον τρόπο.
Αναφορικά με το άρθρο 366Α, μπορώ να πω ότι κατά τις διαπραγματεύσεις για μια νέα συμφωνία εταιρικής σχέσης, δημιουργήθηκε μια νέα διαδικασία χειρισμού των περιπτώσεων παραβίασης των ανθρώπινων δικαιωμάτων, των δημοκρατικών αρχών και της αρχής του κράτους δικαίου.
Όπως έχουν τα πράγματα τώρα, το Κοινοβούλιο μετά την ψήφιση της Συνθήκης του Αμστερνταμ βάση του άρθρου 300 θα ενημερώνεται πλήρως για όλες τις αποφάσεις, και η Επιτροπή θα συνεχίσει να λαμβάνει υπόψη τις αποφάσεις του Κοινοβουλίου επ' αυτού του θέματος.
Δεν υπάρχουν καθόλου σχέδια η εν λόγω διαδικασία να ακολουθηθεί από ομόφωνη γνωμοδότηση του Κοινοβουλίου όσον αφορά τέτοιες αποφάσεις.
Κάτι τέτοιο θα απαιτούσε φυσικά τροποποίηση της Συνθήκης του Αμστερνταμ που ψηφίστηκε πρόσφατα.
Φτάνουμε λοιπόν στη Νότιο Αφρική, στην οποία αναφέρθηκε και ο εισηγητής.
Για αυτό το θέμα είμαι πολύ απλά χαρούμενος - ευτυχισμένος θα μπορούσα να πω - διότι μπορώ να σας ανακοινώσω εδώ απόψε ως κατακλείδα αυτής της συζήτησης ότι ο Πρόεδρος της Νοτίου Αφρικής αποδέχθηκε σήμερα τη λύση στα εκκρεμή προβλήματα, την οποία συμφώνησε να προτείνει στη Νότιο Αφρική το Συμβούλιο Υπουργών.
Με άλλα λόγια ο "πόλεμος της γκράπας" τέλειωσε.
Η ειρήνη εδραιώθηκε και μπορούμε πλέον να προσμένουμε μια καλή συνεργασία με τη Νότιο Αφρική βάσει των κοινών μας οραμάτων και αξιών, στις οποίες έπρεπε πάντοτε να βασίζονται οι σχέσεις μας.
Πιστεύω ότι είναι μια πολύ όμορφη τελεία σε μια συζήτηση που ήταν ιδιαίτερα θετική, και εδώ θα επαναλάβω τις ευχαριστίες μου στον εισηγητή και στο Κοινοβούλιο για τη συνεργασία που έχουμε για τη βελτίωση των σχέσεών μας με τις χώρες του Τρίτου Κόσμου.
. Σας ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο στις 12.00.
Συμφωνία σταθεροποίησης και σύνδεσης με την ΠΓΔΜ
. Η ημερήσια διάταξη προβλέπει τη συζήτηση επί της έκθεσης του κ. Swoboda (A5-0031/2000), εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τη σύσταση της Επιτροπής για την έκδοση απόφασης του Συμβουλίου με την οποία εξουσιοδοτείται η Επιτροπή να διαπραγματευθεί συμφωνία σταθεροποίησης και σύνδεσης με την Πρώην Γιουγκοσλαβική Δημοκρατία της Μακεδονίας (SEC(1999)1279 - C5-0166/1999 -1999/2121(COS)).
Κύριε Πρόεδρε, αγαπητέ Επίτροπε Patten, αγαπητοί συνάδλεφοι, σήμερα ασχολούμαστε με μία χώρα που πέρασε πραγματικά δύσκολες εποχές, ωστόσο εξελίχθηκε πολύ ικανοποιητικά με τις δικές της δυνάμεις, ασφαλώς όμως και με την υποστήριξη της διεθνούς κοινότητας.
Επομένως, η αυριανή πρόταση της Ευρωπαϊκής Ένωσης, του Συμβουλίου και της Επιτροπής - υποθέτω ότι αύριο θα συμφωνήσει με την πρόταση αυτή και το Κοινοβούλιο - για σύναψη μιας συμφωνίας σταθεροποίησης και σύνδεσης που θα είναι η πρώτη στη Νοτιοανατολική Ευρώπη, στην περιοχή των Βαλκανίων, αποτελεί πρωταρχικά τις ευχαριστίες ή την αναγνώρισή μας για το γεγονός ότι η FYROM/Μακεδονία εργάσθηκε με τις δικές της δυνάμεις για να κατακτήσει μια καλή θέση και οικονομικά, κυρίως όμως πολιτικά, λαμβανομένων υπ' όψιν του πολέμου στην περιοχή και της σχέσης της με την μειονότητα που υπάρχει εκεί.
Γιατί δεν είναι μικρό πράγμα να έχει κανείς στη χώρα του μια μειονότητα της τάξης του 33 ή 35%, ειδικά μάλιστα αν λάβουμε υπ' όψιν την περιοχή όπου βρίσκεται αυτή η χώρα.
Η χώρα και οι πολιτικοί της εργάσθηκαν πάντοτε πολύ καλά - ασφαλώς με κάποιες διαφορές - και αυτό πρέπει να τύχει αναγνώρισης.
Η Επιτροπή προτείνει τη σύναψη κοινής συμφωνίας με το Συμβούλιο.
Θα ήθελα να κάνω μερικές παρατηρήσεις, συγκεκριμένα για εκείνους τους τομείς όπου υπάρχουν ενδεχομένως κάπως διαφορετικές απόψεις, μολονότι θέλω να εξάρω επίσης ιδιαίτερα την εργασία και το ενδιαφέρον του Επιτρόπου Patten για την FYROM/Μακεδονία και για ολόκληρη την περιοχή και να του εκφράσω την αναγνώρισή μου.
Πρώτον, σχετικά με την περιφερειακή προσέγγιση, θεωρώ ότι αν εκληφθεί με τον σωστό τρόπο, είναι σημαντική και αναγκαία.
Πρέπει να υπάρχει διάθεση συνεργασίας.
Η προσέγγιση αυτή είναι σωστή αν εκλαμβάνεται όχι σαν καταναγκασμός, αλλά σαν διάθεση, σαν δυνατότητα που πρέπει να αξιοποιηθεί από κάθε χώρα.
Κοιτάζοντας όμως την FYROM/Μακεδονία, διαπιστώνουμε ότι υπάρχουν κοντά της μερικές χώρες με τις οποίες η συνεργασία είναι πολύ δύσκολη, π.χ. από οικονομική άποψη, όπως συμβαίνει με το Κοσσυφοπέδιο και την Αλβανία, ή από πολιτική άποψη, όπως συμβαίνει με τη Γιουγκοσλαβία.
Από την άλλη, σημειώθηκαν θετικές εξελίξεις στη συνεργασία με τη Βουλγαρία, ιδιαίτερα όμως με την Ελλάδα, και αυτό θα πρέπει επίσης να αναγνωριστεί.
Η Ευρωπαϊκή Ένωση θα πρέπει να εξετάσει σε σχέση με αυτά - άρχισε ήδη να το κάνει στις αρχές της εβδομάδας - πώς μπορεί να συμπεριληφθεί στην περιφερειακή συνεργασία η γειτονική χώρα Γιουγκοσλαβία, παρ' όλα όσα έχουν γίνει και χωρίς να αναιρούμε καθόλου την κριτική που έχουμε ασκήσει στο φρικτό αυτό καθεστώς.
Ως εκ τούτου, θα καταθέσω αύριο μία τροπολογία με την οποία θα τασσόμαστε υπέρ της επιβολής συγκεντρωτικών κυρώσεων στο καθεστώς, από την άλλη όμως θα παρέχονται ορισμένες διευκολύνσεις στον πληθυσμό, αλλά και στην οικονομία, προς το συμφέρον της οικονομικής συνεργασίας.
Με αυτό το πνεύμα, αισθάνομαι ευγνωμοσύνη που η Επιτροπή, δηλαδή ο Επίτροπος Patten, αλλά και η αντιπρόεδρος Palacio με την οποία ήμουν πρόσφατα στη Βουδαπέστη, εξετάζουν πώς μπορεί να αποκατασταθεί η κυκλοφορία στον Δούναβη - επιτρέψτε μου να το αναφέρω αυτό, εφ' όσον κατάγομαι από μια χώρα που διασχίζεται από τον Δούναβη - προκειμένου να καταστεί δυνατή μια ελαχίστη έστω οικονομική ανάκαμψη στη συγκεκριμένη περιοχή, πράγμα που φυσικά θα ήταν επίσης σημαντικό για τη Ρουμανία.
Αποψή μου είναι ότι αυτή η περιφερειακή προσέγγιση είναι ο σωστός δρόμος, αν κατανοηθεί σωστά, δηλαδή ως μία μέθοδος που συμβάλλει και στην οικονομική ανάκαμψη της ίδιας της περιοχής.
Δεν πρέπει, όπως είπαμε, να εκλαμβάνεται ως καταναγκασμός, ούτε να ορίζεται ως προϋπόθεση.
Δεύτερον, θέλω να πω ξεκάθαρα ότι θέλουμε να προταθεί στην FYROM/Μακεδονία να ακολουθήσει τον δρόμο που οδηγεί στην ΕΕ και θέλουμε επίσης ο δρόμος αυτός να είναι ανοιχτός.
Θεωρούμε εξωπραγματική την πεποίθηση ότι θα ήταν σήμερα σκόπιμη μια αίτηση εισδοχής, θεωρούμε όμως εξίσου εσφαλμένη την άποψη ότι αυτό θα συζητηθεί κάποια στιγμή στο μέλλον.
Η FYROM/Μακεδονία θέλει να ακούσει σήμερα ότι θα έχει κατ' αρχήν αυτήν τη δυνατότητα, όταν θα είναι έτοιμη.
Η χώρα ανησυχεί μήπως την βάλουμε κατά κάποιον τρόπο σε αναμονή.
Θεωρεί ότι η όλη αναδιαμόρφωση των μέσων ενίσχυσης εμπερικλείει τον κίνδυνο να μην είναι πλέον το τελευταίο βαγόνι του τραίνου που κατευθύνεται στην Ευρώπη, αλλά ένα βαγόνι που μπαίνει στο αμαξοστάσιο, ενώ το τραίνο εξακολουθεί την πορεία του προς την Ευρώπη.
Νομίζω όμως ότι ο Επίτροπος Patten έχει και γι' αυτό κατανόηση και τον παρακαλώ θερμά να διασαφηνίσει και αυτό το σημείο στις ανάλογες συνομιλίες.
Τρίτον, πιστεύω ότι η FYROM/Μακεδονία απέδειξε - τουλάχιστον μέχρι σήμερα - ότι είναι σε θέση να χειρισθεί σωστά τα μέσα.
Ακόμη κι αν υπάρξουν εδώ μεταβολές, πράγμα φυσικό, η FYROM/Μακεδονία θα εξακολουθήσει να αποδεικνύει ότι μελλοντικά πολλά πράγματα που διεκπεραιώνονται ακόμη στις Βρυξέλλες θα μπορούν να γίνονται στα Σκόπια, στην ίδια τη χώρα.
Ελπίζω ότι οι συνάδελφοι θα μπορέσουν να συναινέσουν στην έγκριση των τροπολογιών αυτών ως δείγμα καλής θέλησης απέναντι στην FYROM/Μακεδονία.
NL) Κύριε Πρόεδρε, από την αρχή των γιουγκοσλαβικών πολέμων, η Δημοκρατία της Μακεδονίας - με συγχωρείτε αλλά προτιμώ αυτή την συντομότερη ονομασία - διαδραμάτισε εποικοδομητικό ρόλο για τη διασφάλιση της ειρήνης.
Υπενθυμίζω στο Σώμα τις προτάσεις των κυβερνήσεων της Μακεδονίας και της τότε Βοσνίας Ερζεγοβίνης οι οποίες είχαν ως στόχο την πυρηνική χαλάρωση της ομοσπονδιακής διάρθρωσης της πρώην Γιουγκοσλαβίας.
Συνεπώς, οι φίλοι μας στην Μακεδονία διαδραμάτιζαν ανέκαθεν ένα πολύ θετικό ρόλο και για το λόγο αυτό πρέπει να λεχθεί στο Σώμα ότι η χώρα αυτή δεν αποτελεί απλό αντικείμενο της επονομαζόμενης προσπάθειας σταθεροποίησης που καταβάλλουμε, αλλά ότι στην ουσία είναι η πηγή της προσπάθειας αυτής.
Αυτό πρέπει να καταγραφεί στο ενεργητικό του πρώην Προέδρου, κ. Gligorov, ενώ ο σημερινός Πρόεδρος έχει προβληθεί πάρα πολύ ως ηγέτης του λαού της χώρας αυτής. Πιστεύω λοιπόν ότι η Ευρωπαϊκή Ένωση θα πρέπει να αισθάνεται τυχερή με έναν τέτοιο συνομιλητή στα Βαλκάνια.
Παρά τους προφανείς λόγους που υπάρχουν για τυχόν εσωτερικές εντάσεις, οι δύο πληθυσμιακές ομάδες έχουν κατορθώσει να βρουν ένα modus vivendi, ενώ οι περαιτέρω προοπτικές για την επίλυση των προβλημάτων που εναπομένουν είναι ευνοϊκές.
Όταν ήμουν στη χώρα αυτή, άκουσα από εκπροσώπους του λαού των Roma ότι ζουν αρκετά καλά εκεί.
Αυτό είναι κάτι που δεν έχω ακούσει και πολλές φορές για τους Roma στην Ευρώπη.
Από τα προβλήματα που υπάρχουν στην πρώην Γιουγκοσλαβική Δημοκρατία της Μακεδονίας, ιδιαίτερη σημασία πρέπει να δοθεί στην ανώτερη εκπαίδευση των αλβανόφωνων πολιτών.
Η πρόσβαση στην ανώτερη εκπαίδευση είναι ένα σημαντικό μέσο για τη χειραφέτηση των διαφόρων πληθυσμιακών ομάδων - και αυτό το λέω από προσωπική πείρα επειδή φοίτησα σε πανεπιστήμιο των διαμαρτυρόμενων στο Αμστερνταμ.
Διαφορετικά ίσως να μην είχα σπουδάσει ποτέ.
Μια τέτοια σχέση, μια τέτοια εκπαίδευση έχει ιδιαίτερη σημασία για την ανάπτυξη του κράτους δικαίου και για τα μεσαία κοινωνικά στρώματα τα οποία πρέπει να ενισχυθούν στις χώρες αυτές.
Η συμφωνία με την Μακεδονία πρέπει να θεωρηθεί, εκτός άλλων, στα πλαίσια της αντιστάθμισης των ζημιών που έχει υποστεί η χώρα αυτή λόγω του αποκλεισμού που επιβάλαμε κατά της Σερβίας, ο οποίος δεν στοιχίζει τίποτα σε εμάς αλλά στοιχίζει πολύ ακριβά στα γειτονικά κράτη.
Θα ήταν πάρα πολύ καλό αν μπορούσαμε να αλλάξουμε την κατάσταση, ιδιαιτέρως για τα γειτονικά κράτη της Σερβίας.
Νομίζω ότι είναι πλέον καιρός να ρυθμίσουμε πραγματικά το θέμα της βοήθειας προς την Μακεδονία.
Θα υποστηρίξουμε με θέρμη την τροπολογία των Φιλελευθέρων, όπου ζητείται να μην διασυνδεθεί η βοήθεια με τα συμφέροντα των κρατών χορηγών, γιατί με τις οικονομικές ενισχύσεις για την ανασυγκρότηση πρέπει να προσφέρουμε όσο το δυνατόν περισσότερες δυνατότητες ανάπτυξης στις επιχειρήσεις της χώρας αυτής αλλά και στην ευρύτερη περιοχή.
Έχω την τάση να συμπεριλαμβάνω στην ευρύτερη περιοχή και τη Βουλγαρία και τη Ρουμανία, γιατί είμαι της γνώμης ότι διαπράττουμε ένα τακτικό και ψυχολογικό σφάλμα μιλώντας μόνο για τις πέντε περιοχές της πρώην Γιουγκοσλαβίας συν την Αλβανία.
Αυτό που μας ενδιαφέρει είναι η αναστύλωση των οικονομιών των κρατών της περιοχής και αυτό είναι κάτι το οποίο μπορούμε να βοηθήσουμε να γίνει με την παροχή οικονομικής βοήθειας.
Η σύμβαση με τη Μακεδονία πρέπει λοιπόν να θεωρηθεί ότι ισοδυναμεί με το άνοιγμα των πυλών της Ευρωπαϊκής Ένωσης για την προσχώρηση της χώρας αυτής, παρόλο που πρόκειται για μια πολύ μακροπρόθεσμη προοπτική.
Στο μεσοδιάστημα, στα πλαίσια της πολιτικής που ασκούμε θα πρέπει να εκφράζουμε ακατάπαυστα την επιθυμία να προσαρμοστεί η νομοθεσία της χώρας αυτής στη νομοθεσία των κρατών μελών, στάση η οποία πρέπει να αντανακλάται έως και στην ονομασία των προγραμμάτων βοήθειας για την Δημοκρατία της Μακεδονίας.
Στα πλαίσια αυτά θα ήθελα να κατονομάσω το πρόγραμμα PHARE.
Κύριε Πρόεδρε, το όνομα της χώρας αυτής εξακολουθεί να αποτελεί πρόβλημα, λόγω της ευαισθησίας που δείχνει η Ελλάδα.
Υποθέτω ότι τα κράτη μέλη θα αισθανθούν ολοένα και περισσότερο ελεύθερα να χρησιμοποιήσουν στη γλώσσα τους την ονομασία που ταιριάζει καλύτερα στη Δημοκρατία αυτή.
Εάν υπάρχουν ορισμένες χώρες οι οποίες επιθυμούν να διατηρήσουν την ονομασία πρώην Γιουγκοσλαβία, αυτό είναι δική τους υπόθεση, όμως αυτό δεν υποχρεώνει τις άλλες να τις ακολουθήσουν. Δεν μπορεί να ασκείται διαρκώς πίεση πάνω μας.
Γι' αυτό και θα υποστηρίξω την καλή έκθεση του κ. Swoboda.
Αλλωστε, για μας ήταν ευνόητο ότι η έκθεσή του θα ήταν καλή. Τέλος, θα ήθελα να εκφράσω την εκτίμησή μου προς την Δημοκρατία της Μακεδονίας, η οποία είναι άξια κάθε επαίνου.
Κύριε Πρόεδρε, αξιότιμοι συνάδελφοι, επιτρέψτε μου πρώτα απ' όλα να εκφράσω την προσωπική μου εκτίμηση για την ποιότητα της εργασίας του εισηγητή, κυρίου Swoboda.
Σήμερα εκφράζουμε τη θετική μας γνώμη όσον αφορά την έναρξη των διαπραγματεύσεων για μια συμφωνία σύνδεσης και σταθερότητας μεταξύ Ευρωπαϊκής Ένωσης και Δημοκρατίας της Μακεδονίας.
Και το κάνουμε αυτό έχοντας συνείδηση ότι αυτή η απόφαση, που είναι η πρώτη που αφορά κατ' απόλυτο τρόπο τη συγκεκριμένη περιοχή, εντάσσεται πραγματικά σε μια εντελώς νέα φάση των σχέσεών μας με τα Βαλκάνια.
Αυτή ακριβώς η συμφωνία αποτελεί παράγοντα αυτής της νέας φάσης, αυτής δηλαδή της πολιτικής που εντοπίζει στην προοπτική της ευρωπαϊκής ολοκλήρωσης της περιοχής τη μοναδική δυνατότητα ειρηνικής ρύθμισης των συγκρούσεών της.
Η συγκατάθεσή μας όσον αφορά τη διαπραγμάτευση, έτσι όπως προτείνεται στην αιτιολογική έκθεση του εισηγητή, γεννάται από την πεποίθηση ότι μέσα στην πολιτική της Ένωσης είναι σωστό να υπάρχει ένας συνδυασμός τόσο της περιφερειακής διάστασης όσο και μιας ειδικότερης αξιολόγησης των προσπαθειών και των αποτελεσμάτων που επιτελούνται από τα μεμονωμένα κράτη κατά την προσέγγιση στο κοινοτικό κεκτημένο.
Αυτή ακριβώς η δυαδικότητα των στόχων πρέπει, κατά τη γνώμη μου, να επιδιωχθεί.
Για το λόγο αυτό πρέπει, αφ' ενός, να στηριχθούν τα προγράμματα που σχετίζονται, παραδείγματος χάρη, με τις υποδομές, να προετοιμαστεί το, κάπως πρόωρο ακόμα, χρονοδιάγραμμα των ελεύθερων συναλλαγών, να ενθαρρυνθούν οι δραστηριότητες που αφορούν την οικονομική και εμπορική συνεργασία μεταξύ των χωρών της περιοχής και, αφ' ετέρου, χρειάζεται να δημιουργηθεί σήμερα με την πρώην Γιουγκοσλαβική Δημοκρατία της Μακεδονίας η προϋπόθεση που θα αποτελέσει πρότυπο για μια πολιτική στενότερης ενσωμάτωσης.
Για διάφορους λόγους, άλλωστε, η γνώμη μας δεν μπορεί παρά να είναι θετική.
Όπως είχαμε την ευκαιρία να διαπιστώσουμε κατά τις αποστολές μας στα Σκόπια, στην Πρώην Γιουγκοσλαβική Δημοκρατία της Μακεδονίας, είναι αισθητές οι εξελίξεις στον οικονομικό τομέα, στο ζήτημα της δημοκρατικής προόδου καθώς και στο τόσο δύσκολο και αμφιλεγόμενο στην περιοχή των Βαλκανίων, επίπεδο της πολυεθνοτικής συνύπαρξης.
Από την άλλη πλευρά το τίμημα που κατέβαλε η συγκεκριμένη περιοχή λόγω του πολέμου στο γειτονικό Κόσοβο είναι πολύ υψηλό, τόσο υπό όρους επιμελητιακής διαθεσιμότητας στις δυνάμεις του ΝΑΤΟ, όσο και υπό όρους μείωσης των εξαγωγών προς το βορρά της Ευρώπης.
Κλείνω, κύριε Πρόεδρε, δηλώνοντας ότι αυτές οι εξελίξεις είναι σίγουρα δύσκολες, ευαίσθητες και αβέβαιες και επιβάλλουν, από την πλευρά μας, μια συνεχή επαγρύπνηση όσον αφορά τα διάφορα στάδια, μέσω ενός ελέγχου που θα πραγματοποιείται σε στενά και ακριβή χρονικά διαστήματα.
Κύριε Πρόεδρε, κύριε Επίτροπε, αξιότιμοι συνάδελφοι, βρίσκομαι εδώ για να εκφράσω τη θέρμη και την ελπίδα με την οποία η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών χαιρετίζει την έναρξη της διαπραγμάτευσης με την πρώην Γιουγκοσλαβική Δημοκρατία της Μακεδονίας.
Τρέφω ιδιαίτερες ελπίδες ότι αυτή η συμφωνία μπορεί, στις γραμμές που σκιαγράφησε ο εισηγητής, κύριος Swoboda, να αποτελέσει το υπόδειγμα που θα πρέπει να επεκτείνουμε το συντομότερο στις άλλες χώρες, και κυρίως στην Αλβανία, στη Βοσνία-Ερζεγοβίνη, στην Κροατία, στο Μαυροβούνιο, στο Κόσοβο και, μόλις καταστεί δυνατό, και στη Σερβία.
Είμαστε πεπεισμένοι ότι μια ταχεία έναρξη αυτών των διαπραγματεύσεων και της πιο άμεσης ολοκλήρωσής τους είναι ο μοναδικός δρόμος για την επίτευξη της ειρήνης στην περιοχή - ειρήνη που δεν επήλθε αυτόματα με τη λήξη του πολέμου στο Κόσοβο - αποφεύγοντας έτσι την αναπαραγωγή των συνθηκών εκείνων που μπορούν να οδηγήσουν σε μια περαιτέρω διάλυση και επιστροφή στο χάος και στη βία, έχοντας ως συνέπεια τη δημιουργία αστάθειας τόσο στην ήπειρό μας όσο και παγκοσμίως.
Εάν η διατήρηση της ειρήνης και της ασφάλειας αποτελεί το βασικό κίνητρο αυτής της θαρραλέας διαδικασίας διεύρυνσης της Ένωσης προς την Ανατολική Ευρώπη, το κίνητρο αυτό πρέπει να ληφθεί ακόμα περισσότερο υπόψη στα πλαίσια των σχέσεων με την Αλβανία και τις χώρες της πρώην Γιουγκοσλαβικής Δημοκρατίας.
Απαιτείται συνεπώς να επιδιωχθεί αποφασιστικά αυτό το είδος της παράλληλης διεύρυνσης και προς τη Νοτιοανατολική Ευρώπη, που αντιπροσωπεύεται από τις συμφωνίες που συζητάμε αυτή τη στιγμή.
Σε αυτό ακριβώς το πνεύμα, προκλητικά σχεδόν, παρουσιάσαμε, μια τροπολογία που έχει σκοπό να προτείνει τη μεταφορά των αρμοδιοτήτων για τη Νοτιοανατολική Ευρώπη από τις εξωτερικές υποθέσεις στη διεύρυνση.
Η πιο ταχεία και άμεση εμπλοκή της Νοτιοανατολικής Ευρώπης στη ζωή των ευρωπαϊκών οργάνων μας οδήγησε στο να προτείνουμε επίσης να γίνει αποδεκτός ένας περιορισμένος αριθμός παρατηρητών, απεσταλμένων από τα εθνικά κοινοβούλια στο Ευρωπαϊκό Κοινοβούλιο, και προσωπικό από τις χώρες αυτές να έχει τη δυνατότητα να εργαστεί στην υπηρεσία του Δικαστηρίου και της Επιτροπής.
Για να ενθαρρύνουμε, ωστόσο, την εξέλιξη της περιοχής προς μια δημοκρατικότερη κοινωνία που θα στηρίζεται κατά μέγιστο λόγο στην οικονομία της αγοράς, πιστεύουμε κυρίως ότι πρέπει να γίνουν άμεσα και συγκεκριμένα βήματα για να ενταθεί ο αγώνας κατά της διαφθοράς και να καταστούν αποτελεσματικότερες οι διεθνείς ενισχύσεις για την ανοικοδόμηση και την ανάπτυξη.
Για το λόγο αυτό παρουσιάσαμε μερικές τροπολογίες, που ελπίζω ότι το Κοινοβούλιο θα θελήσει να αποδεχθεί: πρώτον, να προσφέρουμε στην πρώην Δημοκρατία της Μακεδονίας ένα μηδενικό δασμολόγιο για τις εξαγωγές της προς την Ευρωπαϊκή Ένωση και μια αντιστάθμιση της προοδευτικής μείωσης των τελωνειακών δασμών που εφαρμόζονται από τη Μακεδονία στα ευρωπαϊκά προϊόντα, υπό την προϋπόθεση ότι θα γίνει αποδεκτή η αρχή ενός κοινού τελωνειακού ελέγχου στα σύνορα της Μακεδονίας.
Δεύτερον, να ενθαρρυνθεί η πρώην Δημοκρατία της Μακεδονίας, με μια κατάλληλη οικονομική στήριξη, να συνδέσει σταδιακά το νόμισμά της στο ευρώ ως πρώτο βήμα προς έναν εξευρωπαϊσμό ολόκληρης της μακεδονικής οικονομίας, και αυτό με τον απώτερο σκοπό να εξαλειφθεί κάθε πιθανή διαφθορά στο τραπεζικό σύστημα.
Τρίτον, η ενίσχυση και η στήριξη που ο κόσμος πρέπει να προσφέρει στην περιοχή, και κατά συνέπεια και στη Μακεδονία, να έχει έναν σαφώς πολυμερή χαρακτήρα, χωρίς να επιβάλλει στη δικαιούχο χώρα άμεσες υποχρεώσεις προς τη δωρήτρια χώρα.
Κύριε Πρόεδρε, αξιότιμοι συνάδελφοι, κύριε Επίτροπε, ευχόμαστε ότι η συμφωνία θα μπορέσει να επιτύχει όλους τους σκοπούς που προδιαγράφει αλλά δεν μπορούμε να απατόμαστε ότι ειρήνη, σταθερότητα και ευημερία στη Νοτιοανατολική Ευρώπη μπορούν να επιτευχθούν χωρίς να αντιμετωπιστούν θέματα που αφορούν ευρύτερα προβλήματα, τα οποία προσπαθούμε να αναβάλλουμε: αναφέρομαι στο μελλοντικό συνταγματικό καθεστώς του Κοσόβου, στην ανάγκη να εμπλέξουμε τη Σερβία στη διαδικασία συμφιλίωσης της περιοχής και - γιατί όχι - στην επανεξέταση των σχέσεων μεταξύ της Ευρωπαϊκής Ένωσης, του ΝΑΤΟ και του ΟΗΕ, υπό το φως της νέας ισορροπίας που πρέπει να επιτευχθεί μεταξύ ανθρωπιστικής ανάμιξης και κρατικής κυριαρχίας, η οποία πιστεύω ότι θα πρέπει να αλλάξει τον ίδιο το χάρτη του ΟΗΕ.
NL) Κύριε Πρόεδρε, κύριε Επίτροπε, ο πόλεμος στο Κοσσυφοπέδιο άλλαξε τα πάντα.
Αυτό ισχύει οπωσδήποτε αλλά και κυρίως για τις σχέσεις μεταξύ Ευρωπαϊκής Ένωσης και δυτικών Βαλκανίων.
Από τότε, οι προσδοκίες είναι μεγάλες, τόσο εδώ όσο και εκεί.
Εκεί επειδή, είτε μας αρέσει είτε όχι, παράλληλα με το αίτημα για τη χορήγηση άμεσης βοήθειας υπάρχει και το ερώτημα: τι θέλει στην ουσία η Ευρώπη μ' εμάς; Υπάρχει προοπτική προσχώρησης στην Ευρωπαϊκή Ένωση; Αυτά είναι τα ερωτήματα που απασχολούν σοβαρά τις χώρες αυτές.

Και εδώ όμως, στην Ευρωπαϊκή Ένωση, οι προσδοκίες είναι μεγάλες.
Εάν πετύχουμε η προσπάθειά μας, θα μπορούσε να είναι η πρώτη δοκιμή μιας πραγματικά κοινής εξωτερικής πολιτικής και πολιτικής ασφάλειας.
Θα κατορθώσει η Ένωση για πρώτη φορά στην ιστορία της να δράσει με κοινό τρόπο και να χαράξει μια κοινή πολιτική για να ρυθμίσει μια τόσο δύσκολη κατάσταση; Επίσης, το ερώτημα είναι εάν η Ευρωπαϊκή Ένωση διδάχθηκε αυτά που έπρεπε από τις άσχημες εμπειρίες στη Βοσνία όσον αφορά την παροχή βοήθειας και τις κάπως καλύτερες εμπειρίες στο Κοσσυφοπέδιο.
Μπορούμε με βάση την εμπειρία που έχουμε συναγάγει να τα καταφέρουμε καλύτερα στην Δημοκρατία της Μακεδονίας και σε τέσσερις άλλες χώρες;
Ενόψει όλων αυτών των πολύ μεγάλων προσδοκιών, δεν νομίζω ότι θα ήταν υπερβολικό αν θα έλεγα ότι το πρώτο βήμα, η συμφωνία σταθερότητας και σύνδεσης με την πρώην Γιουγκοσλαβική Δημοκρατία της Μακεδονίας έχει καθοριστική σημασία.
Δεν πρόκειται για την μοναδική συμβολή της Ένωσης.
Αργότερα θα έχουμε τη συζήτηση για το Σύμφωνο Σταθερότητας, για το πρόγραμμα Cara και την βραχυπρόθεσμη χρηματοδότηση.
Σήμερα συζητάμε για τις συμφωνίες σταθεροποίησης και σύνδεσης, την μεσοπρόθεσμη προοπτική.
Πιστεύω ότι αυτή η πρώτη συμφωνία με την Δημοκρατία της Μακεδονίας έχει καθοριστική σημασία γιατί θα λειτουργήσει ως πρότυπο.
Είμαι σίγουρος ότι οι άλλες τέσσερις χώρες διερωτώνται τι πρόκειται να συμβεί.
Τι θα κάνει η Ευρωπαϊκή Ένωση με την Δημοκρατία της Μακεδονίας; Θα κάνουν και με εμάς τα ίδια πράγματα που θα κάνουν με τη χώρα αυτή; Επαναλαμβάνω ότι αυτό το πρώτο βήμα είναι πάρα πολύ σημαντικό επειδή δρα ως πρότυπο.
Η περίπτωση της Μακεδονίας θα λειτουργήσει ως πρότυπο και από μια άλλη άποψη.
Αυτό επισημάνθηκε με μεγάλη σαφήνεια και από τον εισηγητή. Πρόκειται για το θέμα των σχέσεων μεταξύ των διαφόρων εθνοτήτων.
Δεν χρειάζεται να παρουσιάσουμε με ιδιαίτερα ιδεαλιστικό τρόπο το θέμα αυτό στο Σώμα.
Στις προεδρικές εκλογές φάνηκε ότι τα πράγματα δεν πήγαιναν και τόσο καλά, σε σύγκριση όμως με το υπόλοιπο μέρος της περιοχής, πιστεύω ότι θα μπορούσαμε να μιλήσουμε για το μακεδονικό πρότυπο.
Θα ήταν μεγάλη επιτυχία να μπορέσουμε μαζί με τους πολίτες της χώρας να μεταφέρουμε το πρότυπο αυτό στο υπόλοιπο τμήμα των δυτικών Βαλκανίων.
Το παράδειγμα αυτό ισχύει και για την περιφερειακή συνεργασία.
Συμφωνώ απολύτως με τον εισηγητή ότι πρέπει να βρεθεί μια ισορροπία μεταξύ της ενθάρρυνσης της περιφερειακής συνεργασίας και να διατηρηθεί το άνοιγμα προς τη Βουλγαρία και την Ελλάδα.
Κύριε Πρόεδρε, κύριε Επίτροπε, εάν το πρώτο βήμα που θα κάνουμε είναι σωστό, θα πετύχουμε πολλά.
Εάν τα κάνουμε θάλασσα θα χάσουμε ακόμη περισσότερα.
Κύριε Πρόεδρε, επιτρέψτε μου να παρατηρήσω αρχικά ότι εγώ δεν έχω κανένα πρόβλημα να εγκρίνω κατά βάσιν αυτήν την τόσο καλά τεκμηριωμένη έκθεση.
Θέλω μόνο να επισημάνω ένα ερώτημα που λείπει κατά τη γνώμη μου από την έκθεση και που συνιστά μεγάλο πρόβλημα για τη Μακεδονία και για την αποτελεσματικότητα της οικονομικής και γενικότερης ενίσχυσης από την ΕΕ.
Αναφέρομαι στις κυρώσεις εναντίον της Γιουγκοσλαβίας.
Για να μη δημιουργηθεί παρεξήγηση, λέω ότι κι εγώ θεωρώ επιβεβλημένη μια αποτελεσματική αντιπαράθεση με την κυβέρνηση Milosevic.
Όμως, πρώτον, οι συγκεκριμένες κυρώσεις έχουν εκτεταμένα αρνητικά επακόλουθα και σε πολλά γειτονικά κράτη - μεταξύ των οποίων είναι και η Μακεδονία - που έτσι κι αλλιώς βρίσκονται σε πάρα πολύ δύσκολη οικονομική κατάσταση.
Δεύτερον, αποδίδεται σε ολόκληρο τον πληθυσμό της Γιουγκοσλαβίας ευθύνη για τον Milosevic και τους δικούς του, πράγμα που δεν συμβαδίζει με τις ανθρωπιστικές αρχές και είναι από πολιτική άποψη αντιπαραγωγικό.
Επομένως θεωρώ ότι, όπως αναφέρεται στην τροπολογία 10, το σημερινό θέμα θα έπρεπε να αποτελέσει αφορμή να απαιτήσουμε να τεθεί σύντομα τέρμα σ' αυτήν την πολιτική επιβολής κυρώσεων.
Κύριε Πρόεδρε, αγαπητοί συνάδελφοι, δεν ήταν ανάγκη να περιμένουμε το τέλος της σύρραξης στο Κοσσυφοπέδιο για να καταλήξουμε στο συμπέρασμα ότι, μετά από διάφορους πολέμους που ξέσπασαν στο έδαφος της πρώην Γιουγκοσλαβίας με τις αναρίθμητες αρνητικές τους συνέπειες επί της σταθερότητας στην περιοχή των Βαλκανίων, χρειαζόμαστε μάλλον μία συνολική και μακροπρόθεσμη στρατηγική για όλη την περιοχή, μια στρατηγική που θα προσβλέπει στη διασφάλιση της ειρήνης και της σταθερότητας στη Νοτιοανατολική Ευρώπη.
Η συγκεκριμένη στρατηγική, που πήρε σάρκα και οστά με το Σύμφωνο Σταθερότητας που συνήφθη στις 10 Ιουνίου 1999 στην Κολωνία, αντιμετωπίζει μεν την περιοχή της Νοτιοανατολικής Ευρώπης ως ενιαίο σύνολο, αλλά συγχρόνως αναγνωρίζει τη διαφορετικότητα και τη διαφορετική ανάπτυξη των διαφόρων χωρών της περιοχής.
Η συμβολή της Ευρωπαϊκής Ένωσης στο πλαίσιο του Συμφώνου Σταθερότητας, που εκφράζεται με τη λεγόμενη "διαδικασία σταθεροποίησης και σύνδεσης" , σηματοδοτεί την περαιτέρω προώθηση της περιφερειακής προσέγγισης, την οποία είχε σχεδιάσει η Ευρωπαϊκή Κοινότητα το 1996 για τις πέντε χώρες της περιοχής, τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας, την Πρώην Γιουγκοσλαβική Δημοκρατία της Μακεδονίας και την Αλβανία, και της οποίας η ουσιαστικότερη πτυχή συνίστατο στη διαμόρφωση πολιτικών και οικονομικών όρων που θα επέτρεπαν την εφαρμογή της ειρηνευτικής συμφωνίας του Dayton, η οποία θα μπορούσε έτσι να συμβάλει στην περιφερειακή σταθερότητα.
Η σύναψη σχέσεων, που θα θεμελιώνονται σε εντελώς νέα βάση, ανάμεσα στην Ευρωπαϊκή Ένωση και την Πρώην Γιουγκοσλαβική Δημοκρατία της Μακεδονίας, καθώς και η εισαγωγή της προοπτικής της πλήρους ενσωμάτωσης της συγκεκριμένης χώρας στις δομές της Ευρωπαϊκής Ένωσης μέσω του μηχανισμού που προβλέπεται από τη διαδικασία σταθεροποίησης και σύνδεσης, συνιστά επομένως μία σημαντική συμβολή στην υπόθεση της σταθερότητας στην περιοχή των Βαλκανίων.
Προϋπόθεση προς το σκοπό αυτό είναι να θελήσουν οι χώρες της περιοχής να αποδεχθούν μια σειρά όρων.
Αυτό που μας κάνει να ελπίζουμε είναι ότι τους απευθύνουμε ένα ιδιαίτερα σημαντικό πολιτικό μήνυμα, ότι δηλαδή ανοίγεται η προοπτική να μπορέσουν κάποια μέρα να ενταχθούν στις γραμμές μας, διατηρώντας βεβαίως η κάθε χώρα τη δική της εθνική κυριαρχία.
Δίχως να τρέφουμε αυταπάτες, πιστεύουμε ότι η εντολή που παρέχουμε σήμερα στην Επιτροπή ενδέχεται να σηματοδοτήσει, μετά την επίτευξη της συμφωνίας, ένα πρώτο και σημαντικό βήμα προς την κατεύθυνση της ειρήνης και της σταθεροποίησης της μαρτυρικής εκείνης περιοχής, οι λαοί της οποίας έχουν ήδη αποδείξει ότι μπορούν να διατηρούν βάσιμες προσδοκίες πως κάποτε θα ενταχθούν στον χώρο ελευθερίας και ανάπτυξης όπου και εμείς ανήκουμε.
Αρκετά ήταν όλα όσα υπέστησαν κάτω από το σοβιετικό ζυγό και αρκετό ήταν το τίμημα που χρειάστηκε να καταβάλουν διότι εξαναγκάστηκαν να προσχωρήσουν στον κομμουνιστικό συνασπισμό.
Απ' ό,τι γνωρίζουμε, από πολιτικής και οικονομικής σκοπιάς, η Πρώην Γιουγκοσλαβική Δημοκρατία της Μακεδονίας είναι πλέον σε θέση να συνάψει νέες συμβατικές σχέσεις με την Ευρωπαϊκή Ένωση οι οποίες θα εκτείνονται πέρα από τη συμφωνία συνεργασίας που είχε τεθεί σε ισχύ την 1η Ιανουαρίου 1998 και προσέβλεπε, κατ' ουσίαν, στην υιοθέτηση του κοινοτικού κεκτημένου, ιδίως στους βασικούς τομείς της εσωτερικής αγοράς.
Είναι γεγονός ότι η Πρώην Γιουγκοσλαβική Δημοκρατία της Μακεδονίας θα κληθεί ακόμη να καταβάλει μεγάλες προσπάθειες, αλλά εάν λάβουμε υπόψη τις πολιτικές και οικονομικές μεταρρυθμίσεις που έχουν ήδη δρομολογηθεί στο πλαίσιο της συμφωνίας συνεργασίας, και δεδομένης της αποδοχής μεταβατικών περιόδων σε συγκεκριμένους τομείς, η χώρα αυτή θα έχει μάλλον τη δυνατότητα να πληροί τις προϋποθέσεις που απαιτούνται για τη σύναψη μίας συμφωνίας σταθεροποίησης και σύνδεσης.
Συμμεριζόμενοι την άποψη ότι η ανάπτυξη της χώρας αποτελεί παράγοντα σταθεροποίησης της περιοχής, προσδιορίζοντας τη διαπραγματευτική εντολή όπως αυτή έχει προταθεί και υπογραμμίζοντας το γεγονός ότι πρόκειται για μια διμερή συμφωνία με την Ευρωπαϊκή Ένωση, συμφωνούμε με τον εισηγητή στο ότι έχουμε εδώ μια πρώτη έμπρακτη εφαρμογή μίας ολοκληρωμένης και μακροπρόθεσμης στρατηγικής για τη Νοτιοανατολική Ευρώπη, και πως το ζητούμενο είναι να δούμε ποιά δομή είναι η πλέον κατάλληλη για τα Βαλκάνια ώστε να διασφαλισθούν μακροπρόθεσμα η ειρήνη και η σταθερότητα.
Υπό αυτή την έννοια, οι πολλαπλές αναφορές που έγιναν σχετικά με την περιφερειακή συνεργασία με τις γειτονικές χώρες αποκτούν, πράγματι, ουσιαστική πολιτική σημασία.
Το θέμα είναι ότι πίσω από όλη αυτή τη διαδικασία θα πρέπει να υποβόσκει μια πραγματική πολιτική βούληση της Ευρωπαϊκής Ένωσης για προσέγγιση με αυτές τις χώρες.
Ξέρουμε ότι σε κάποιες από αυτές βρίσκεται σε εξέλιξη μια πορεία δημοκρατικής σταθεροποίησης, σε άλλες προβάλλει ακόμη η ανάγκη κατοχύρωσης του δημοκρατικού κύρους των κρατικών αρχών, ενώ σε άλλες επιτυγχάνεται μία ισορροπία η οποία συναρτάται από την παρουσία στρατιωτικών δυνάμεων στην περιοχή. Όλες αυτές οι χώρες, όμως, γνωρίζουν στο εξής ότι, μόλις ξεπεράσουν τις δυσκολίες, θα βρουν μπροστά τους μία γέφυρα η οποία θα τις οδηγήσει σε μια πραγματική σύνδεση με την Ευρωπαϊκή Ένωση.
Κύριε Πρόεδρε, Κύριε Επίτροπε, αγαπητοί συνάδελφοι. Θα διαφοροποιηθώ με τη θέση των περισσοτέρων συναδέλφων μου.
Θεωρώ ότι η έκθεση αυτή αποτελεί ένα μικρό αριστούργημα υποκρισίας.
Στην παράγραφο 4 γίνεται αναφορά στον παραδειγματικό χαρακτήρα της συμφωνίας αυτής.
Γνωρίζουμε ότι μεταξύ Λιθουανίας και Τουρκίας υπάρχουν δεκατρίες υποψήφιες χώρες όπως επίσης και ότι μία μόνο είναι η μαύρη τρύπα στην Ευρώπη, τα Βαλκάνια, καθώς και ότι, μολονότι αρνούμαστε στις χώρες αυτές τη δυνατότητα να είναι υποψήφιες, θα θέλαμε να τις κάνουμε να πιστέψουν ότι πρόκειται για μία θαυματουργή συμφωνία.
Στην παράγραφο 11 σημειώνεται ότι η λήψη συμβολικών μέτρων μπορεί να αντικαταστήσει την πολιτική συμφωνία, την πολιτική διάσταση που αντιπροσωπεύει η υποψηφιότητα μίας χώρας.
Δεν πρόκειται όμως μόνο για ένα αριστούργημα υποκρισίας αλλά και για κάτι το παράλογο, καθώς, αγαπητοί συνάδελφοι, αν αύριο αρχίσουν οι διαπραγματεύσεις, η συμφωνία αυτή θα υπογραφεί σε ένα χρόνο και θα ισχύσει μετά από τρία χρόνια.
Στοιχηματίζω ότι μετά από τρία χρόνια, από τις βαλκανικές χώρες, η Κροατία, η Μακεδονία, η Βοσνία δεν θα παρουσιάσουν έναν αποδεκτό φάκελο προσχώρησης.
Ο κ. Racan ανακοίνωσε πριν από λίγες μέρες επίσημα την αίτηση προσχώρησης της Κροατίας για το τέλος του 2000.
Είμαι βέβαιος ότι θα υπάρξουν και άλλες αιτήσεις προσχώρησης και ότι κατά συνέπεια αυτό το ωραίο έργο, αυτό το όμορφο δημιούργημα του νου θα καταρρεύσει καθώς δεν θα προλάβει τα γεγονότα, όπως ακριβώς μας πρόλαβαν αυτά πριν είκοσι χρόνια με όλα όσα συνέβησαν στην πρώην Γιουγκοσλαβία.
Κάτι τέτοιο δεν θα ήταν σοβαρό, αν δεν υπήρχαν τα προβλήματα που γνωρίζουμε σε αυτή την περιοχή της Ευρώπης, αν δεν υπήρχαν τα προβλήματα που αντιμετωπίζονται, τα οποία όμως δεν έχουν ακόμα επιλυθεί από τη νέα κυβέρνηση της Μακεδονίας, τα προβλήματα δηλαδή της συμβίωσης μεταξύ του μακεδονικού πληθυσμού, που αποτελεί την πλειονότητα, και της αλβανικής μειονότητας, σε συνδυασμό με τα προβλήματα του Κόσοβου, αν δεν υπήρχαν τα γνωστά οικονομικά προβλήματα, τα προβλήματα γειτνίασης με τη μαφία, η παρουσία της οποίας είναι ιδιαίτερα σημαντική στην Σερβία, αν δεν υπήρχε το πρόβλημα του βέτο, το οποίο θα έπρεπε να καταγγελθεί ως τέτοιο, το βέτο της Ελλάδας, η οποία, έχουν περάσει σχεδόν δέκα χρόνια, και εξακολουθεί να εμποδίζει τη χώρα αυτή να καλείται με το όνομά της και εύχομαι οι διερμηνείς να μην χρησιμοποίησαν τον όρο FYROM όταν μιλούσα για τη Μακεδονία.
Πρόκειται για κάτι το εντελώς απαράδεκτο.
Θεωρώ ότι κάτι τέτοιο αποτελεί, πάνω απ'όλα, προσβολή για τους Έλληνες συναδέλφους, για τους Έλληνες πολίτες.
Πρέπει το θέμα αυτό να επιλυθεί άμεσα.
Τέλος, μία ευχάριστη σύμπτωση έφερε στα χέρια μου μία επιστολή που απέστειλε ο κ. Georgievski, Πρόεδρος της Μακεδονίας στον κ. Fischler στις 8 Μαρτίου όπου ο κ. Georgievski, αναφερόμενος στο Αρθρο Ο, σήμερα άρθρο 49 της Συνθήκης, ζητά την προσχώρηση της Μακεδονίας στην Ευρωπαϊκή Ένωση.
Γιατί δεν ενημερωθήκαμε σχετικά από το Συμβούλιο; Γιατί δεν ενημερωθήκαμε επίσημα από την Επιτροπή γι'αυτή την επίσημη αίτηση της Μακεδονίας;
NL) Κύριε Πρόεδρε, κύριε Επίτροπε, στα Βαλκάνια δεν υπάρχουν μόνο πολιτικά προβλήματα.
Αυτό μπορείτε να το διαπιστώσετε εάν δείτε τις θετικές εξελίξεις που σημειώθηκαν τα τελευταία κρίσιμα χρόνια στην Δημοκρατία της Μακεδονίας.
Η φρικτή κλιμάκωση των εθνοτικών συγκρούσεων στο γειτονικό Κοσσυφοπέδιο δεν μεταφέρθηκε στη χώρα αυτή.
Παραδόξως, ο πόλεμος στο Merelveld, Kosovo Polje, είχε ακριβώς αντίθετες επιδράσεις: ένα σαφή περιορισμό του επικίνδυνου χάσματος εμπιστοσύνης μεταξύ της γηγενούς πλειοψηφίας και της αλβανικής μειονότητας.
Η πλειοψηφία είναι της γνώμης ότι η αλβανόφωνη μειονότητα παρέμεινε πιστή στο κοινό κράτος την περίοδο που η διένεξη στο Κοσσυφοπέδιο προσέλαβε διεθνείς διαστάσεις.
Και κατά τη γνώμη της αλβανόφωνης μειονότητας, η πλειοψηφία και το κράτος της χώρας εκπλήρωσαν με το παραπάνω τις υποχρεώσεις τους έναντι της εξαιρετικά βασανισμένης αλβανόφωνης πλειοψηφίας του πληθυσμού στο Κοσσυφοπέδιο.
Συνεπώς, αυτό το αξιοσημείωτο αποτέλεσμα των πολεμικών διενέξεων στο Κοσσυφοπέδιο μπορεί δικαιολογημένα να θεωρηθεί ως επανασύσταση του κράτους της Δημοκρατίας της Μακεδονίας.
Η ισορροπημένη και αξιόλογη έκθεση που εκπόνησε ο κ . Swoboda εναρμονίζεται απόλυτα μ' αυτό το απρόσμενο και ευχάριστο αποτέλεσμα.
Εν ολίγοις, η Ευρωπαϊκή Ένωση ξέρει τι πρέπει να κάνει στην Μακεδονία. Πρέπει να βοηθήσει αυτή τη χώρα, που πρόσφατα μετατράπηκε σε περιφερειακό καταφύγιο μιας μεγάλης μάζας προσφύγων που προσπαθούσαν να αποφύγουν τον πόλεμο, να διαδραματίσει το ρόλο που της πρέπει ως προαγωγός του Συμφώνου Σταθερότητας στα Βαλκάνια.
NL) Κύριε Πρόεδρε, θα ήθελα και εγώ από την πλευρά μου να συγχαρώ τον συνάδελφο Swoboda για την έκθεση που εκπόνησε.
Πιστεύω ότι είναι καλό που τόσοι πολλοί συνάδελφοι υποστηρίζουν την προσέγγιση που επιλέχθηκε.
Αυτό που ενδιαφέρει είναι η διαρθρωτική αντιμετώπιση του θέματος της σταθερότητας στην περιοχή και αυτό είναι και το νόημα της συμφωνίας που προβλέπεται να συναφθεί με την Δημοκρατία της Μακεδονίας, για την οποία συζητάμε σήμερα.
Παρόλο που η ουσιαστική εφαρμογή του Συμφώνου Σταθερότητας δεν έχει ακόμη αρχίσει, η Επιτροπή έσπευσε να ασχοληθεί με την ανάπτυξη του νέου μέσου, της συμφωνίας σταθεροποίησης και σύνδεσης.
Με τη συμφωνία αυτή γίνεται μια αρχή για τη συμβατική σταθεροποίηση των χωρών της πρώην Γιουγκοσλαβίας.
Πρόκειται για χώρες οι οποίες δεν είναι ακόμη επιλέξιμες για τη σύναψη προενταξιακής συμφωνίας.
Η συμφωνία που εξετάζουμε τοποθετείται, ωστόσο, στα πλαίσια μιας ενταξιακής προοπτικής.
Η δέσμευση διαφόρων χωρών με τη σύναψη συμβάσεων είναι ένα πάρα πολύ καλό μέσο εφόσον πράγματι εφαρμόζονται και οι συμφωνίες, επιτυγχάνοντας με τον τρόπο αυτό την επιθυμητή σταθερότητα.
Η Μακεδονία συνεχίζει να είναι μία εν δυνάμει πυριτιδαποθήκη, και όλη η ιστορική της πορεία το μαρτυρεί.
Παρά ταύτα, φιλοδοξεί να απαλλαχθεί από αυτή τη φήμη.
Αλλά για να το καταφέρει, χρειάζεται εσωτερική σταθερότητα.
Η νέα κυβέρνηση εκφράζει την πρόθεση να αντιμετωπίσει το πρόβλημα, και η παρούσα συμφωνία μπορεί να αποτελέσει ένα χρονοδιάγραμμα μεταρρυθμίσεων, μεταξύ των οποίων θα συμπεριλαμβάνεται η κατοχύρωση του άμεσου ρόλου και της ισότιμης μεταχείρισης της αλβανικής μειονότητας.
Αυτό που χρειάζεται πλέον η χώρα είναι η ηρεμία για να βάλει μια τάξη στο εσωτερικό της και για να βρει το δρόμο προς την ευημερία.
Εμείς οι Σοσιαλοδημοκράτες απευθύνουμε έκκληση στην αντιπολίτευση να εναρμονιστεί με τις απόψεις αυτές.
Η αντιπολίτευση πρέπει να υποστηρίξει και αυτή το μακεδονικό πρότυπο που επαινέθηκε επανειλημμένα στο Σώμα.
Όμως, αυτό που χρειάζεται πάνω απ' όλα η χώρα είναι εξωτερική σταθερότητα.
Γιατί ποιο είναι το όφελος της εσωτερικής σταθερότητας εάν το περιβάλλον είναι ασταθές; Χρειάζεται σταθερότητα στις σχέσεις με τη Γιουγκοσλαβία, το Κοσσυφοπέδιο, την Αλβανία και τη Βουλγαρία.
Οι χώρες της περιοχής πρέπει να αναγνωρίσουν ότι η Μακεδονία υπάρχει και θα συνεχίσει να υπάρχει.
Εξωτερική σταθερότητα σημαίνει ανοικτά σύνορα και περιφερειακή συνεργασία.
Οι μειονότητες και οι πλειονότητες πρέπει να έχουν τα περιθώρια να πραγματοποιούν ανταλλαγές ανθρώπινου δυναμικού και πολιτιστικών αγαθών.
Η σταθερότητα στην Μακεδονία εξαρτάται σε πολύ μεγάλο βαθμό από τις εξελίξεις στις γειτονικές χώρες.
Το πρόβλημα του Κοσσυφοπεδίου είναι γνωστό και η εκεί παρουσία της διεθνούς κοινότητας είναι μαζική.
Φαίνεται ότι ο παράγων Αλβανία υποτιμάται.
Η Ευρωπαϊκή Ένωση είναι της γνώμης ότι δεν έχει έρθει ακόμα ο καιρός για τη σύναψη συμφωνίας σταθεροποίησης και σύνδεσης με τη χώρα αυτή.
Τι μπορεί όμως να γίνει; Τα επιχειρήματα τα οποία συνηγορούν υπέρ της σύναψης συμφωνίας με την Μακεδονία και όχι με την Αλβανία μας προξενούν ιδιαίτερες ανησυχίες, επειδή είμαστε της γνώμης ότι είναι απαράδεκτο να εξακολουθούμε να τηρούμε στάση αναμονής έναντι της Αλβανίας.
Τι κάνει η Επιτροπή στην περίπτωση αυτή; Ένας άλλος παράγοντας αστάθειας είναι η Γιουγκοσλαβία, κατάσταση η οποία απειλεί τη σταθερότητα της Μακεδονίας.
Πρέπει να περιμένουμε να δούμε τι θα συμβεί.
Μέρα με τη μέρα οι διαθέσεις του Βελιγραδίου γίνονται όλο και πιο απρόβλεπτες.
Υποστηρίζουμε την απόφαση του Συμβουλίου να εντείνει τις κυρώσεις.
Κατ' αυτό τον τρόπο γίνεται επιτέλους μια σοβαρή προσπάθεια να υποστηριχθεί η αντιπολίτευση η οποία ετοιμάζεται για ένα νέο γύρο διαδηλώσεων.
Τι θα κάνει η Ένωση σε περίπτωση που γίνει δεκτό το αίτημα της αντιπολίτευσης για τη διεξαγωγή πρόωρων εκλογών; Τι μπορούμε να κάνουμε ακόμη για να υποστηρίξουμε την αντιπολίτευση;
Κύριε Πρόεδρε, κύριε Επίτροπε, η σύγκρουση του Κοσσυφοπεδίου ευτυχώς τελείωσε αφού δεν είναι δυνατό να ερμηνεύεται το διεθνές δίκαιο κατά τρόπο που να επιτρέπεται σε έναν δικτατορικό ηγέτη να καταδιώκει τις μειονότητες με τον απεχθέστερο τρόπο με το αιτιολογικό ότι "αυτό συμβαίνει στη δική του χώρα" .
Όταν οι ΗΠΑ, το ΝΑΤΟ και η ΕΕ αποφάσισαν τελικά να αντιδράσουν, ήταν αργά, πολύ αργά.
Πολύς πόνος θα μπορούσε να είχε αποφευχθεί αν η ΕΕ είχε, μεταξύ άλλων, ενεργήσει με σαφέστερο τρόπο και ταχύτερα.
Εμείς, η Ευρωπαϊκή Ένωση, φέρουμε συνεπώς ιδιαίτερη ευθύνη και πρέπει τώρα να βοηθήσουμε, να στηρίξουμε και να ανοικοδομήσουμε τα Βαλκάνια.
Απόλυτος στόχος μας πρέπει να είναι η δημιουργία των συνθηκών για την οικονομική, εμπορική και πολιτική ένταξη όλων των χωρών της Νοτιοανατολικής Ευρώπης στην ΕΕ.
Το καλύτερο μέσο για να δημιουργηθεί γόνιμο έδαφος για τη δημοκρατία σε αυτήν τη ρημαγμένη από τον πόλεμο περιοχή της Ευρώπης είναι το εμπόριο και η οικονομική ολοκλήρωση.
Εμείς οι φιλελεύθεροι είμαστε διατεθειμένοι να πάμε μακριά και να το κάνουμε γρήγορα, ακριβώς όπως είπε ο Paolo Costa.
Εκφράζουμε λοιπόν τη μεγάλη μας ικανοποίηση για αυτό το προτεινόμενο σχέδιο συμφωνίας σταθεροποίησης και σύνδεσης με τη ΠΓΔΜ και ευχαριστούμε τον κ. Swoboda για την εξαίρετη έκθεσή του.
Η ΠΓΔΜ αξίζει τη στήριξή μας, ιδίως αν ληφθεί υπόψη το ανιδιοτελές και αλτρουιστικό έργο που πρόσφεραν ο πληθυσμός της ΠΓΔΜ και ο ηγέτης της στον πόλεμο του Κοσσυφοπεδίου.
Τώρα που η ΠΓΔΜ ελευθερώνεται από τα καταστροφικά δεσμά του κομουνισμού και του εθνικισμού, είναι καθήκον μας να ενεργήσουμε ξεκάθαρα και να προσφέρουμε την υποστήριξή μας.
Ακριβώς όπως πρέπει να κάνουμε και για τις άλλες βαλκανικές χώρες.
Πρόκειται για επείγον καθήκον της ΕΕ.
Κύριε Πρόεδρε, επιτρέψτε μου, στο πλαίσιο αυτό, να υπενθυμίσω στους βουλευτές - ενόψει ιδίως της συζήτησης που θα έχουμε αργότερα το απόγευμα - ότι ο άνθρωπος που είναι υπεύθυνος για τον πόλεμο, τον ανθρώπινο εξευτελισμό, τις σφαγές και τον εκτοπισμό αθώων ανθρώπων από τα σπίτια τους εξακολουθεί να κυβερνά την υπόλοιπη Γιουγκοσλαβία, τη Σερβία.
Αυτός ο άνθρωπος που κατηγορείται για γενοκτονία και που θα έπρεπε να παραπεμφθεί ενώπιον του ποινικού δικαστηρίου της Χάγης είναι ακόμη ελεύθερος.
Μιλάω για τον Μιλόσεβιτς.
Όσο ο Μιλόσεβιτς είναι ακόμη εδώ και η Σερβία δεν ακολουθεί την οδό της δημοκρατίας, τόσο η Σερβία θα αποτελεί μόνιμη απειλή για την ειρήνη σε ολόκληρη την Βαλκανική - καθώς και στη ΠΓΔΜ.
Κύριε Πρόεδρε, η προωθούμενη συμφωνία θα αποτελέσει την πρώτη εφαρμογή του συμφώνου σταθερότητας στη Νοτιοανατολική Ευρώπη.
Σίγουρα οι όροι της, που δέχεται η έκθεση Swoboda, δεν αποβλέπουν στην ειρήνη αλλά σε μεγαλύτερη πολιτική και οικονομική χειραγώγηση της χώρας, στον έλεγχο του φυσικού πλούτου της, στην υπερεκμετάλλευση του εργατικού δυναμικού και στην παραπέρα χρησιμοποίηση της χώρας αυτής ως ορμητήριο κατά των χωρών και λαών της περιοχής που αντιστέκονται στη νέα τάξη.
Και όλα αυτά με αντάλλαγμα την υπόσχεση για μελλοντική ένταξη στην Ευρωπαϊκή Ένωση.
Η έκθεση αποδέχεται τις κατευθύνσεις αυτές, όπως και τη γενικότερη πολιτική της Ευρωπαϊκής Ένωσης για τη Νοτιοανατολική Ευρώπη.
Είναι χαρακτηριστικό ότι στην έκθεση δίνονται συγχαρητήρια στην FYROM για την εποικοδομητική στάση που κράτησε κατά τη διάρκεια της νατοϊκής επίθεσης, πλέκεται το εγκώμιο του ειρηνευτικού ρόλου της, διότι αποδέχθηκε τη στάθμευση των νατοϊκών δυνάμεων στο έδαφός της, φυσικά αποσιωπάται η αγανάκτηση του λαού της που εκδηλώθηκε με ογκώδεις κινητοποιήσεις κατά τη διάρκεια των νατοϊκών βομβαρδισμών.
Τέλος, επειδή θεωρούμε ότι τόσο το σύμφωνο σταθερότητας όσο και η διαδικασία σταθεροποίησης και σύνδεσης που εφαρμόζει η Ευρωπαϊκή Ένωση για τις χώρες της περιοχής θα δημιουργήσουν νέα προβλήματα στην περιοχή, νέα δεινά στους λαούς και θα ενισχύσουν παραπέρα τον ηγεμονικό ρόλο των αμερικανών και ευρωπαίων ιμπεριαλιστών, θα καταψηφίσουμε την έκθεση εκφράζοντας έτσι την αλληλεγγύη μας με τον λαό της FYROM.
Κύριε Πρόεδρε, κύριε Επίτροπε, ένας από τους βασικότερους στόχους της συμφωνίας σταθεροποιήσεως και συνδέσεως της Ευρωπαϊκής Ενώσεως με την Πρώην Γιουγκοσλαβική Δημοκρατία της Μακεδονίας είναι η εμπέδωση της σταθερότητος και της ειρήνης στην περιοχή, πράγμα που, βεβαίως, προϋποθέτει την ανάπτυξη και διατήρηση σχέσεων καλής γειτονίας μεταξύ των ενδιαφερομένων χωρών.
Δεν θα σας απασχολήσω με τις λεπτομέρειες του προβλήματος του ονόματος της FYROM που, όπως ασφαλώς γνωρίζετε, αποτελεί αντικείμενο διαφοράς με την Ελλάδα και διαπραγματεύσεων μεταξύ των δύο χωρών από τετραετίας και πλέον, υπό την αιγίδα του Γενικού Γραμματέως του ΟΗΕ στο πλαίσιο σχετικών αποφάσεων του Συμβουλίου Ασφαλείας, αλλά και συμβατικής υποχρεώσεως των μερών, βάσει του άρθρου 5 της λεγόμενης Ενδιάμεσης Συμφωνίας του 1995.
Θεωρώ όμως σκόπιμο να παρατηρήσω ότι, με την ευκαιρία της προσεχούς διαπραγματεύσεως και συνάψεως της συμφωνίας συνδέσεως, θα πρέπει να επισημανθεί από ευρωπαϊκής πλευράς προς την κυβέρνηση των Σκοπίων η ανάγκη να επιδείξει την κατάλληλη εποικοδομητική πολιτική βούληση, ώστε να συμβάλει θετικά στην επιτυχή κατάληξη των συνομιλιών της Νέας Υόρκης.
Θέλω να ελπίζω ότι ένα τέτοιο ευρωπαϊκό αίτημα, με παράλληλη προβολή των δυσχερειών που ενδέχεται να προκαλέσει στην ολοκλήρωση και εφαρμογή της συμφωνίας συνδέσεως μια τυχόν παράταση της εκκρεμότητος, θα τύχει της δεούσης προσοχής και θα αξιολογηθεί ανάλογα από την κυβέρνηση των Σκοπίων, ώστε να ανταποκριθεί αντιστοίχως, αφενός στην αποδεδειγμένη συμβιβαστική στάση της Ελλάδος στο συγκεκριμένο ζήτημα, και αφετέρου στη γενικότερα έμπρακτη δεδηλωμένη πρόθεση και διάθεση όλων των εταίρων της Ευρωπαϊκής Ενώσεως, συμπεριλαμβανομένης της Ελλάδος, να διευκολύνουν και ενισχύσουν την πορεία της FYROM προς την Ενωμένη Ευρώπη.
Διότι, κύριε Πρόεδρε, δεν νομίζω ότι η πράγματι εξασφαλισθείσα, κυρίως χάρη στις πρακτικές διευθετήσεις της ενδιάμεσης συμφωνίας εύρρυθμη καθημερινή λειτουργία των σχέσεων, επαφών και επικοινωνίας της FYROM με την Ελλάδα, τόσο στο διμερές όσο και στο πολυμερές επίπεδο, δεν νομίζω, λέγω, ότι καλύπτει επαρκώς τους όρους και τα κριτήρια καλής γειτονίας που απαιτεί, μεταξύ άλλων, η διαπραγμάτευση και σύναψη συμφωνίας συνδέσεως.
Αντιθέτως, πιστεύω ότι η απαίτηση αυτή μπορεί να θεωρηθεί ότι ικανοποιείται μόνο με μία de jure πλήρη ομαλοποίηση των σχέσεων της FYROM με όλους τους γείτονές της.
Κάτι τέτοιο, σε συνδυασμό με την απαραίτητη βελτίωση ορισμένων πτυχών της εσωτερικής καταστάσεως στη χώρα αυτή στον τομέα των μειονοτήτων και των δημοκρατικών θεσμών, θα συμπληρώσει την εικόνα της πολιτικής ωριμότητος που, όντως, έχει κατά τα λοιπά παρουσιάσει η FYROM και που έχει καταστήσει ευπρόσδεκτη τη σύσφιγξη των σχέσεών της με την ευρωπαϊκή οικογένειά μας.
Κύριε Πρόεδρε, με τη συμφωνία που συζητούμε σήμερα, όπως την έχει αναλύσει ο Swoboda ­ και θα ψηφίσουμε, ελπίζω, αύριο­ γίνεται το δεύτερο πολιτικά θετικό βήμα, μετά το σύμφωνο σταθερότητας για την περιοχή.
Υπάρχει κι ένα μικρό βήμα που έχει σχέση με την πρόσφατη μερική άρση του εμπάργκο, που αποφάσισαν οι 15 κυβερνήσεις μας σε σχέση με την Γιουγκοσλαβία.
Κύριοι, συνάδελφοι, η περιοχή βρίσκεται περίπου 10 χρόνια σε ρευστοποίηση.
Τα 10 χρόνια, κρινόμενα και ως ιστορικός χρόνος και ως πολιτικός χρόνος κυριότερα, είναι πολύ μεγάλος χρόνος.
Κάτω από αυτές λοιπόν τις συνθήκες, υπάρχει μια αποτυχία εξ αντικειμένου.
Υπό την έννοια λοιπόν αυτή, η συμφωνία που θα ψηφίσουμε αύριο, που συμβάλλει στη σταθερότητα της περιοχής, εκ των πραγμάτων, οδηγεί σε θετική κατεύθυνση.
Η ΠΓΔΜ, στην ουσία, αποτελεί μια μικρογραφία της τέως Γιουγκοσλαβίας. Ανεξάρτητα πού υπερέχουν οι μεν ή οι δε μειονότητες.
Από την άποψη αυτή, το ότι μέχρι σήμερα έχει αντέξει σε οποιουσδήποτε επηρεασμούς από το ευρύτερο περιβάλλον είναι πάρα πολύ θετικό στοιχείο, και δεν πρέπει σε καμμία περίπτωση κάποιος από μας, κάποιο κράτος, κάποια πολιτική, κάποια άποψη, στην προσπάθεια επίλυσης άλλων προβλημάτων, να εξωθήσει σε εσωτερικές διασπαστικές κινήσεις αυτήν την μικρή δημοκρατία που - σημειωθήτω ­ έχει θεσμούς που μπορεί να τους οικοδομήσει ακόμη περισσότερο και να είναι μια πραγματική δημοκρατία.
Στην περιοχή έχουν υπάρξει κατά καιρούς διάφορες πολιτικές, και εκείνο που πρέπει να προσέξει η Ευρωπαϊκή Ένωση είναι μήπως, τελικά από λόγους επιπολαιότητας, βοηθήσει να οικοδομηθούν σε άλλες πλευρές δημοκρατίες τύπου Μπανανίας.
Πρέπει να ξέρουμε ότι αναζητώντας συμμάχους σ' αυτήν την περιοχή δεν πρέπει κάθε φορά να επιλέγουμε από τους προσφερόμενους.
Πρέπει να επιλέγουμε εκείνους που είναι μετριοπαθείς, που έχουν ευρύτητα άποψης, που έχουν μια αντίληψη για ειρήνη και σταθερότητα στην περιοχή.
Ελπίζω και εύχομαι και είμαι σίγουρος πια ότι η Ευρωπαϊκή Ένωση με ωριμότητα και με μέτρα που άρχισε να παίρνει, σιγά-σιγά θα οικοδομήσει στην ευρύτερη περιοχή εκείνο το αναγκαίο περιβάλλον που χρειάζεται η ίδια.
Μη γελιόμαστε, μια Ευρώπη της οποίας μια περιοχή θα βρίσκεται σε καθυστέρηση λόγω τριβών, λόγω διαφόρων παρερμηνειών, λόγω αντιθέσεων, λόγω εθνικιστικών συγκρούσεων, σε καμμία περίπτωση δεν θα είναι μια Ευρώπη που θα έχει φθάσει στο εσωτερικό της σε ένα επίπεδο που η ίδια επιθυμεί.
Εν πάση περιπτώσει, ως Έλληνας πλέον, θέλω να πληροφορήσω ορισμένους συναδέλφους που άκουσα προηγουμένως ότι πολλές από τις ομιλίες κινούνται σε άλλους χρόνους και σε άλλους τόπους.
Δεν έχουν πάρει καθόλου χαμπάρι τις νέες συνθήκες που έχουν διαμορφωθεί στην περιοχή, τις νέες θετικές συνθήκες. Και αυτό, σε πάρα πολλές περιπτώσεις, με την πρωτοβουλία της Ελλάδας.
Και πρέπει να ξέρετε ότι η κατ' εξοχήν συνεργαζόμενη χώρα με την ΠΓΔΜ, που έχει τις καλύτερες σχέσεις της περιοχής, είναι η Ελλάδα, και αυτό έχει συμβάλει πάρα πολύ στη σταθερότητα της περιοχής.
Απλώς το λέω, για να ξέρουμε πού βρισκόμαστε.
Κύριε Πρόεδρε, η τοποθέτηση του συναδέλφου Σουλαδάκη μου φαίνεται πολύ πιο λογική από εκείνες άλλων συναδέλφων από την ίδια χώρα.
Πρέπει να πω καθαρά ότι όποιος επιχειρεί να εξαρτήσει την συμφωνία με τη Μακεδονία από μια λύση του προβλήματος της ονομασίας που θα συμφωνεί με τις απόψεις του, δεν έχει αντιμέτωπη μόνο τη Μακεδονία, αλλά και όλα τα άλλα κράτη μέλη της Ευρωπαϊκής Ένωσης.
Θέλω επίσης να διασαφηνίσω ότι με τον τρόπο αυτόν βλάπτει σημαντικά τα συμφέροντα της χώρας του.
Συμφέρον μας είναι να δημιουργηθεί στη Βαλκανική μια σταθερή ειρήνη και έχουμε τη δυνατότητα γι' αυτό, μολονότι το σύμφωνο σταθερότητας κινδυνεύει να πεθάνει πριν ακόμη καλά καλά γεννηθεί.
Ελπίζω να μην είναι έτσι, ωστόσο υπάρχει τέτοιος κίνδυνος.
Γι' αυτό μάλιστα είναι επειγόντως αναγκαίο να αντιμετωπίσουμε τα επιμέρους κράτη σε διμερές επίπεδο και να προσφέρουμε στη Μακεδονία μια σαφή ευρωπαϊκή προοπτική.
Επομένως επικροτώ την εξαίρετη έκθεση του συναδέλφου Swoboda και κύρίως το σημείο 12, το οποίο παρουσιάζει με σαφήνεια μια προοπτική για την ένταξη της Μακεδονίας στην Ευρώπη, στην ΕΕ.
Θεωρώ ότι αυτό είναι σημαντικό και πρέπει να γίνει, χωρίς να πέσουμε θύμα ψευδαισθήσεων.
Γνωρίζουμε ότι κάτι τέτοιο δεν μπορεί να γίνει από τη μια μέρα στην άλλη. Όμως ένα πολύ σημαντικό μέτρο για τη δημιουργία εμπιστοσύνης είναι να πούμε καθαρά ότι η Μακεδονία είναι αναμφίβολα χώρα της Ευρώπης και κατά συνέπειαν έχει το δικαίωμα να είναι μέλος της Ευρωπαϊκής Ένωσης.
Κατά την άποψή μου, έχουμε μια μοναδική ευκαιρία να ενισχύσουμε μία δημοκρατία που όχι μόνο κατόρθωσε να σχηματίσει μία μοναδική για την περιοχή πολυεθνοτική κυβέρνηση, αλλά επεκτείνει επίσης την αυτονομία των κοινοτήτων, μεταρρυθμίζει τη δικαιοσύνη και την οικονομία, και μάλιστα υπό εξαιρετικά δύσκολες συνθήκες, μετά τον εθνικισμό, τον κομμουνισμό και τον πόλεμο.
Πριν από μερικά χρόνια είχα την τιμή να καλέσω εδώ ως ιδιώτες τον σημερινό Πρόεδρο της χώρας και τον σημερινό πρωθυπουργό.
Τότε ήταν ακόμη γι' αυτούς πολύ δύσκολο να δημιουργήσουν δικές τους επαφές εδώ.
Αισθάνομαι μεγάλη χαρά διότι τήρησαν την τότε υπόσχεσή τους να δημιουργήσουν μια δημοκρατία βαθιά ευρωπαϊκή.
Πρέπει να τους εκφράσουμε τις ευχαριστίες μας επειδή, όπως είπαμε, πέρυσι σε μια πολύ κρίσιμη περίοδο ανέλαβαν τον σημαντικό αυτόν ρόλο σε ένα σημείο με εξαιρετική στρατηγική σημασία προς το συμφέρον της ειρήνης, της σταθερότητας και της δημοκρατίας.
Ως εκ τούτου, εμείς εδώ δεν είμαστε μόνο δωρητές, παρά λάβαμε κι όλας και έχουμε χρέος να ευχαριστήσουμε τη Μακεδονία για την αποφασιστικής σημασίας ευρωπαϊκή αποστολή που εξετέλεσε τότε.
Είναι συνεπώς σημαντικό να γίνουν γρήγορα οι διαπραγματεύσεις και η επικύρωση της συμφωνίας, να λειτουργήσει σύντομα το γραφείο σύνδεσης με την ΕΕ, η επίσημη αντιπροσωπεία, να μεταβεί εκεί προσεχώς ο Επίτροπός μας, όπως έμαθα ότι θα γίνει, και να προσφέρουμε στη χώρα μια σαφή ευρωπαϊκή προοπτική, όπως κάνει η έκθεση Swoboda.
Ευχαριστώ πολύ, κύριε Επίτροπε Patten.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Συμφωνία επί της επιτροπολογίας
Η ημερήσια διάταξη προβλέπει τη συζήτηση επί της έκθεσης (Α5-0021/2000) της κυρίας Frassoni, εξ ονόματος της Επιτροπής Συνταγματικών Υποθέσεων, σχετικά με τη συμφωνία μεταξύ του Ευρωπαϊκού Κοινοβουλίου και της Επιτροπής όσον αφορά τις λεπτομέρειες εφαρμογής της νέας απόφασης του Συμβουλίου της 28ης Ιουνίου 1999 - "επιτροπολογία" (1999/468/ΕΚ).
Κύριε Πρόεδρε, με την έγκριση αυτής της συμφωνίας με την Επιτροπή όσον αφορά τις λεπτομέρειες εφαρμογής της απόφασης του Συμβουλίου σχετικά με την επιτροπολογία, λαμβάνει τέλος ένα ζήτημα που συνόδευσε για δύο περίπου χρόνια το Κοινοβούλιο και ορισμένους λάτρεις του θέματος, οι οποίοι βρίσκονται διάσπαρτοι στα διάφορα θεσμικά όργανα της Ένωσης και τους οποίους πολλοί δε διστάζουν να χαρακτηρίσουν μαζοχιστές.
Από το 1993 οι λεπτομέρειες άσκησης των εκτελεστικών αρμοδιοτήτων που παρέχονται στην Επιτροπή, και ιδιαίτερα η μυστηριώδης έως και ύποπτη πρακτική των επιτροπών, οδήγησαν σε καταστάσεις συγκρούσεων και δυσπιστίας μεταξύ των θεσμικών οργάνων, που κινδύνευσαν να έχουν σοβαρές συνέπειες για τη νομοθετική διαδικασία.
Για αυτό ακριβώς, ύστερα από τη δήλωση αριθ. 31 που επισυνάφθηκε στη Συνθήκη του Αμστερνταμ, τα θεσμικά όργανα της Ένωσης επιχείρησαν μια πολύπλοκη εργασία διαπραγμάτευσης και διαβούλευσης, που κατέληξε έπειτα στη νέα απόφαση του Συμβουλίου, η οποία επανεξετάζει το παλιό καθεστώς με αρκετά ουσιαστικό τρόπο, παρότι εμείς δεν τον θεωρούμε σίγουρα καθόλου ικανοποιητικό.
Συγκεκριμένα, η απόφαση εισάγει ένα πρόπλασμα εξουσίας ελέγχου του Κοινοβουλίου, τη δυνατότητα δηλαδή να κρούει τον κώδωνα του κινδύνου στην περίπτωση κατά την οποία ένα εκτελεστικό μέτρο, που απορρέει από μια πράξη που εγκρίθηκε με συναπόφαση, παραβιάζει τα όρια της μεταβίβασης εκτελεστικών αρμοδιοτήτων στην Επιτροπή.
Κατά τη διάρκεια της μακράς διοργανικής διαπραγμάτευσης - όπου το Κοινοβούλιο συμμετείχε ενεργά χάρη στην εργασία της εισηγήτριας, της κυρίας Adelaide Aglietta - εξυπακουόταν ότι το Ευρωπαϊκό Κοινοβούλιο και η Επιτροπή θα συνήπταν μια διοργανική συμφωνία σχετικά με τις λεπτομέρειες εφαρμογής ορισμένων πτυχών της νέας απόφασης.
Το ζητούμενο ήταν, αφ' ενός, να διευκρινιστούν ορισμένα σημεία που το Συμβούλιο δεν ήταν διατεθειμένο να συμπεριλάβει στην απόφαση και, αφ' ετέρου, να οργανωθεί ακριβέστερα το σύστημα ενημέρωσης και ελέγχου επί των εκτελεστικών μέτρων.
Κατά τη διάρκεια του τριμερούς διαλόγου της 6ης Οκτωβρίου 1999 στο Στρασβούργο, η Πρόεδρος του Ευρωπαϊκού Κοινοβουλίου και ο Πρόεδρος της Επιτροπής ενέκριναν την ιδέα της ταχείας σύναψης της συμφωνίας αυτής.
Πιστεύουμε ότι σεβαστήκαμε εκείνη τη δέσμευση, που κατέστη ωστόσο σχετικά εύκολη λόγω του κλίματος εμπιστοσύνης και αμοιβαίου σεβασμού που χαρακτήρισε ολόκληρη τη διαπραγμάτευση με την Επιτροπή.
Τα σημεία που αντιμετωπίζονται από τη συμφωνία είναι ουσιαστικά δύο: από τη μια πλευρά, η ενημέρωση του Ευρωπαϊκού Κοινοβουλίου, που είναι η sine qua non προϋπόθεση για την πραγματική άσκηση του δικαιώματος παρέμβασης βάσει του άρθρου 8 της απόφασης.
Αυτή η ενημέρωση γινόταν έως τώρα σε χαρτί και με τρόπο μη συστηματικό, πράγμα για το οποίο έφερε ευθύνη και το ίδιο το Κοινοβούλιο, και άχρηστο για τις υπηρεσίες μας.
Εφεξής η ενημέρωση θα κατοχυρώνεται από ένα ηλεκτρονικό σύστημα που λέγεται CIRCA, στο οποίο το Ευρωπαϊκό Κοινοβούλιο θα έχει πρόσβαση και το οποίο αποτελεί μια πραγματική καινοτομία όχι μόνο για εμάς αλλά και για την Επιτροπή, πράγμα για το οποίο είμαι βέβαιη.
Από την άλλη πλευρά, το άρθρο 8 της απόφασης του Συμβουλίου δε διευκρινίζει ούτε τη μέθοδο ούτε την προθεσμία βάσει των οποίων το Ευρωπαϊκό Κοινοβούλιο πρέπει να κρούει τον κώδωνα του κινδύνου, να ασκεί δηλαδή την περιορισμένη εξουσία ελέγχου του.
Στις παραγράφους 6 και 7 της συμφωνίας θεσπίζεται ότι το Ευρωπαϊκό Κοινοβούλιο εγκρίνει σε γενικές γραμμές το αιτιολογημένο του ψήφισμα σε συνεδρίαση ολομελείας και ότι διαθέτει προθεσμία ενός μηνός για να κάνει χρήση του δικαιώματος παρέμβασής του πριν την έγκριση του σχεδίου εκτελεστικού μέτρου εκ μέρους της Επιτροπής.
Δεν είναι, ωστόσο, πάντοτε δυνατό να αναμένουμε έναν μήνα πριν εφαρμόσουμε έναν εκτελεστικό κανόνα, όπως γνωρίζουμε όλοι.
Στη συμφωνία προβλέπεται, συνεπώς, μια διαδικασία κατεπείγοντος, που προβλέπει τη δυνατότητα ενεργοποίησης της αρμόδιας επιτροπής.
Εν κατακλείδι, θα ήθελα να τονίσω ότι, για να αξιολογήσουμε εάν αυτή είναι ή δεν είναι μια καλή συμφωνία, θα πρέπει να αναμείνουμε να τη δούμε να λειτουργεί στην πράξη.
Το Ευρωπαϊκό Κοινοβούλιο θα πρέπει να αποκτήσει μέσα, τα οποία αυτή τη στιγμή δε διαθέτει, ώστε να εξασφαλίσει μια αποτελεσματική συνέχεια της εκτελεστικής διαδικασίας και έναν πραγματικό έλεγχο, και η Επιτροπή θα πρέπει να αποδεχτεί την αναδιοργάνωση ορισμένων από τις πρακτικές της για να εξασφαλίσει έναν αποτελεσματικό έλεγχο και μια πραγματική ενημέρωση του Κοινοβουλίου.
Τέλος, πρέπει να θυμόμαστε πάντως ότι, ούτως ή άλλως, για το Ευρωπαϊκό Κοινοβούλιο η πραγματική λύση στα προβλήματα της επιτροπολογίας παραμένει η τροποποίηση της διαδικασίας που προβλέπεται από τις Συνθήκες για την εφαρμογή των κανόνων, καθώς και η προοδευτική διάλυση των επιτροπών, των οποίων η ύπαρξη αποτελεί μια ανωμαλία που περιορίζει σημαντικά την εκτελεστική εξουσία της Επιτροπής και μπορεί να ζημιώσει τις νομοθετικές εξουσίες του Ευρωπαϊκού Κοινοβουλίου.
Κύριε Πρόεδρε, αγαπητοί συνάδελφοι, η επιτροπολογία είναι μια έννοια που δεν λέει τίποτα στους περισσότερους ανθρώπους και λίγοι μόνο ξέρουν τι σημαίνει.
Θυμίζει μυστικές εταιρίες και συνωμοσίες, κι έτσι ήταν και παλιότερα.
Όμως πίσω από αυτήν τη λέξη δεν κρύβεται τίποτε άλλο από τον καθορισμό των όρων άσκησης των εκτελεστικών αρμοδιοτήτων που ανατίθενται στην Επιτροπή.
Οι όροι άσκησης των εκτελεστικών αυτών αρμοδιοτήτων συνίστανται σε έναν περιορισμένο αριθμό διαδικασιών μέσω επιτροπών.
Μέχρι τη Συνθήκη του Αμστερνταμ υπήρχαν περίπου 20 παραλλαγές αυτών των διαδικασιών μέσω επιτροπών. Αυτό δεν προσέθετε ούτε στο θέμα της σαφήνειας κατά την εφαρμογή της νομοθεσίας ούτε στη διαφάνεια για τους πολίτες.
Αντίθετα, για μεγάλο διάστημα δεν ενημερωνόταν ούτε καν το Ευρωπαϊκό Κοινοβούλιο.
Το πρώτο βήμα προόδου για την βελτίωση της διαφάνειας στο λαβύρινθο των επιτροπών ήταν να ενημερώνεται τουλάχιστον το Κοινοβούλιο για τα θέματα που σκοπεύει να ρυθμίσει η Επιτροπή στο πλαίσιο αυτών των διαφόρων επιτροπών.
Αυτό συνέβη το 1988 στο πλαίσιο της ανταλλαγής επιστολών μεταξύ Plumb και Delors.
Ένα περαιτέρω βήμα προς την κατεύθυνση της διαφάνειας και της συμμετοχής του Ευρωπαϊκού Κοινοβουλίου ήταν εν συνεχεία το αποκαλούμενο modus vivendi στις 20 Σεπτεμβρίου 1994, όπου παραχωρήθηκε στο Κοινοβούλιο όχι μόνο το δικαίωμα πληροφόρησης, αλλά και κάποια δυνατότητα να φέρνει αντιρρήσεις.
Έτσι, το Κοινοβούλιο απέκτησε και δυνατότητα ελέγχου.
Με τη Συνθήκη του Αμστερνταμ υπήρξε μια αποφασιστικής σημασίας βελτίωση, καθώς ο αριθμός των διαδικασιών μέσω επιτροπών μειώθηκε σε τρεις, όπως από καιρό ζητούσε το Ευρωπαϊκό Κοινοβούλιο, που είναι η διαχειριστική, η κανονιστική και η συμβουλευτική διαδικασία.
Τα δικαιώματα ενημέρωσης και ελέγχου που εκχωρήθηκαν στο παρελθόν στο Ευρωπαϊκό Κοινοβούλιο πρέπει τώρα να καθορισθούν εκ νέου μετά τη Συνθήκη του Αμστερνταμ μέσω μιας διοργανικής συμφωνίας.
Η εισηγήτρια κ. Frassoni εργάσθηκε με μεγάλη επιμέλεια και κατέδειξε τα θέματα που πρέπει να διασαφηνισθούν στο πλαίσιο της διοργανικής συμφωνίας και τις διοικητικές διαδικασίες που ενδεχομένως πρέπει να τροποποιηθούν εντός του Κοινοβουλίου.
Ένα από τα κύρια προβλήματα είναι ο παράγων "χρόνος" .
Όταν ενημερώνεται το Κοινοβούλιο, πρέπει κατά κανόνα να γνωμοδοτήσει, αν το επιθυμεί, μέσα σε ένα πολύ μικρό χρονικό διάστημα τεσσάρων εβδομάδων.
Σε θέματα που αφορούν την υγεία και την ασφάλεια των ανθρώπων στην Ευρωπαϊκή Ένωση, η Ευρωπαϊκή Επιτροπή ως θεματοφύλακας των Συνθηκών και μόνο θεσμικό όργανο με δικαίωμα πρωτοβουλίας, πρέπει να είναι σε θέση να αντιδρά πολύ σύντομα, εν ανάγκη μέσα σε λίγες ώρες ή ημέρες.
Παρ' όλ' αυτά, πρέπει να διαφυλαχθεί το δικαίωμα του Ευρωπαϊκού Κοινοβουλίου να ενημερώνεται και να αντιδρά αν χρειασθεί.
Η εισηγήτρια προτείνει πολύ καλές λύσεις για το συγκεκριμένο πρόβλημα, που εγώ και η Ομάδα μου υποστηρίζουμε ανεπιφύλακτα.
Θα ήθελα να διατυπώσω μια ακόμη παράκληση.
Στη γερμανική μετάφραση η παράγραφος 2 είναι κάπως ασαφής και παρακαλώ να γίνει διόρθωση, εν συνεχεία και από τα άτομα που είναι υπεύθυνα για την εκτύπωση.
Κατά τη γνώμη μου, πρέπει να λέει "πρέπει να διατηρηθούν" αντί για "πρέπει να συνεχιστούν" .
Δεν είναι τόσο σαφές στο γερμανικό κείμενο.
Παρακαλώ να ελεγχθεί ξανά το απόσπασμα.
Κατά τα άλλα, ευχαριστώ θερμά την εισηγήτρια.
Το αντικείμενο της έκθεσης είναι δύσκολο και ελπίζω ότι τώρα το διαμορφώσαμε έτσι, ώστε να μπορούμε να το χειρισθούμε καλύτερα.
Κύριε Πρόεδρε, συγχαίρω την εισηγήτρια για την έκθεσή της.
Οφείλω να προσθέσω ότι είναι μια ευχάριστη αλλαγή να βλέπουμε την κ. Frassoni σε μια τόσο διαλλακτική διάθεση, πρόθυμη να φθάσει σε συμβιβασμούς με τα υπόλοιπα θεσμικά όργανα.
Όσον αφορά τη Διακυβερνητική Διάσκεψη, είναι από αυτούς που οι Γάλλοι αποκαλούν "les pures et dures";: ούτε συμβιβασμοί ούτε συμφωνίες με τα υπόλοιπα θεσμικά όργανα. Προτιμούμε να μπλοκαριστεί το όλο θέμα παρά να κάνουμε συμβιβασμούς ως προς τις θέσεις μας.
Εντούτοις, επί του προκειμένου είναι πρόθυμη να δεχτεί τα βήματα προόδου που επιτεύχθηκαν και τα οποία απέχουν πολύ από την αρχική θέση του Κοινοβουλίου στο ζήτημα της επιτροπολογίας.
Ας θυμηθούμε περί τίνος πρόκειται.
Το Κοινοβούλιο διατύπωσε τέσσερις βασικές κριτικές επί του συστήματος επιτροπολογίας, όπως ίσχυε πριν τη νέα απόφαση του Συμβουλίου η οποία συμπληρώνεται από αυτή τη διοργανική συμφωνία.
Πρώτον, το όλο σύστημα είναι ασαφές.
Δεν υπάρχει διαφάνεια όταν εκατοντάδες επιτροπές συνεδριάζουν με μυστικές ημερήσιες διατάξεις και κανείς δεν γνωρίζει ποιος παίρνει μέρος σε αυτές.
Εδώ, με το νέο σύστημα επί του οποίου συμφωνήσαμε, θα συντελεσθεί ένα πραγματικό βήμα προόδου.
Πρόκειται να γνωρίζουμε ποιοι συμμετέχουν σε κάθε επιτροπή.
Πρόκειται να γνωρίζουμε πότε συνεδριάζουν.
Πρόκειται να έχουμε την ημερήσια διάταξή τους.
Πρόκειται να παίρνουμε και εμείς τα έγγραφα τα οποία τους αποστέλλονται.
Το όλο σύστημα θα γίνει πιο ανοιχτό και διαφανές - αν και εξακολουθεί να είναι περίπλοκο.
Σημειώνουμε επομένως τουλάχιστον ένα βήμα προόδου.
Το δεύτερο σημείο της κριτικής μας είναι ότι το σύστημα περιορίζει πολύ την Επιτροπή.
Στην Ευρωπαϊκή Ένωση εγκρίνουμε νόμους και αναμένουμε από την Επιτροπή να τους θέτει σε ισχύ.
Έχουμε όμως παράλληλα και ένα σύστημα σχεδιασμένο να εμποδίζει την Επιτροπή και δυσκολεύουμε το έργο αυτό - ειδικά το επονομαζόμενο σύστημα "contre-filet" , στο πλαίσιο του οποίου το Συμβούλιο μπορούσε να παρεμποδίσει την Επιτροπή με απλή πλειοψηφία, ακόμα κι αν το Συμβούλιο δεν μπορούσε να βρει εναλλακτική λύση για το εν λόγω μέτρο εφαρμογής.
Σε αυτό το σημείο επίσης υπάρχει τουλάχιστον κάποια πρόοδος.
Το Συμβούλιο δεν θα μπορεί πλέον να παρεμποδίζει τα μέτρα εφαρμογής για απεριόριστο χρόνο πέραν του τριμήνου, εκτός αν έχει ειδική πλειοψηφία για να το πράξει, με άλλα λόγια, εκτός αν υπάρχει σοβαρή αντίδραση μεταξύ των κρατών μελών που αντιπροσωπεύονται στο Συμβούλιο.
Αυτό είναι ένα λογικότερο σύστημα και αποτελεί επίσης ένα βήμα προόδου.
Όμως, ως προς τα άλλα δύο σημεία της κριτικής μας δεν είμαστε τόσο ευχαριστημένοι.
Το πρώτο αφορά το σύστημα βάσει του οποίου η Επιτροπή παρακολουθείται, υπόκειται σε λεπτομερή έρευνα, ελέγχεται αν θέλετε, μόνο από μια επιτροπή διορισμένη από τα κράτη μέλη ή το Συμβούλιο και όχι από το Κοινοβούλιο.
Οι νομοθετικές αρχές, το Συμβούλιο και το Κοινοβούλιο, πρέπει να είναι ισότιμες.
Δίδουμε εξουσίες εφαρμογής στην Επιτροπή, αλλά μόνο ένας φορέας διορισμένος από το Συμβούλιο ή τα κράτη μέλη μπορεί να δώσει το σύνθημα και, λέγοντας "όχι" στην Επιτροπή, να παρεμποδίσει το μέτρο εφαρμογής.
Το Κοινοβούλιο δεν διαθέτει ανάλογη εξουσία.
Η αλήθεια είναι ότι τώρα στο νέο αυτό σύστημα αρχίζουμε να αποκτούμε μια τέτοια εξουσία.
Θα παραλαμβάνουμε όλα τα σχέδια μέτρων εφαρμογής που θα παραδίδονται σε μια επιτροπή ταυτόχρονα με την επιτροπή.
Θα έχουμε τη δυνατότητα να διενεργούμε έρευνα, να συζητάμε, να θέτουμε ερωτήσεις.
Αλλά θα έχουμε το δικαίωμα να μεμφθούμε επισήμως την Επιτροπή μόνο αν κατά τη γνώμη μας υπερβαίνει τις αρμοδιότητες που της δώσαμε με το νομοθέτημα.
Με άλλα λόγια, μπορούμε να αμφισβητήσουμε το μέτρο ως ultra-vires (καθ' υπέρβαση εξουσίας), όμως όχι ως προς το περιεχόμενό του.
Αλλά σε μια δημοκρατία το Κοινοβούλιο πρέπει να είναι σε θέση να αμφισβητεί το περιεχόμενο.
Όχι ότι αυτό το κάνουμε κάθε εβδομάδα.
Δεν επιζητούμε να εμπλακούμε σε αποφάσεις εφαρμογής, αλλά η δυνατότητά μας να το πράττουμε στις ελάχιστες περιπτώσεις που υπάρχει πραγματική ανάγκη αποτελεί μια δημοκρατική εγγύηση.
Είναι κάτι που λείπει από τούτο το νέο σύστημα, ή τουλάχιστον υπάρχει απλώς σε εμβρυακή μορφή.
Τέλος, το τέταρτο σημείο κριτικής μας είναι πως, όταν ένα μέτρο εφαρμογής παρεμποδίζεται μέσα από το σύστημα της επιτροπολογίας, αυτό αναπέμπεται όχι και στους δύο κλάδους της νομοθετικής αρχής, αλλά μόνο στο Συμβούλιο, το οποίο ενδεχομένως έχει το δικαίωμα να λάβει εναλλακτικά μέτρα.
Αυτό δεν είναι σωστό.
Και οι δύο κλάδοι - το Συμβούλιο και το Κοινοβούλιο - εγκρίνουν τους νόμους που παρέχουν εξουσίες εφαρμογής στην Επιτροπή.
Αν τέτοια μέτρα εφαρμογής αναπέμπονται, θα πρέπει να αναπέμπονται και στους δύο κλάδους και όχι στον έναν μονάχα.
Σε γενικές γραμμές πρόκειται για ένα σύστημα που σημείωσε κάποια πρόοδο.
Οι συμπληρωματικές πτυχές που προκύπτουν από την διοργανική συμφωνία με την Επιτροπή είναι ευπρόσδεκτες, αλλά δεν μπορούν να τροποποιήσουν τη βασική απόφαση του Συμβουλίου.
Ακόμα και σε αυτό το σημείο αποκηρύξαμε οικειοθελώς - γιατί αυτό δεν έγινε αυτόματα - τη συμφωνία Plumb-Delors ως μέρος του συνολικού συμβιβασμού.
Ήμασταν πρόθυμοι να παραιτηθούμε από τις σχετικές διατάξεις.
Θα πρέπει να είμαστε πολύ προσεκτικοί σε ό,τι καλυπτόταν στο παρελθόν από αυτή τη συμφωνία και δεν καλύπτεται απόλυτα από τη νέα απόφαση.
Οφείλουμε να είμαστε ιδιαιτέρως προσεκτικοί.
Είναι λοιπόν ένα βήμα προόδου.
Η Ομάδα μου ωστόσο αποδέχεται με απροθυμία ότι πρόκειται για ένα τέτοιου είδους βήμα.
Δεν συμμεριζόμαστε τον ενθουσιασμό της κ. Frassoni για τον συμβιβασμό.
Αναγνωρίζουμε ότι υπάρχουν περιορισμοί και ότι το θέμα θα τεθεί αναμφισβήτητα εκ νέου σε μερικά χρόνια.
Εάν θέλουμε μια όσο το δυνατόν περισσότερο δημοκρατική και διαφανή Ένωση, οφείλουμε να επανέλθουμε σε αυτό το θέμα.
ES) Κύριε Πρόεδρε, καταρχάς, θέλω να ευχαριστήσω την εισηγήτρια, την κ. Frassoni, για το έργο που πραγματοποίησε.
Η δουλειά που αναφέρεται στην επιτροπολογία ποτέ δεν είναι εύκολη.
Η κ. Schleicher αναφέρθηκε σε αυτό το είδος μαγείας των επιτροπών, για την οποία ανέκαθεν μιλούμε.
Είναι γεγονός ότι η διαδικασία υπήρξε ανέκαθεν πολύ περίπλοκη ως συνέπεια ιστορικών αποφάσεων του παρελθόντος, που εν τέλει σε κάποια στιγμή πρέπει να εκλογικεύσουμε.
Κατά τη γνώμη μου, η συμφωνία στην οποία καταλήξαμε Επιτροπή και Κοινοβούλιο αποτελεί σαφή εκλογίκευση της διαδικασίας.
Από τη δική μας σκοπιά, ικανοποιεί τα βασικά συμφέροντα του Κοινοβουλίου.
Ο κ. Corbett αναφέρθηκε στους προβληματισμούς σας.
Αναφέρει ότι εν μέρει επιλύθηκαν και εν μέρει όχι.
Θα έλεγα ότι αυτά που μπόρεσε να επιλύσει η Επιτροπή επιλύθηκαν.
Αυτό που θέτει η κ. Corbett είναι άλλες προϋποθέσεις που δεν καλύπτονται από την απόφαση του Συμβουλίου, τις οποίες, δυστυχώς, δεν μπορούμε να επεκτείνουμε.
Πού σημειώσαμε πρόοδο; Αναμφίβολα, σε ένα βασικό σημείο, που επεσήμανε η κ. Frassoni, και είναι το γεγονός ότι διαθέτουμε ένα αυτόματο σύστημα πληροφόρησης.
Αυτό το αυτόματο σύστημα πληροφόρησης θα επιτρέψει στις δύο δράσεις που ενδιαφέρουν ιδιαίτερα το Κοινοβούλιο.
Από την μια, να μάθουμε πώς λειτουργούσαν οι επιτροπές, τη σύνθεσή τους, το πρόγραμμά τους, περιγραφές κλπ, και από την άλλη, το droit de regard (το δικαίωμα ελέγχου) σε συγκεκριμένες συμφωνίες.
Πιστεύω ότι πρόκειται για καλή συμφωνία.
Μια καλή συμφωνία που βελτιώνει αναμφίβολα τη διαφάνεια της διαδικασίας.
Βάσει αυτού τα πράγματα θα γίνουν πιο εύκολα.
Μολαταύτα, η συμφωνία στην οποία καταλήξαμε σήμερα δεν πρέπει να θεωρηθεί ως υποχώρηση σε σχέση με το Σχέδιο Συμφωνίας Ντελόρ.
Ο κ. Corbett αναφέρθηκε σε αυτό το σημείο, είναι γεγονός όμως ότι το νέο μοντέλο είναι πολύ πιο περίπλοκο, διαφορετικό συνεπεία της νέας κατάστασης, και κατά τη γνώμη μας, πολύ πιο συνεκτικό.
Αρχίσαμε ήδη τις εργασίες. Ελπίζουμε αυτή η εργασία να δώσει άριστα αποτελέσματα.
Από την άλλη, θεωρούμε ότι είναι επίσης θετικά κάποια άλλα βήματα.
Παρακάμπτουμε ως έναν βαθμό συμφωνίες που είναι πλέον ξεπερασμένες και επιχειρούμε, μέσω του συστήματος επαναπροσαρμογής των παλαιών διαδικασιών στη νέα κατάσταση, να εκκαθαρίσουμε όσα παρέμεναν εκκρεμή από το παρελθόν.
Από τη σκοπιά της Επιτροπής, το συμπέρασμά μας είναι ότι πρόκειται για μια καλή συμφωνία, για την οποία θέλουμε να ευχαριστήσουμε τους βουλευτές - ιδιαίτερα την κ. Frassoni - που συμμετείχαν στις εργασίες.
Ελπίζουμε με αυτό το νέο κλίμα να επιτευχθεί το επιδιωκόμενο αποτέλεσμα, που είναι μεγαλύτερη διαφάνεια και καλύτερη γνώση των αποφάσεων της Επιτροπής σε ό,τι αφορά τις εκτελεστικές της ικανότητες.
Ευχαριστώ πολύ, κύριε Επίτροπε Solbes Mira.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Πρωτόκολλο σχετικά με τα υπερβολικά ελλείματα
Η ημερήσια διάταξη προβλέπει τη συζήτηση επί της έκθεσης (Α5-0013/2000) του κυρίου Knφrr Borrΰs, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση κανονισμού του Συμβουλίου περί τροποποιήσεως του κανονισμού (ΕΚ) αριθ. 3605/93 για την εφαρμογή του πρωτοκόλλου σχετικά με τη διαδικασία του υπερβολικού ελλείμματος, το οποίο προσαρτάται στη Συνθήκη για την Ίδρυση της Ευρωπαϊκής Κοινότητας (COM(1999)444 - C5-0174/1999 - 1999/0196(CNS)).
Κύριε Πρόεδρε, χαίρομαι που επίσης απευθύνω χαιρετισμό στον Ισπανό Επίτροπο, τον κ. Solbes, τον οποίον συνεχάρην σε περισσότερες από μια περιπτώσεις, εντός και εκτός Κοινοβουλίου, για το άριστο έργο που επιτέλεσε στο Βασίλειο της Ισπανίας σε ό,τι αφορά τα θέματα ευρωπαϊκής σύγκλισης.
Η πρόταση τροποποίησης αυτού του Κανονισμού, σχετικά με την εφαρμογή του Πρωτοκόλλου για τη διαδικασία που εφαρμόζεται σε περίπτωση υπερβολικών ελλειμμάτων, ως παραρτήματος της ιδρυτικής Συνθήκης της Ευρωπαϊκής Κοινότητας, θέτει ένα δικαιολογημένο ερώτημα σε σχέση με την εφαρμογή του Ευρωπαϊκού Συστήματος Καταθέσεων SEC 95 που, όπως γνωρίζετε, αντικαθιστά το προηγούμενο Σύστημα Καταθέσεων που θεσπίστηκε το α79 και πάνω απ' όλα, θέτει ένα ερώτημα σχετικά με την εμφάνιση νέων κατηγοριών χρηματοδοτικών προϊόντων, σε συνάρτηση από τον υπολογισμό των αναλογιών μεταξύ δημοσιονομικού ελλείμματος και ακαθάριστου εγχώριου προϊόντος βάσει αυτού του Ευρωπαϊκού Συστήματος Καταθέσεων του 95 και, τέλος, στη συνεκτίμηση της σημασίας του υπολογισμού των δαπανών για τόκους και τη συνάφεια του σύμφωνα με αυτή την μεθοδολογία.
Η πρόταση κανονισμού, όπως το αντιλαμβάνομαι, φιλοδοξεί να εκσυγχρονίσει τους ορισμούς και τις αξιολογήσεις μερικών οικονομικών εργασιών που συνεκτιμώνται στον υπολογισμό του ελλείμματος, όπως ακριβώς αντανακλάται Συνθήκη του Μάαστριχτ, όπου καθορίζονται μέγιστα ποσοστά που πρέπει να έχουν για το έλλειμμα οι δημόσιες διοικήσεις σε σχέση με το ΑΕΠ σε τιμές αγοράς στα διάφορα κράτη μέλη.
Μέχρι αυτή την ημερομηνία, τα κράτη υπολόγιζαν αυτό το ΑΕΠ σύμφωνα με τη μεθοδολογία του SEC 79.
Η τελευταία εκτίμηση που διαθέτουμε βγήκε τον Σεπτέμβριο του 1999 και αναφερόταν στο οικονομικό έτος 1998.
Κατά συνέπεια, εάν εγκριθεί ο παρών κανονισμός, η αντίστοιχη για τον μήνα Μάρτιο του 2000 πρώτη εκτίμηση του ελλείμματος του οικονομικού έτους 1999 θα γίνει πλέον με αυτό το νέο σύστημα.
Είναι γνωστό ότι τα κράτη μέλη εκτέλεσαν - εάν ταιριάζει η έκφραση - τα καθήκοντα, υπολόγισαν και επεξεργάστηκαν τους εθνικούς λογαριασμούς σύμφωνα με το SEC 95, και ήδη έχουν δημοσιευθεί οι αντίστοιχοι υπολογισμοί τους.
Αυτό προϋπέθεσε, πέραν της ενσωμάτωσης της νέας μεθοδολογίας, την ονομαστική αναθεώρηση της πλειοψηφίας των συνολικών ποσών και των λογιστικών εργασιών τόσο λόγω των προαναφερόμενων μεθοδολογικών αλλαγών, όσο και λόγω της καλύτερης στατιστικής πληροφόρησης που ενσωματώνεται στις εκτιμήσεις.
Φυσικά, αυτές οι αλλαγές μπορούν να αλλάξουν τα δημοσιονομικά ελλείμματα σε ό,τι αφορά τους εθνικούς λογαριασμούς των κρατών μελών.
Και πολύ συνοπτικά, θα κάνω μια αναφορά για το ποια μπορεί να είναι τα πέντε θέματα όπου πραγματοποιούνται οι πιο σημαντικές τροποποιήσεις.
Καταρχάς, οι διευθετήσεις στον καθορισμό αυτού που νοείται ως θεσμικός τομέας των δημόσιων διοικήσεων σύμφωνα με τον SEC 95.
Αυτό είναι σημαντικό, δεδομένου ότι το δημοσιονομικό έλλειμμα αναφέρεται, εν προκειμένω, στον προσδιορισμό του από το σύνολο των δημόσιων διοικήσεων.
Δεύτερον, το δημοσιονομικό έλλειμμα - ή εν προκειμένω το πλεόνασμα - ισούται με την εκκαθάριση της λεγόμενης ανάγκης, ή ικανότητας χρηματοδότησης, του τομέα δημόσιων διοικήσεων του SEC 95.
Τρίτον, η δημόσια επένδυση ισούται με την ακαθάριστη εργασία σχηματισμού πάγιου κεφαλαίου, σύμφωνα με τον SEC 95 του τομέα δημόσιων διοικήσεων.
Τέταρτον, καθορίζεται το δημόσιο χρέος σύμφωνα με τον SEC 95, όπως και οι ροές ή οι τόκοι που προέρχονται από αυτό το πλεονασματικό ή ελλειμματικό ισοζύγιο.
Πέμπτο και τελευταίο, το αθροιστικό ποσό στο οποίο θα αναφέρεται το δημοσιονομικό έλλειμμα θα είναι το ακαθάριστο εγχώριο προϊόν σε τρέχουσες τιμές της αγοράς, υπολογισμένο σύμφωνα με τα όσα ορίζει το Ευρωπαϊκό Σύστημα Καταθέσεων του 1995.
Τέλος, αυτή η πρόταση της Επιτροπής είναι, όπως το αντιλαμβάνομαι, μια ορθή και συγκεκριμένη προσαρμογή των κριτηρίων που θεσπίστηκαν στο Ευρωπαϊκό Σύστημα Καταθέσεων του 95, που κατά συνέπεια, την εγκρίνω στο σύνολό της, ακριβώς όπως το όρισε η Επιτροπή.
Κύριε Πρόεδρε, κύριε Επίτροπε, αξιότιμοι κυρίες και κύριοι, επιτρέψτε μου να πω από την αρχή ότι η Ομάδα μου επικροτεί την πρόταση αυτή, διότι έτσι η στατιστική βάση για μια νομισματική και οικονομική ένωση προσανατολισμένη στη σταθερότητα και στην πραγματική ανάπτυξη διαμορφώνεται κατά τρόπον ώστε να παρουσιάζει μεγαλύτερη εναρμόνιση, άμεση συγκρισιμότητα και ακρίβεια.
Οι διάφοροι τομείς αναφέρθηκαν ήδη.
Αποφασιστικής σημασίας είναι για μένα το ότι από δω και πέρα τα στατιστικά στοιχεία θα είναι πιο αξιόπιστα και συγκρίσιμα.
Αυτό είναι αναγκαίο, γιατί πρέπει τα διάφορα όργανα της Ευρωπαϊκής Ένωσης και όλα τα κράτη μέλη που συμμετέχουν στη νομισματική ένωση να μπορούν να στηρίζονται το ένα στο άλλο.
Υπάρχουν δύο λόγοι που καθιστούν σημαντική την προσαρμογή της διαδικασίας.
Πρώτον, η εσωτερική αγορά.
Τα αξιόπιστα και άμεσα συγκρίσιμα δεδομένα και στατιστικές έχουν γενικά μεγάλη σημασία για μια ακριβή παρουσίαση της κατάστασης και της εξέλιξης μιας εσωτερικής αγοράς.
Δεύτερον, η οικονομική και νομισματική ένωση.
Ο κανονισμός του 1993 για την εφαρμογή του πρωτοκόλλου πρέπει να εναρμονιστεί με τη μεθοδολογία του Ευρωπαϊκού Συστήματος Εθνικών και Περιφερειακών Λογαριασμών.
Αυτό είναι απαραίτητο για τον ορθό και αξιόπιστο καθορισμό των ελλειμμάτων.
Η προσαρμογή αυτή θα καταστήσει δυνατή μια ακριβέστερη εκτίμηση των ελλειμμάτων και των χρεών στα κράτη μέλη.
Η συγκεκριμένη τεχνική προσαρμογή θα έχει πολύ συγκεκριμένα αποτελέσματα στην πραγματική θέση των χωρών, αφού τα δεδομένα θα τροποποιούνται αυτόματα βάσει του δημοσίου ελλείμματος.
Επίσης, επικροτώ ότι η εκτίμηση των ελλειμμάτων της χρήσης 1999 που θα δημοσιευθεί τον Μάρτιο του 2000 θα γίνει ήδη σύμφωνα με το νέο ΕΣΛ, η ανάλυση δηλαδή θα στηρίζεται σε σημαντικά από οικονομική σκοπιά ενοποιημένα συνολικά μεγέθη.
Επιτρέψτε μου όμως επ' ευκαιρία αυτής της συζήτησης να απευθύνω επίκληση σε όλες τις κυβερνήσεις και τα πολιτικά κόμματα να κάνουν τα πάντα προκειμένου να μην χρειασθεί ποτέ να κινηθεί η διαδικασία σε περίπτωση υπερβολικού ελλείμματος.
Είναι καλό που υπάρχει η διαδικασία.
Είναι απαραίτητη επειδή προσδίδει στα κριτήριά μας την αναγκαία σοβαρότητα και αξιοπιστία.
Οι πολίτες ρωτούν: "Τί θα γίνει σε περίπτωση που δεν εκπληρώνονται τα κριτήρια;" Με τη διαδικασία και με άλλα μέτρα μπορούμε να αποδείξουμε ότι αντιμετωπίζουμε με σοβαρότητα τον εαυτό μας και τα κριτήρια.
Ένα δεύτερο σημαντικό ζήτημα είναι ότι πρέπει να κάνουμε τα πάντα όχι μόνο για να αποφύγουμε τα υπερβολικά ελλείμματα, αλλά και για την περαιτέρω μείωση των δημοσίων ελλειμμάτων.
Ξέρω τί λέω, και επιτρέψτε μου να πω τελειώνοντας γιατί χαίρομαι τόσο που κάνουμε αυτήν τη συζήτηση!
Στη χώρα μου προ ολίγου διεξήχθη μια συζήτηση σχετικά με το αν τα στοιχεία που έδωσε για το έλλειμμα ο προηγούμενος Υπουργός Οικονομικών ανταποκρίνονται στην πραγματικότητα.
Στη χώρα μου, την Αυστρία, το 1995 αναγκαστήκαμε να κάνουμε εκλογές για να εκπληρώσουμε τα κριτήρια του Μάαστριχτ και να παρακινήσουμε τους πολιτικούς μας εταίρους να αλλάξουν τρόπο σκέψης.
Πρέπει επίσης να πω ότι το έτος 2000, όπου τόσα πολλά λέγονται για μάς, οι διαπραγματεύσεις για συνασπισμό με το σοσιαλδημοκρατικό κόμμα της Αυστρίας απέτυχαν - δυστυχώς, λέω εγώ - επειδή το πρόγραμμα λιτότητας και απορρίφθηκε από το σοσιαλιστικό κόμμα.
Αυτός ήταν ένας κύριος λόγος που κατέστησε αναγκαία τη δημιουργία της νέας κυβέρνησης στην Αυστρία, επειδή το Λαϊκό Κόμμα της Αυστρίας θέλει να εξακολουθήσει να αποτελεί εγγυητή της πορείας προς τη σταθερότητα, επειδή θέλει να διασφαλίσει την περαιτέρω τήρηση των κριτηρίων του Μάαστριχτ και τη μείωση του δημοσίου ελλείμματος που είχαμε συμφωνήσει εδώ.
NL) Κύριε Πρόεδρε, θεωρώ θετικό το γεγονός ότι τα στατιστικά δεδομένα δεν είναι μόνο αξιόπιστα αλλά και συγκρίσιμα.
Μεγάλη σημασία έχουν κυρίως η ευρωπαϊκή ολοκλήρωση και η ολοκλήρωση της εσωτερικής αγοράς.
Συνεπώς, η έκθεση, για την οποία θα ήθελα να συγχαρώ τον εισηγητή, είναι πολιτικά φορτισμένη.
Το κείμενο δίνει αφορμή για μερικές πολιτικές παρατηρήσεις.
Το σύμφωνο σταθερότητας είναι πλέον δεδομένο στην Ευρώπη.
Όλες οι χώρες που συμμετέχουν στη ζώνη του ευρώ έχουν δεσμευθεί μέσω του συμφώνου σταθερότητας να παρουσιάσουν μεσοπρόθεσμα έναν προϋπολογισμό, ο οποίος είναι ισοσκελισμένος ή παρουσιάζει ακόμη και ένα μικρό πλεόνασμα.
Αυτό βεβαίως δεν σημαίνει ότι, αν η συγκυρία είναι κάπως αρνητική, δεν υπάρχουν περιθώρια διακύμανσης.
Ωστόσο, μεσοπρόθεσμα και μακροπρόθεσμα, ο προϋπολογισμός πρέπει να είναι ισοσκελισμένος ή να παρουσιάζει πλεόνασμα.
Όσο πιο ισχυρή θα είναι η θέση των χωρών που συμμετέχουν τόσο πιο ισχυρό θα είναι και το ευρώ.
Κατ' αυτό τον τρόπο, η υπέρβαση του ορίου του 3% θα είναι σπάνιο φαινόμενο, ακόμη και αν η συγκυρία είναι δυσμενής - τουλάχιστον σύμφωνα με το σχετικό σκεπτικό.
Εμείς πιστεύαμε ανέκαθεν ότι τα κριτήρια αυτά πρέπει να τηρούνται αυστηρά.
Η επιτυχία της ΟΝΕ και στο μέλλον είναι πάρα πολύ σημαντική.
Η αυστηρή τήρηση του συμφώνου σταθερότητας μπορεί συνεπώς να συμβάλει στην προαγωγή της σταθερότητας σε όλες τις χώρες της ΟΝΕ.
Διάφορα κράτη μέλη έλαβαν πρωτοφανή μέτρα για να καλύψουν τα κριτήρια.
Είμαστε της γνώμης ότι πρέπει να ασκείται στενή επιτήρηση επί της δημοσιονομικής πολιτικής των κρατών μελών, έτσι ώστε να μέτρα που λαμβάνονται να συμφωνούν με το πνεύμα των κριτηρίων που έχουν τεθεί.
Δεν πρέπει να επιτραπεί χαλάρωση των κριτηρίων.
Τέλος, είμαστε της άποψης ότι ο περιορισμός των επιβαρύνσεων και η μείωση του κρατικού χρέους πρέπει να συμπεριληφθούν στις προτεραιότητες.
Όντως, η μετατόπιση των βαρών στις μελλοντικές γεννεές δεν έχει πάψει ακόμη.
Κύριε Πρόεδρε, ευχαριστώ πολύ καταρχάς τον εισηγητή για το θαυμάσιο έργο που επιτέλεσε.
Επρόκειτο για ένα θέμα που απαιτούσε υψηλές δόσεις τεχνικής κατάρτισης και πιστεύω ότι, ο κ. Knφrr το αντιμετώπισε με μεγάλη ακρίβεια και υψηλό επαγγελματισμό.
Και δεν θα τολμούσα να συνοψίσω καλύτερα από αυτόν το περιεχόμενο της πρότασής μας· θα έκανα μόνο ένα μικρό πρόσθετο σχόλιο λέγοντας ότι, πέραν της προσαρμογής του SEC 95, υπάρχουν δύο μικρές τεχνικές αλλαγές που ο κ. Knφrr γνωρίζει πολύ καλά, και που αναφέρονται στους τόκους και στην εκτίμηση του χρέους σε ξένο νόμισμα.
Το αναφέρω μόνο ως σχόλιο προκειμένου να είναι πλήρης η εικόνα της διαδικασίας.
Δεύτερον, θα συνέχαιρα τον κ. Knφrr για την ταχύτητα.
Πραγματοποίησε ένα πραγματικά καλό έργο σε πολύ σύντομο χρονικό διάστημα.
Αυτό είναι σημαντικό θέμα για μερικές αναφορές που ακούσαμε προηγουμένως.
Είναι γεγονός ότι με αυτόν τον κανόνα, εκείνο το οποίο επιδιώκουμε δεν είναι να είναι αξιόπιστες και συγκρίσιμες οι στατιστικές -είναι ήδη - αλλά να είναι πιο αξιόπιστες και πιο συγκρίσιμες.
Προφανώς, το γεγονός ότι το Κοινοβούλιο έλαβε την απόφασή του με τόση ταχύτητα θα μας επιτρέψει να υπολογίσουμε τα νούμερα του Μαρτίου με βάση αυτά τα νέα κριτήρια.
Βάσει αυτών, πιστεύω ότι το τελικό αποτέλεσμα θα είναι καλύτερο.
Οι αριθμοί θα είναι πιο αξιόπιστοι και πιο συγκρίσιμοι και πιστεύω ότι εκείνες οι προβληματισμοί που εξέφρασαν κάποιοι από τους κυρίους βουλευτές αναφορικά με την εκπλήρωση του συμφώνου σταθερότητας θα μπορέσουν να συνεκτιμηθούν καλύτερα.
Αυτός ο κανονισμός έχει καθαρά εργαλειακό χαρακτήρα.
Με αυτόν δεν μπαίνουμε στην ουσία του προβλήματος που έθιξαν μερικοί από εσάς.
Παρά ταύτα, την ουσία του προβλήματος πρέπει να την θεωρήσουμε ως κεκτημένο.
Το σύμφωνο σταθερότητας υφίσταται, θα συνεχίσουμε να προχωρούμε ελέγχοντας την τήρηση από πλευράς των διαφόρων κρατών μελών, και μάλιστα σε συνθήκες όπως οι τωρινές, όπου τα αποτελέσματα είναι σαφώς θετικά σε όλα τα κράτη μέλη στα οποία αναλύσαμε την κατάσταση σε ό,τι αφορά τη σταθερότητα του δημοσιονομικού ελλείμματος.
Παρά ταύτα, πιστεύουμε ότι δεν πρέπει να χαλαρώσουμε την προσοχή μας.
Πρέπει να εξακολουθήσουμε να επιμένουμε σε αυτή την κατεύθυνση διότι το θεωρούμε βασικό.
Για άλλη μια φορά λοιπόν - και με αυτό ολοκληρώνω την παρέμβασή μου - θέλω να σας ευχαριστήσω για την βοήθειά σας προκειμένου να μπορέσουμε να μετρήσουμε τη σταθερότητα με μεγαλύτερη τεχνική εγγύηση και καλύτερη συγκρισιμότητα.
Ευχαριστώ πολύ, κύριε Επίτροπε Solbes Mira.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Ευρώ: ενίσχυση του ποινικού πλαισίου κατά της παραχάραξης
Η ημερήσια διάταξη προβλέπει τη συζήτηση επί της έκθεσης (Α5-0020/2000) της κυρίας Cederschiφld, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με το σχέδιο απόφασης-πλαισίου του Συμβουλίου περί ενισχύσεως της ποινικής προστασίας από την παραχάραξη ενόψει της εισαγωγής του ευρώ (5116/1999 - C5-0332/1999 - 1999/0821(CNS)).
.
(SV) Κύριε Πρόεδρε, αγαπητοί ελάχιστοι, αλλά εξίσου ευπρόσδεκτοι συνάδελφοι, θα μπορούσε να νομίσει κανείς ότι μια τέτοια ώρα το θέμα που θα εξεταστεί θα είναι δευτερεύον, δεν είναι όμως έτσι.
Πρόκειται για ένα πρακτικό και συγκεκριμένο ζήτημα που αφορά το κοινό μας νόμισμα.
Πόσοι εδώ ξέρουν ότι το νόμισμα παραχαράσσεται και ότι αντιμετωπίζουμε μια εντελώς απαράδεκτη κατάσταση; Δεν μπορούμε να επιτρέψουμε να χάσει το κοινό μας νόμισμα την αξία του εξαιτίας των παραχαράξεων.
Για το λόγο αυτόν, η ΕΚΤ, το ECOFIN, η Europol, η OLAF και ο Επίτροπος για τα νομικά θέματα συνειδητοποίησαν ότι πρέπει να ληφθούν το συντομότερο μέτρα για να κλείσουν τα παραθυράκια που υπάρχουν στη νομοθεσία.
Είναι εύκολο να ξεχνάμε ότι τα παλιά νομίσματα θα μπορούν να ανταλλαγούν για είκοσι χρόνια αφού εισαχθεί το νέο νόμισμα.
Για το λόγο αυτόν, είναι σημαντικό να περιληφθούν και αυτά τα νομίσματα στο ποινικό πλαίσιο αυτού του προγράμματος μέτρων και αυτό έκανε το Κοινοβούλιο προσθέτοντάς τα.
Το Συμβούλιο έδωσε στο Κοινοβούλιο την καθορισμένη τριμηνιαία προθεσμία και για το τελευταίο έγγραφο που συντάχθηκε για το θέμα αυτό, όλοι μας έχουμε ωστόσο επίγνωση του πόσο επείγον είναι να φέρουμε σε πέρας αυτά τα μέτρα.
Δεδομένου ότι η απόφαση θα ληφθεί από το Συμβούλιο το Μάρτιο, είναι σημαντικό να λάβει τώρα θέση το Κοινοβούλιο επί της πρότασης, ούτως ώστε να μπορούν τα κράτη μέλη να σταθμίσουν και τις απόψεις του Κοινοβουλίου στην απόφαση που θα πρέπει να ληφθεί το Μάρτιο.
Αν κάποια χώρα δημιουργήσει δυσκολίες, θα φέρει αυτή η χώρα την ευθύνη για το νόμισμα, τόσο σε ηθικό όσο και σε οικονομικό επίπεδο, αν οδηγήσει σε καθυστέρηση.
Μια τέτοια στάση θα προκαλούσε σημαντικό badwill.
Την 1η Ιανουαρίου 2002 το ευρώ θα τεθεί σε κυκλοφορία.
Όλη η Ένωση πρέπει να απολαύει της ίδιας προστασίας, προστασίας που θα απαγορεύει τις παραχαράξεις, όχι μόνο των εν κυκλοφορία νομισμάτων αλλά και των νομισμάτων που προορίζονται για κυκλοφορία.
Είναι σημαντικό να δημιουργηθεί εγκαίρως ποινική προστασία σε όλες τις χώρες που βρίσκονται σχεδόν στην ίδια κατάσταση.
Η Επιτροπή έχει προτείνει ενημερωτικά μέτρα, προληπτικά μέτρα, ανταλλαγή εμπειριών και ποινικά μέτρα, που συνεπάγονται ουσιαστικά κάποια αναγκαία προσέγγιση, και συγκεκριμένα ότι η μικρότερη αποδεκτή ποινή για παραχάραξη νομίσματος θα είναι οκτώ χρόνια.
Ακόμη και το εμπόριο με πλαστό νόμισμα και η κατοχή παραχαρακτικού εξοπλισμού θα ποινικοποιηθούν.
Πρέπει απλώς να έχουμε ένα ελάχιστο επίπεδο για την ανώτατη ποινή.
Οι ονομαστικές αξίες του ευρώ είναι ευρέως γνωστές.
Το σύγχρονο υλικό πληροφορικής μπορεί να προκαλέσει μεγάλες ζημίες αν δεν προστατευτούμε.
Το Κοινοβούλιο έχει καταθέσει μια σειρά τροπολογιών σε αυτή την πρόταση, μεταξύ άλλων όσον αφορά τη δικαιοδοσία, που συνεπάγεται ότι η δίωξη και η εκδίκαση της υπόθεσης θα γίνονται στη χώρα όπου έχει τελεσθεί η αξιόποινη πράξη.
Προωθούμε επίσης μέτρα κατά των επιχειρήσεων που εμπλέκονται σε παραχάραξη.
Οι νέες υποψήφιες χώρες πρέπει και αυτές να προσαρμοστούν στους κανόνες αυτούς.
Δύο χρόνια χρειάστηκαν το Συμβούλιο και η Επιτροπή για να συντάξουν αυτή την πρόταση.
Είναι απολύτως αναγκαίο να ληφθεί απόφαση το Μάρτιο.
Θα ήταν απαράδεκτη μια καθυστέρηση, που θα μπορούσε ίσως να ζημιώσει το ευρώ.
Θα ήταν επίσης μια προδοσία απέναντι στους πολίτες που θα χρησιμοποιήσουν τα νέα, άγνωστα τραπεζογραμμάτια.
Πιστεύεται ιδίως ότι οι παραχαράκτες στρέφονται προς τις χώρες που βρίσκονται εκτός της ζώνης του ευρώ, στις οποίες η γνώση του νέου νομίσματος είναι πενιχρή.
Τα προστατευτικά μέτρα καλύπτουν και αυτές τις χώρες και οι απόψεις τους ελήφθησαν σοβαρά υπόψη.
Θα μπορούσε συνεπώς να χαρακτηριστεί αυτή η πρόταση ως αλληλέγγυα και αμοιβαία, γιατί υπερασπίζεται διαάφορα συμφέροντα και είναι δεσμευτική.
Το Συμβούλιο πρέπει τώρα να συνέλθει και να λάβει απόφαση το Μάρτιο.
Ευχαριστώ τους συναδέλφους που με άκουσαν.
Ευχαριστώ επίσης όσους συνέβαλαν στην ταχεία εξέταση του ζητήματος και ευχαριστώ ιδιαίτερα την Ομάδα του ΕΣΚ.
Κύριε Πρόεδρε, αγαπητοί συνάδελφοι, επιτρέψτε μου πρώτα απ' όλα να συγχαρώ την εισηγήτρια, την κυρία Charlotte Cederschiφld, για τη σύνταξη της παρούσας έκθεσης, η οποία συνιστά μια έξοχη αφετηρία για την ενίσχυση της ποινικής προστασίας από την παραχάραξη ενόψει της εισαγωγής του ευρώ.
Το ευρώ θα τεθεί σε κυκλοφορία την 1η Ιανουαρίου 2002 και έκτοτε θα αποτελεί ένα από τα κυριότερα νομίσματα αποθεματοποίησης σε παγκόσμιο επίπεδο.
Λόγω της σημασίας που θα αποκτήσει σε παγκόσμια κλίμακα, το ευρώ θα είναι ιδιαίτερα εκτεθειμένο στον κίνδυνο παραχάραξης και παραποιήσεων.
Οπότε, το υπό εξέταση σχέδιο απόφασης θεσπίζει ορισμένες ελάχιστες ρυθμίσεις με σκοπό την εναρμόνιση των διατάξεων ποινικού δικαίου που ισχύουν σε αυτό τον τομέα, επιδιώκοντας να καταστήσει απλούστερη και πιο αποτελεσματική την εφαρμογή τους από πλευράς του κάθε κράτους μέλους.
Προβλέπει επιπλέον ότι η προστασία του ευρώ θα υλοποιηθεί πριν ακόμη το νόμισμα τεθεί σε κυκλοφορία, κάτι που έρχεται να καλύψει το νομοθετικό κενό που υπάρχει σε ορισμένα κράτη μέλη.
Θα ήθελα να εκφράσω την πλήρη συμφωνία μου με τη θέση της εισηγήτριας σχετικά με την ανάγκη επέκτασης αυτής της προστασίας και στα εθνικά νομίσματα, τα οποία θα συνεχίσουν να ανταλλάσσονται και μετά την απόσυρσή τους από την κυκλοφορία.
Το κάθε κράτος μέλος θα φροντίσει, κατ' αυτό τον τρόπο, να καθιερώσει αποτελεσματικές και ενδεδειγμένες ποινικές κυρώσεις, οι οποίες θα αποτρέπουν τη διάπραξη των ενεργειών που χαρακτηρίζονται ως αδικήματα στο σχέδιο απόφασης-πλαισίου.
Όσον αφορά την πρόταση για καθιέρωση ενός μέγιστου ορίου για τις στερητικές της ελευθερίας ποινές το οποίο δεν θα είναι κατώτερο των οκτώ ετών, νομίζω ότι δεν θα δημιουργήσει κανένα πρόβλημα στη χώρα μου, που διαβλέπει ήδη το ενδεχόμενο να προχωρήσει σε τροποποίηση της ισχύουσας διάταξης του ποινικού της κώδικα, η οποία ορίζει μέγιστη ποινή πέντε ετών φυλάκισης για τα αδικήματα παραχάραξης νομίσματος.
Από την άλλη μεριά, θα επιθυμούσα να απευθύνω μία έκκληση προς τα ελάχιστα κράτη μέλη που ακόμη διατηρούν επιφυλάξεις, ώστε τις άρουν επιτέλους κατά τρόπο ώστε να καταλήξουμε σε μια απόφαση γι' αυτό το θέμα όσο το δυνατόν πιο σύντομα, όπως επεσήμανε ήδη η εισηγήτρια και για τους λόγους που επικαλέστηκε.
Κύριε Πρόεδρε, με την υποβολή του παρόντος σχεδίου απόφασης-πλαισίου, για πρώτη φορά κατατίθεται μια κοινή πρόταση ποινικού δικαίου που περιλαμβάνει διατάξεις οι οποίες πρέπει να εφαρμόζονται εκ παραλλήλου και στα δεκαπέντε κράτη μέλη.
Διανύουμε έτσι συγκεκριμένα βήματα προς την κατεύθυνση της επίτευξης του στόχου που συνίσταται στην προώθηση και πραγμάτωση της Ευρωπαϊκής Ένωσης ως ένας χώρος ελευθερίας, ασφάλειας και δικαιοσύνης, σύμφωνα με τις κατευθύνσεις που χαράχθηκαν στο Tampere.
- (DE) Κύριε Πρόεδρε, αξιότιμοι συνάδελφοι, δεν χρειάζεται να επαναλάβω όσα είπε η κ. εισηγήτρια, ούτε όσα ήδη ανέλυσε ο συνάδελφος Coelho.
Όλα αυτά ισχύουν και είναι σωστά.
Το ευρώ μπορεί εύκολα να παραχαραχθεί.
Διανύουμε μια επικίνδυνη μεταβατική περίοδο, στην οποία παρατηρείται ένα κατά τη γνώμη μου από ποινική άποψη μοναδικό φαινόμενο στην ιστορία του χρήματος, ότι δηλαδή ένα νόμισμα που δεν υπάρχει ακόμη, που δεν έχει ακόμη κυκλοφορήσει παρά υφίσταται μόνο ως οιονεί νόμισμα, μπορεί ήδη να παραχαραχθεί παρ' όλ' αυτά, επειδή όμως δεν κυκλοφορεί ακόμη ως νόμισμα, το συγκεκριμένο διάστημα η παραχάραξή του δεν μπορεί να θεωρηθεί αξιόποινη πράξη.
Πρόκειται για περιπλεγμένο πρόβλημα.
Μπορεί δηλαδή κάποιος, αν δεν δράσουμε γρήγορα - εδώ έχει δίκιο η συνάδελφος Cederschiφld - να κατασκευάσει από τώρα μερικά πλαστά ευρώ και ενδεχομένως να μη λογοδοτήσει επειδή θα τα θέσει σε κυκλοφορία.
Επιτρέψτε μου να πω εν παρόδω ότι για μερικούς αυτό μπορεί να είναι μια ελκυστική προοπτική.
Τί κάνει λοιπόν η Ευρωπαϊκή Ένωση γι' αυτά; Κάνει πολλά σωστά πράγματα που περιέγραψε η συνάδελφος Cederschiφld.
Το Κοινοβούλιο όμως πρέπει, σε σχέση με όσα μας περιέγραψε η συνάδελφος, να μιλήσει όχι τόσο για το περιεχόμενο της απόφασης πλαίσιο ή για την έκθεση που συνέταξε σχετικά η συνάδελφος Cederschiφld, αλλά περισσότερο για τις διαδικασίες που θα εφαρμοσθούν.
Η διαβούλευση του Κοινοβουλίου από το Συμβούλιο, που είναι με απόσταση το πιο αντιδημοκρατικό θεσμικό όργανο στην Ευρώπη, έγινε με έναν τρόπο που αποτελεί ειρωνία για την έννοια της δημοκρατίας.
Μας μεταβίβασαν ένα κείμενο διαβούλευσης που το κατασκεύαζε το ίδιο το Συμβούλιο για πολύν καιρό, με μερική μόνο επιτυχία - γι' αυτό όμως θα μιλήσω αμέσως μετά.
Τώρα λοιπόν το Κοινοβούλιο καλείται να γνωμοδοτήσει μέσα σε τρεις μήνες για αυτό το πολύπλοκο, δύσκολο και μερικώς ακατανόητο έγγραφο του Συμβουλίου.
Το ότι τώρα μπορούμε να καταλήξουμε σε μια γνωμοδότηση στον χρόνο που ήθελε το Συμβούλιο και κατά συνέπεια στην λήψη απόφασης που έχει προγραμματιστεί για τον Μάρτιο το χρωστάμε μόνο στον τεράστιο ζήλο της συναδέλφου Cederschiφld και στο γεγονός ότι το Κοινοβούλιο δεν έκανε χρήση του δημοκρατικού του δικαιώματος να διεξαγάγει τις διαδικασίες διαβούλευσης σε επαρκή χρόνο και έχοντας στη διάθεσή του όλα τα κείμενα σε όλες τις γλώσσες.
Σε ένα θέμα τόσο σημαντικό όπως η παραχάραξη χρήματος ή η προστασία από αυτήν και η απαραίτητη γι' αυτό εναρμόνιση του ποινικού δικαίου, δεν μπορούμε να εργαζόμαστε τρέχοντας με την ψυχή στο στόμα, όπως ζητάει το Συμβούλιο.
Γι' αυτό θελω να πω εδώ ξεκάθαρα εξ ονόματος της Ομάδας μου ότι συζητήσαμε πολύ με τη συνάδελφο Cederschiφld αν έχει νόημα να εργασθούμε με αυτον τον τρόπο.
Καταλήξαμε στο συμπέρασμα ότι δεν πρέπει, επειδή όμως το αντικείμενο ήταν τόσο σημαντικό, συμφωνήσαμε να δεχθούμε τη διαδικασία όπως είναι.
Χωρίς αμφιβολία, η παρούσα απόφαση πλαίσιο αποτελεί πρόοδο.
Μόνο που η νομική ασφάλεια που κατά βάσιν επιθυμεί το Συμβούλιο δεν επιτυγχάνεται τελικά στην πληρότητά της - αυτό το ανέλυσε ήδη η συνάδελφος Cederschiφld - διότι δεν κατέστη δυνατόν να διορθωθούν τα ελλείμματα στις επιδιωκόμενες ελάχιστες προδιαγραφές, δηλαδή στην ελαχίστη προδιαγραφή του ποινικού κολασμού και κυρίως στην εφαρμογή των ίδιων ποινικών προτύπων σε όλα τα κράτη μέλη - και σε εκείνα που δεν καθιέρωσαν μεν ακόμη το ευρώ, όπου όμως είναι θεωρητικά δυνατόν να γίνει παραχάραξή του.
Ένας λόγος που παραμένουν τα ελλείμματα είναι ότι το Συμβούλιο, όπως συνήθως, δεν μπορεί να ξεπεράσει τις συνήθειές του και προτιμά να εμμείνει και ως προς τη συγκεκριμένη απόφαση πλαίσιο στο επίπεδο της κυβερνητικής συνεργασίας, ειδικά όσον αφορά τον τομέα της δικαστικής συνεργασίας.
Γι' αυτό, θέλω να πω εδώ ότι και αυτή η οδηγία πλαίσιο δεν είναι παρά ένα συμπληρωμα μιας διεθνούς συμφωνίας εξασθενημένης, αφού έχει ηλικία 71 ετών, δηλαδή της συμφωνίας της 20ής Απριλίου 1929 για την καταπολέμηση της κιβδηλείας και του προσαρτημένου σε αυτήν πρωτοκόλλου.
Αυτό σημαίνει πως η νομική βάση που επεξεργαζόμαστε τώρα για την προστασία του ευρώ δεν εντάσσεται εκεί όπου θα ήταν βασικά η θέση της, δηλαδή στον τομέα του κοινοτικού δικαίου, παρά αποτελεί συμπλήρωμα διεθνών συμφωνιών ηλικίας 71 ετών.
Αφήνω την εορταστική συνάθροιση των παρόντων να αποφανθεί για το αν αυτό μπορεί να είναι το μέλλον της δικαστικής συνεργασίας στην Ευρωπαϊκή Ένωση.
Σας ευχαριστώ για την προσοχή που μου χαρίσατε στη διάρκεια του κοινού μας νυχτερινού προγράμματος.
Κύριε Πρόεδρε, η κυκλοφορία του ευρώ θα μπορούσε να αποτελεί μία πολύ ευνοϊκή περίοδο για τους παραχαράκτες.
Πράγματι, οι πολίτες, οι οποίοι θα χάσουν μονομίας όλες τις νομισματικές αναφορές τους, υπάρχει κίνδυνος να αποδειχθούν εύκολη λεία, αποδεχόμενοι συναλλαγές πραγματοποιούμενες με κίβδηλα ευρώ, δεδομένου ότι δεν θα γνωρίζουν καλά ποια είναι τα αληθινά ευρώ.
Είναι, κατά συνέπεια, λογική η ανησυχία του Συμβουλίου και η επιθυμία του για πρόβλεψη κυρώσεων, ιδιαίτερα ποινικών, ικανών να εφαρμοστούν σε όλες τις χώρες της Ευρώπης, για την αντιμετώπιση αυτού του είδους παραβιάσεων.
Βάσει των ανωτέρω, το Συμβούλιο θα μπορούσε βέβαια να είχε αρκεστεί σε ένα απλό ψήφισμα μέσω του οποίου θα προτεινόταν στα κράτη μέλη η θέσπιση εθνικών νόμων για το σκοπό αυτό.
Προσωπικά, θεωρώ ότι κάτι τέτοιο θα ήταν προτιμότερο.
Το Συμβούλιο όμως, επιδεικνύοντας, βέβαια, έλλειψη εμπιστοσύνης στο ζήλο ορισμένων μελών, προτίμησε τη δημιουργία ενός νομοθετικού οργάνου, περισσότερο δεσμευτικού σε ευρωπαϊκό επίπεδο, την απόφαση-πλαίσιο.
Ωστόσο, απ'εδώ ξεκινούν οι δυσκολίες, καθώς το ποινικό δίκαιο πηγάζει από τις εθνικές κυβερνήσεις των κρατών μελών και τη Συνθήκη του Μάαστριχτ, και το Συμβούλιο, προκειμένου να μην φοβηθούν οι ψηφοφόροι, θεωρώντας ότι αναμένονται πολλά από αυτούς, δεν είχε προβλέψει τίποτε το συγκεκριμένο στην περίπτωση αυτή για το ευρώ.
Το σχέδιο απόφασης-πλαισίου που παρουσιάστηκε σήμερα προσπαθεί λοιπόν να καλύψει το κενό αυτό κάνοντας αναφορά στα άρθρα 31ε και 34, παράγραφος 2β της Συνθήκης.
Αυτές όμως οι εγγυήσεις μου φαίνονται ανεπαρκείς.
Το άρθρο 31 δεν προβλέπει ελάχιστους κοινούς κανόνες για τις ποινικές παραβάσεις παρά μόνο για μερικές περιορισμένες περιπτώσεις: οργανωμένο έγκλημα, τρομοκρατία και εμπόριο ναρκωτικών.
Η παραχάραξη δεν συμπεριλαμβάνεται σε αυτές.
Όσον αφορά το Αρθρο 34 της Συνθήκης του Αμστερνταμ, σε αυτό δεν δίνεται παρά μόνο ο ορισμός του νέου όρου, της αποφάσεως-πλαισίου, αυτό όμως, απ'ότι φαίνεται, ισχύει για τις υφιστάμενες αρμοδιότητες της Ένωσης.
Επανερχόμαστε λοιπόν στο προηγούμενο πρόβλημα.
Με άλλα λόγια, το Συμβούλιο δεν κατόρθωσε να δώσει στο κείμενο αυτό μία αξιόπιστη νομική βάση.
Πρόκειται κατά κάποιο τρόπο για μια αναδρομική τιμωρία για την έλλειψη εντιμότητας με την οποία είχε παρουσιάσει τότε το Συμβούλιο στους ψηφοφόρους τη Συνθήκη του Μάαστριχτ.
Θα ήθελα να εκφράσω και έναν γενικότερο προβληματισμό.
Εδώ και αρκετό καιρό, σχεδόν σε κάθε περίοδο συνόδου συζητούσαμε για μία ή περισσότερες εκθέσεις που αφορούσαν κυρίως θέματα για το ευρώ.
Εδώ όμως και ένα χρόνο, έπαψαν να υπάρχουν.
Μόνο μερικές μικρές τεχνικές εκθέσεις, όπως αυτή εδώ σχετικά με την παραχάραξη.
Η ανακοίνωση της Επιτροπής για τους στρατηγικούς στόχους για τα έτη 2000-2005, για την οποία συζητήσαμε αυτή την εβδομάδα, δεν περιλάμβανε απολύτως τίποτα σχετικά με αυτό το ευρύ θέμα, πέραν της υπενθύμισης, σε μία γραμμή, ότι τα κέρματα και τα χαρτονομίσματα σε ευρώ θα κυκλοφορήσουν την 1η Ιανουαρίου 2002. Παρατήρηση πραγματικά ασήμαντη.
Ωστόσο, πολλά σημαντικά προβλήματα δεν έχουν επιλυθεί.
Ας αναφέρουμε για παράδειγμα την ανησυχητική αδιαφορία της κοινής γνώμης, τον καθορισμό στόχων νομισματικής πολιτικής, οι οποίοι περιορίζονται καταχρηστικά αποκλειστικά και μόνο στην καταπολέμηση του πληθωρισμού, την περίεργη σύνδεση ενός νομισματικού συστήματος τύπου ομοσπονδιακού κράτους χωρίς δημοσιονομικό ή φορολογικό ομοσπονδιακό χαρακτήρα, την κατάσταση στην οποία θα βρεθούν, όσον αφορά την ζώνη ευρώ, οι υποψήφιες σήμερα για προσχώρηση χώρες όταν γίνουν μέλη, την πολυπλοκότητα των διεθνών αγορών απέναντι στο νόμισμα αυτό δίχως ομοιογενή κοινή λαϊκή βάση κτλ.
Θα πρέπει επίσης να θυμίσουμε ότι οι επενδυτές, οι οποίοι πούλησαν δολάρια για να αγοράσουν ευρώ, έχασαν 20% από την 1η Ιανουαρίου 1999, 40% αν αγόρασαν ομόλογα και ακόμα και 55%, αν πούλησαν γιέν για να αγοράσουν ευρώ; Για αυτούς τους δύστυχους επενδυτές, κ. Πρόεδρε, ακόμα και τα πραγματικά ευρώ είναι ψεύτικα.
Πρόκειται για τεράστια προβλήματα, τα οποία όμως φαίνεται ότι αποτελούν ταμπού στην αίθουσα αυτή.
Θα ήθελα να συνεχίσω την κουβέντα από εκεί που σταμάτησε ο προηγούμενος ομιλητής.
Υπάρχουν ορισμένα θεμελιώδη θέματα τα οποία χρήζουν αντιμετώπισης, διότι το σημείο αφετηρίας είναι βέβαια ότι η κατάρτιση νομικών πλαισίων αποτελεί εθνική υπόθεση.
Το ποινικό δίκαιο διέπεται από την πολιτισμική παράδοση της εκάστοτε κοινωνίας και είναι εξαιρετικά δύσκολο να καταλήξουμε σε κοινούς ορισμούς ως προς την κατανόηση αυτών των δικονομικών θεμελιωδών όρων.
Εκτιμώ την εργασία της κυρίας Cederschiφld και θα ήθελα να ξεκινήσω από την αναζήτησή της - σε συνάρτηση με τη Σύνοδο Κορυφής του Τάμπερε -κοινών όρων και κοινών κανόνων για το τι είναι ποινικά κολάσιμο και ποιες κοινές κυρώσεις μπορούν να θεσπιστούν.
Η κυρία Cederschiφld θα ήθελε να επεξεργαστεί τις εν λόγω κυρώσεις από κοινού, με απώτερο στόχο να δημιουργηθεί ένα συνεκτικό ποινικό σύστημα για τις παραβιάσεις που άπτονται ειδικά της ΕΕ.
Το πρόβλημα ωστόσο είναι ότι δεν υπάρχει νομική βάση για κάτι τέτοιο και μάλιστα για πολύ καλούς λόγους, διότι η κατάρτιση ποινικού πλαισίου αποτελεί εθνική αρμοδιότητα.
Επ' αυτού θα ήθελα θέσω την ακόλουθη ερώτηση στους εκπροσώπους της Επιτροπής και του Συμβουλίου: Είναι επαρκής η νομική βάση που επικαλείστε; Όπως αντιλαμβάνομαι εγώ τα πράγματα υπερβαίνει κατά πολύ και βρίσκεται σε καταφανή σύγκρουση με το άρθρο 34, παράγραφος 2, β, όπου θεσπίζεται η βάση για τις λεγόμενες αποφάσεις-πλαισίου, οι οποίες είναι δεσμευτικές για τα κράτη μέλη όσον αφορά τους στόχους αλλά όπου εναπόκειται στις εθνικές αρχές να αποφασίσουν τη μορφή και τα μέσα για την εφαρμογή τους.
Αυτό που είναι χαρακτηριστικό του παρόντος σχεδίου απόφασης-πλαισίου είναι φυσικά ότι καθορίζονται λεπτομερώς οι υποχρεώσεις των κρατών μελών, ότι δεν υπάρχει καμία ελευθερία επιλογής όσον αφορά τα μέσα εφαρμογής.
Κατά τη γνώμη μου δε, αυτό αντιβαίνει τα πλαίσια της νομικής βάσης.
Θα ήθελα να έχω μια απάντηση από την Επιτροπή και το Συμβούλιο, διότι το θεωρώ αυτονόητο πως το άρθρο 31 δεν παρέχει νομική βάση.
Κύριε Πρόεδρε, κυρία Επίτροπε, θα ήθελα αρχίζοντας να συγχαρώ θερμά την εισηγήτρια, να την ευχαριστήσω και να υπογραμμίσω ότι στην έκθεσή της δεν επιδοκίμασε μόνο το σχέδιο της απόφασης πλαίσιο, αλλά πρότεινε επίσης μερικές τροποποιήσεις, που μνημονεύθηκαν και στις διάφορες παρεμβάσεις, που συνιστούν συμπλήρωση και βελτίωση του κειμένου και δεν μπορούμε να τις αναλύσουμε όλες τώρα.
Το ζητούμενο είναι να συνεχιστεί οπωσδήποτε η επιτυχία του ευρώ και πρέπει να κάνουμε τα πάντα προκειμένου η επιτυχία αυτή να μην παραβλαφθεί ή αμφισβητηθεί εξ αιτίας της λήψης ανεπαρκών μέτρων κατά της παραχάραξης - γνωρίζουμε ότι έχουν γίνει πρώτες προσπάθειες παραχάραξης.
Επισημάναμε όλοι ότι η φάση αυτή της προσαρμογής σημαίνει και ανασφάλειες και κινδύνους.
Κατά συνέπειαν, παράλληλα με την εργασία για την καταπολέμηση της παραχάραξης και την κανονική εφαρμογή των διατάξεων, πρέπει φυσικά να παίξει σημαντικό ρόλο και η προγραμματισμένη εκστρατεία ενημέρωσης, με την οποία θα πρέπει να ασχοληθούμε εντατικά στο μέλλον.
Πρόκειται όμως και για ζητήματα συνεργασίας.
Χρειαζόμαστε έναν επακριβή ορισμό των αρμοδιοτήτων της ΕΚΤ, των εθνικών Κεντρικών Τραπεζών, της Επιτροπής και της Europol σχετικά με όλα τα θέματα που αφορούν την παραχάραξη του ευρώ.
Ακόμη, αναρωτιέμαι μήπως θα ήταν αναγκαία η δημιουργία ενός διοργανικού ή κοινοτικού συμβουλίου που θα ήταν αρμόδιο για τον συντονισμό της συνεργασίας.
Με αυτό σχετίζεται και η δημιουργία ενός συστήματος έγκαιρης προειδοποίησης που θα εργάζεται σε εικοσιτετράωρη βάση, καθώς και η δημιουργία κοινού συστήματος πληροφοριών για την ταχεία ανταλλαγή στοιχείων μεταξύ των αρμοδίων αρχών.
Μαζί με την έκθεση, την οποία επικροτούμε, αναδύθηκαν πολλά ερωτήματα που πρέπει να αποσαφηνισθούν.
Ελπίζω ότι η συζήτηση που διεξάγουμε εδώ θα φέρει μερικές ακόμη διευκρινίσεις.
Κύριε Πρόεδρε, αξιότιμη εισηγήτρια, αξιότιμοι βουλευτές, πόσο ασφαλές είναι το ευρώ; Την ερώτηση αυτήν τη θέτει πολύ συχνά ο πληθυσμός.
Είναι φυσικό ότι η συγκεκριμένη ερώτηση θα τίθεται όλο και πιο πιεστικά καθώς θα πλησιάζει η 1η Ιανουαρίου 2002, η ημερομηνία που θα τεθεί σε κυκλοφορία το ευρώ.
Γιατί το ερώτημα πόσο ασφαλές είναι το ευρώ δεν αφορά μονάχα τη σταθερότητα του νομίσματος και την εξωτερική αξία του, αλλά και το θέμα της προστασίας του ευρώ από παραχάραξη.
Κι αυτό απασχολεί τον πληθυσμό, γιατί όπως δικαιολογημένα ειπώθηκε, το νόμισμα αυτό είναι κάτι νέο για τους πολίτες, τόσο ως προς την εμφάνισή του όσο και ως προς την χρησιμοποίησή του.
Φυσικά, για τους πολίτες των κρατών μελών θα είναι επίσης κάτι νέο το γεγονός ότι το νόμισμά τους ισχύει σε μια τόσο μεγάλη περιοχή και θα είναι κορυφαίο νόμισμα ακόμη και πέρα από τα σύνορα της Ευρώπης.
Ο κόσμος θα πρέπει πρώτα να τα συνηθίσει όλ' αυτά.
Έτσι, είναι φανερό ότι θα τεθεί το ερώτημα τί κάνει η ΕΕ για να διασφαλίσει ότι δεν θα παραχαράσσεται το ευρώ.
Αυτό είναι το θέμα μας τώρα, σε μια ώρα τόσο προχωρημένη.
Βασικά είναι αληθινά ένα ζήτημα που αγγίζει τον πολίτη.
Κατά συνέπειαν, είναι λυπηρό που συζητείται τόσο αργά, αλλά έτσι πρέπει να γίνει.
Είναι αυτονόητο ότι η ΕΚΤ ασχολείται από πολύν καιρό με το θέμα αυτό.
Η Κεντρική Τράπεζα είναι άλλωστε υπεύθυνη για την τεχνική ασφάλεια ως προς την παραχάραξη.
Όπως ήδη επισημάνθηκε, η Επιτροπή εξέδωσε το καλοκαίρι του 1998 μία ανακοίνωση στην οποία απαριθμεί τους διάφορους τομείς όπου είναι απαραίτητη η λήψη μέτρων, συγκεκριένα τους τομείς της πληροφόρησης, της μετεκπαίδευσης - ένα ουσιαστικό σημείο - της συνεργασίας μεταξύ των κρατών της ζώνης του ευρώ και πέρα από αυτήν και φυσικά της συνεργασίας στον τομέα των ποινικών μέτρων.
Αυτό είναι το ζητούμενο στην παρούσα απόφαση πλαίσιο.
Κυρία εισηγήτρια, θα ήθελα να σας ευχαριστήσω θερμά εξ ονόματος της Επιτροπής και κυρίως θα ήθελα να ευχαριστήσω και το Κοινοβούλιο που δέχθηκε να γνωμοδοτήσει σε τόσο σύντομο χρονικό διάστημα.
Το εκτιμώ πολύ αυτό.
Η απόφαση πλαίσιο στοχεύει στη χρησιμοποίηση του ίδιου ορισμού των αδικημάτων παραχάραξης από όλα τα κράτη μέλη.
Φυσικά, πάντοτε η πρώτη προϋπόθεση είναι η χρησιμοποίηση των ίδιων ορισμών, για να καταστεί γενικά δυνατόν να είναι και ο τρόπος δράσης ο ίδιος. Όπως τονίστηκε, το κύριο ζητούμενο είναι η διασφάλιση της προστασίας του ευρώ πριν από την κυκλοφορία του.
Φυσικά, η Επιτροπή αισθάνεται επίσης ευγνωμοσύνη επειδή με την γρήγορη απόφαση του Ευρωπαϊκού Κοινοβουλίου - και ελπίζω ότι θα γίνει έτσι - θα μπορέσει να τεθεί σύντομα εν ισχύι και η απόφαση πλαίσιο, προκειμένου να μπορέσει να αρχίσει η σταδιακή εφαρμογή της.
Η Επιτροπή θα υποβάλει άλλωστε, όπως της ζητήθηκε, έκθεση μέσα στο πρώτο εξάμηνο του επομένου έτους σχετικά με την κατάσταση ως προς τη μεταφορά στα κράτη μέλη και το αν πραγματικά οι σχετικές ενέργειες ανταποκρίνονται με τη σοβαρότητα του ζητήματος.
Υπογραμμίστηκε ότι η απόφαση πλαίσιο είναι απόφαση του τομέα του ποινικού δικαίου.
Κατά συνέπειαν πρέπει κανείς να εκτιμήσει αυτήν την καινοτομία, αυτό το βήμα, ακόμη κι αν εσείς, κύριε Schulz, επισημάνατε ότι το βήμα αυτό δεν είναι στο σύνολο του και πολύ θαρραλέο, αφού αποτελεί συμπλήρωση εκείνης της αρκετά παλιάς συμφωνίας.
Σχετικά με την ερώτησή σας αν η Επιτροπή νομίζει πως η απόφαση πλαίσιο διαθέτει επαρκή νομική βάση σύμφωνα με τη Συνθήκη, σας απαντώ ότι η Επιτροπή είνα της γνώμης ότι εδώ εφαρμόζεται η σωστή νομική βάση.
Στη συνέχεια βέβαια η απόφαση πλαίσιο θα πρέπει να συμπληρωθεί με περαιτέρω νομικές πράξεις.
Η Επιτροπή θα υποβάλει πρόταση κανονισμού για τη συνεργασία όλων των αρμοδίων αρχών και για τη συνεργασία με την Europol.
Στην πρόταση θα προβλέπεται η υποχρέωση συνεργασίας και θα καθιερώνεται η υποχρέωση των εθνικών αρχών να γνωστοποιούν στην Europol τα περιστατικά παραχάραξης και να αποστέλλουν στην ΕΚΤ για αναγνώριση και ταξινόμηση το πλαστό χρήμα που έχει κατασχεθεί.
Σχετικά με τον συντονισμό των διαφόρων δράσεων: από τις αρχές του 1998 η Επιτροπή και τώρα στη συνέχεια η OLAF συνεργάζεται με τους αντίστοιχους εμπειρογνώμονες των κρατών μελών, της ΕΚΤ και της Europol προκειμένου να μπορέσουν να αντιμετωπίσουν από πριν αποτελεσματικά τις ενδεχόμενες παραχαράξεις του ευρώ.
Ακόμη, πριν από μερικές εβδομάδες υποβλήθηκε από την Επιτροπή - εσείς, κ. Karas το επισημάνατε προ ολίγου - πρόταση για εκστρατεία ενημέρωσης για το ευρώ, για την οποία διατίθενται ούτε λίγο ούτε πολύ 32 εκατ. ευρώ.
Πρόκειται για ένα ποσόν που μπορεί να διατεθεί με μεγάλη αποτελεσματικότητα, δηλαδή για ένα μεγάλο ποσόν, και φυσικά ένα σημαντικό μέρος αυτής της ενημερωτικής εκστρατείας θα αποτελεί η προστασία του ευρώ από την παραχάραξη.
Πιστεύω ότι η συζήτηση αυτή που γίνεται λίγο πριν από τα μεσάνυχτα θα βοηθήσει όλους τους παραχαράκτες, που πιστεύουν ότι η ώρα αυτή είναι η δική τους ώρα επειδή η ΕΕ δεν αγρυπνά, να καταλάβουν το λάθος τους!
Ευχαριστώ πολύ, κυρία Επίτροπε Schreyer.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 23.50)
Έγκριση των συνοπτικών πρακτικών της προηγούμενης συνεδρίασης
. Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, στα χθεσινά συνοπτικά πρακτικά θα πρέπει να έχουν καταχωρηθεί, όπως είναι φυσικό, ομιλίες που αναφέρονται σε μια λεγόμενη «δήλωση του Στρασβούργου», που φιλοδοξεί να εμπλέξει το Ευρωπαϊκό Κοινοβούλιο σε μερικές σκέψεις που, κατά γράμμα, θα οδηγούσαν στο συμπέρασμα ότι ο υποφαινόμενος βουλευτής του Ευρωπαϊκού Κοινοβουλίου είναι ναζιστής.
Η δήλωση - που, όπως αναφέρω, εμπλέκει το Ευρωπαϊκό Κοινοβούλιο, παρ' όλο που δεν υπήρξε τέτοια δήλωση ενώπιον του Ευρωπαϊκού Κοινοβουλίου - αποτελεί απαράδεκτο χειρισμό.
Ευχαριστώ την Πρόεδρο, την κ. Fontaine, που εχθές κιόλας πήρε θέση, διαψεύδοντας την εμπλοκή του Σώματος.
Σε αυτή τη δήλωση, κύριε Πρόεδρε, πέραν του ότι γίνεται απαξιωτική αναφορά με το να αποκαλούνται ναζιστές το Εθνικιστικό Βασκικό Κόμμα, ο Eusko Alkartasuna και η δημοκρατική κυβέρνηση της Χώρας των Βάσκων, που τηρούν μια στάση που σε άλλη περίπτωση, αυτή της Ιρλανδίας, βραβεύτηκε μάλιστα με το Νόμπελ Ειρήνης, καθυβρίζονται εκπρόσωποι ευρωπαίων πολιτών - όπως στην περίπτωσή μου: εκπροσωπώ ένα κομμάτι της κοινωνίας της Γαλικίας - με το να λέγεται ότι είμαστε πιο επικίνδυνοι από τον ναζισμό και καθυβρίζονται σχηματισμοί πέρα για πέρα δημοκρατικοί, με δεκαετίες ιστορίας, σε ένα απαράδεκτο παραλήρημα που παίρνω το θάρρος να καταδικάσω αυτή τη στιγμή.
Παρακαλώ, σε κάθε περίπτωση, να ακουστούν τα λόγια μας, διότι δεν μπορεί να εμπλέκεται κατ' αυτόν τον τρόπο το Ευρωπαϊκό Κοινοβούλιο σε ένα παραλήρημα που χαρακτηρίζω σαφώς απαράδεκτο.
. Ευχαριστώ, κύριε Nogueira, για την διευκρίνισή σας.
Υπενθυμίζω ότι οι ερωτήσεις σε σχέση με τα συνοπτικά πρακτικά πρέπει να αναφέρονται στα συνοπτικά πρακτικά.
Εν πάση περιπτώσει, για τους συναδέλφους που δεν γνωρίζουν τη θέση της Προέδρου, θα διαβάσω την επίσημη ανακοίνωση και έτσι θα καταχωρηθεί επίσης στα σημερινά συνοπτικά πρακτικά:
"Την 17η Φεβρουαρίου, η κ. Nicole Fontaine, Πρόεδρος του Ευρωπαϊκού Κοινοβουλίου δέχτηκε κατόπιν αιτήματός τους, τους εκπροσώπους του Φόρουμ Ermua.
Οι ισπανοί αντιπρόεδροι του Ευρωπαϊκού Κοινοβουλίου εκπροσωπήθηκαν στη συνάντηση αυτή.
Στο τέλος αυτής της συνάντησης, οι εκπρόσωποι αυτού του Φόρουμ επέδωσαν στην Πρόεδρο ένα κείμενο με τίτλο "Δήλωση του Στρασβούργου" για το οποίο διευκρινίζει ότι δεν μπορεί με κανέναν τρόπο να προσυπογράψει τους όρους που χρησιμοποιεί.
Στρασβούργο, 17 Φεβρουαρίου"..
Κατά συνέπεια, θεωρώ ότι διευκρινίστηκε πλήρως το θέμα.
Κύριε Πρόεδρε, σχετικά με την ψηφοφορία της τροπολογίας 5 της έκθεσης Swoboda ζητώ μια διόρθωση στα συνοπτικά πρακτικά.
Παρακαλώ να σημειώσετε ότι οι κ.κ. Michel Raymond, Jean Saint-Josse και εγώ, καταψηφίσαμε αυτή την τροπολογία.
. Σημειώνεται και θα καταγραφεί στα συνοπτικά πρακτικά.
Κύριε Πρόεδρε, δεν θα αναφερθώ άμεσα στα συνοπτικά πρακτικά, αλλά σε μία ανακοίνωση που έγινε σήμερα, δηλαδή το γεγονός ότι ακυρώθηκε τώρα η ανοικτή σε όλους τους βουλευτές Διάσκεψη των Προέδρων, η οποία προβλεπόταν για τις 23 Φεβρουαρίου.
Θα πρέπει να διερωτηθούμε σοβαρά για τη χρησιμότητα των συνεδριάσεων αυτών υπό αυτή τη μορφή.
Έχω την αίσθηση ότι η συνεδρίαση αυτή αποτελεί μία ακόμα υποχρεωτική άσκηση, την οποία ολοκληρώνουμε πάλι εμείς εδώ.
Αυτό που μαθαίνουμε από αυτές μπορούμε κάλλιστα να το διαβάσουμε και στις εφημερίδες.
Αυτό είναι πιο αποδοτικό, και δεν μου αρέσει να συντομεύονται επανειλημμένα λόγω της παρεμβολής παρόμοιων παραστάσεων που διοργανώνουμε εμείς εδώ οι ημερήσιες διατάξεις, οι οποίες, ούτως ή άλλως, είναι ήδη υπερπλήρεις στις διάφορες επιτροπές.
Ζητώ λοιπόν να εξεταστεί μήπως θα πρέπει να καταργηθούν πλήρως, και μάλιστα οριστικά.
. Κύριε Bφsch, σημειώνω την παρατήρησή σας, προφανώς, όμως, η διεξαγωγή αυτού του είδους Διασκέψεων των Προέδρων ανοικτών σε όλους τους βουλευτές γίνεται κατόπιν αίτησης των βουλευτών, προκειμένου να μπορούν να συμμετάσχουν σε μερικές από αυτές.
Σίγουρα θα έπρεπε να είμαστε πιο επιλεκτικοί.
Εν πάση περιπτώσει, το Προεδρείο θα μελετήσει την πρότασή σας.
(Εγκρίνονται τα συνοπτικά πρακτικά)
ΨΗΦΟΦΟΡIΕΣ
Κύριε Πρόεδρε, ζητάμε να προηγηθεί η τελευταία φράση της τροπολογίας 2 που αναφέρει: «καλεί επίσης τα κράτη μέλη να προάγουν τον τουρισμό των ατόμων της τρίτης ηλικίας», εισάγοντάς την στην παράγραφο 25, που ασχολείται ειδικά με τον κοινωνικό τουρισμό, στο τέλος της φράσης «ο τουρισμός για τις οργανωμένες κοινωνικές ομάδες».
Πιστεύουμε ότι αυτή η συγκεκριμένη θέση είναι πιο σωστή και πιο χρήσιμη.
Κύριε Πρόεδρε, μία από τις θεμελιώδεις αρχές της συνεργασίας στην Ευρωπαϊκή Ένωση είναι η αρχή της επικουρικότητας.
Είναι καιρός να διασφαλιστεί ο σεβασμός αυτής της αρχής και να δημιουργηθεί ένα σύστημα που θα καθιστά σαφέστερο το πεδίο αρμοδιοτήτων της ΕΕ.
Μια επίκριση που συχνά διατυπώνεται κατά της ΕΕ, και που είναι εν μέρει δικαιολογημένη, είναι ότι ασχολείται με όλο και περισσότερους τομείς.
Ένας τέτοιος τομέας είναι ο τουρισμός ο οποίος εκ φύσεως είναι ως επί το πλείστον εθνικός τομέας.
Για το λόγο αυτόν, η πολιτική που ακολουθείται στον τομέα του τουρισμού πρέπει να ασκείται ουσιαστικά σε εθνικό, περιφερειακό και τοπικό επίπεδο.
Ο τουρισμός είναι σημαντικός παράγοντας απασχόλησης και συνεπώς μπορεί να παίξει συγκεκριμένο ρόλο στο πλαίσιο της συνδρομής των οικονομικά ασθενέστερων περιοχών εκ μέρους της ΕΕ.
Ακόμη κι αν ισχύει αυτό, η συνεργασία πρέπει ωστόσο να πραγματοποιείται σύμφωνα με την αρχή της επικουρικότητας.
Ο τουρισμός μπορεί να έχει και αρνητικές επιπτώσεις στο περιβάλλον. Πρέπει συνεπώς να χαράξουμε μια στρατηγική για τον περιορισμό των αρνητικών επιπτώσεων.
Ωστόσο, αυτό μπορεί και πρέπει να γίνει στο πλαίσιο της περιβαλλοντικής πολιτικής.
Στην έκθεση εκφράζεται λύπη για την απουσία νομικής βάσης για την πολιτική τουρισμού.
Εμείς οι σουηδοί χριστιανοδημοκράτες πιστεύουμε ότι δεν πρέπει να υπάρχει τέτοια νομική βάση, επειδή πιστεύουμε ότι πρόκειται για ένα ζήτημα το οποίο αφορά την ΕΕ σε πολύ μικρό βαθμό.
.
(DA) Ο τουρισμός αποτελεί ουσιαστικό τρόπο για την αλληλοκατανόηση των λαών και σημαντικό τμήμα της αγοράς εργασίας το οποίο οφείλουμε να προωθήσουμε και να επισπεύσουμε.
Είναι ανυπολόγιστης σημασίας να αποκτήσει ο λαός της Ευρώπης, καθώς και ο υπόλοιπος κόσμος, τη δυνατότητα να βιώσουν πώς διαφορετικοί λαοί ζουν τη ζωή τους και πώς οργανώνουν την κοινωνία τους.
Η πολιτική τουρισμού παρ' όλα αυτά δεν είναι κάτι που πρέπει να σχεδιαστεί ή να αποφασιστεί από το Ευρωπαϊκό Κοινοβούλιο ή από την ΕΕ εν γένει.
Κατά συνέπεια καταψηφίζω την πρόταση.
Κύριε Πρόεδρε, πριν αρχίσει η συζήτηση, θα ήθελα μονάχα να στηλιτεύσω, ως ιταλός βουλευτής - και πιστεύω ότι μιλώ εξ ονόματος όλων των ιταλών βουλευτών - τη θέση που πήρε χτες ο γερμανός Καγκελάριος, ο οποίος αναμίχθηκε σε εσωτερικά θέματα της Ιταλίας, απειλώντας με παρέμβαση της Ευρώπης στην περίπτωση που θα συμπεριλαμβάνονταν στην κυβέρνηση της Ιταλίας νεοφασιστικοί σχηματισμοί.
Ευτυχώς η ιταλική κυβέρνηση και ο Πρόεδρος της Δημοκρατίας παρενέβησαν - και το ίδιο θα κάνει σήμερα και ο Πρέσβης της Ιταλίας στη Γερμανία - καλώντας το γερμανό Καγκελάριο να μην αναμιγνύεται σε εσωτερικές υποθέσεις της Ιταλίας, αφού δεν υπάρχουν νεοφασιστικοί σχηματισμοί που να είναι υποψήφιοι για την κυβέρνηση.
Ευχαριστούμε τον Πρόεδρο της Δημοκρατίας, ευχαριστούμε την κυβέρνηση και όλες τις πολιτικές δυνάμεις που παρενέβησαν και καλούμε, και από την Αίθουσα αυτή, το γερμανό Καγκελάριο να μην αναμιγνύεται σε εσωτερικές υποθέσεις της Ιταλίας.
. Ο κ. Tajani θα παραδεχθεί ότι είναι κάπως δύσκολο να κατανοήσω τη σχέση της παρέμβασής του με τις προτάσεις επί της διαδικασίας, αντιλαμβάνομαι όμως τον πολιτικό χαρακτήρα της.
Περνάμε στη συζήτηση αυτή καθαυτή και δίνω αμέσως τον λόγο στον κ. Monti, εξ ονόματος της Επιτροπής.
Ευρωπαϊκές ταχυδρομικές υπηρεσίες
. Η ημερήσια διάταξη προβλέπει τη συζήτηση της προφορικής ερώτησης (Β5-0010/2000) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, προς την Επιτροπή, σχετικά με τις ευρωπαϊκές ταχυδρομικές υπηρεσίες.
- (IT) Κύριε Πρόεδρε, η πρόταση της Επιτροπής σχετικά με το περαιτέρω, ελεγχόμενο και σταδιακό, άνοιγμα της αγοράς των ταχυδρομικών υπηρεσιών στον ανταγωνισμό, καθυστέρησε κυρίως εξ αιτίας της αναδιοργάνωσης των υπηρεσιών και της ανακατανομής αρμοδιοτήτων στην Επιτροπή, καθώς και της ανάγκης να επανεξετάσει αυτά τα προβλήματα η νέα Επιτροπή.
Όσον αφορά τα διάφορα ψηφίσματα του Κοινοβουλίου που αφορούν τον τομέα των ταχυδρομικών υπηρεσιών, ο συνάδελφός μου, ο Επίτροπος Bolkestein, έχει ήδη απαντήσει στις κυριότερες παρατηρήσεις κατά τη διάρκεια των ακροάσεων που οργανώθηκαν πέρυσι από το Κοινοβούλιο.
Επιπλέον, όσον αφορά τη διαβούλευση με το Κοινοβούλιο, ο Επίτροπος Bolkestein θα συναντήσει, την επόμενη Δευτέρα, την Επιτροπή Περιφερειακής Πολιτικής, Μεταφορών και Τουρισμού του Κοινοβουλίου.
Οι μελέτες απεστάλησαν στην επιτροπή αυτή το Σεπτέμβριο του 1999, καθώς και στους βουλευτές που τις ζήτησαν, και εξακολουθούν άλλωστε να είναι διαθέσιμες.
Τις μελέτες αυτές μπορεί επίσης κανείς να τις συμβουλευτεί και στην ιστοσελίδα Internet της Επιτροπής.
Είμαι βέβαιος ότι ο Επίτροπος Bolkestein θα δώσει τη δέουσα προσοχή σε όλες τις παρατηρήσεις του Κοινοβουλίου.
Η Επιτροπή, κύριε Πρόεδρε, είναι βαθιά πεπεισμένη για την ανάγκη να υπάρξει μια νέα πρόταση σχετικά με την περαιτέρω ανάπτυξη και εξέλιξη του τομέα των ταχυδρομικών υπηρεσιών.
Εξάλλου, η υποβολή μιας πρότασης αποτελεί νομική υποχρέωση.
Είμαι σε θέση να διαβεβαιώσω ότι ο Επίτροπος Bolkestein έχει πραγματικά την πρόθεση να παρουσιάσει μια τέτοια πρόταση στην Επιτροπή, για να τη διαβιβάσει στο Κοινοβούλιο και στο Συμβούλιο, μέσα στο πρώτο εξάμηνο του έτους.
Η Επιτροπή φιλοδοξεί πάντα ότι η επόμενη φάση θα υλοποιηθεί κατά την προκαθορισμένη ημερομηνία που είναι η 1η Ιανουαρίου του 2003.
Η πρόταση θα λάβει υπόψη της τις μελέτες που έχουν πραγματοποιηθεί, και ιδιαίτερα την ανάγκη να εξασφαλιστεί η καθολικότητα της υπηρεσίας, η ανάπτυξη αποτελεσματικών μέσων προστασίας για τους καταναλωτές, η δημιουργία ενός κλίματος ευνοϊκού για νέες θέσεις εργασίας και η επίλυση των προβλημάτων που σχετίζονται με τον ανταγωνισμό.
Ενόψει του περαιτέρω εκσυγχρονισμού και βελτίωσης των ταχυδρομικών υπηρεσιών σε ολόκληρη την Ένωση με την εισαγωγή νέων τεχνολογιών, θα εξεταστεί και ο ρόλος της διεύρυνσης της αγοράς σε σχέση με τις πιθανές ωφέλειες για τον τομέα στο σύνολό του.
Η πρόταση, όταν θα υποβληθεί, θα λάβει υπόψη τις απόψεις που εξέφρασαν τα κράτη μέλη, το Κοινοβούλιο, οι χρήστες, οι φορείς παροχής καθολικών υπηρεσιών, οι ανταγωνιστές τους και τα άλλα ενδιαφερόμενα μέρη, με τους οποίους διεξήχθησαν εξαντλητικές διαβουλεύσεις.
Ο στόχος είναι η εγγύηση της καλής λειτουργίας της εσωτερικής αγοράς των ταχυδρομικών υπηρεσιών προς το συμφέρον των καταναλωτών και των επιχειρήσεων ολόκληρης της Ένωσης.
. Κύριε Markov, θα σας δοθούν λίγα λεπτά σε πέντε έξι λεπτά.
Θα σας παρακαλούσα να μην διακόπτετε τους συναδέλφους σας.
Κύριε Πρόεδρε, εδώ υπάρχει ένα μυστήριο.
Τί απέγινε η οδηγία για τις Ταχυδρομικές Υπηρεσίες που είχαμε ψηφίσει στις 15 Δεκεμβρίου 1997; Από τότε, η Επιτροπή τηρεί σιγήν ιχθύος.
Λυπάμαι που ο Επίτροπος που είναι σήμερα εδώ είναι ο κ. Monti, γιατί τον συμπαθώ πολύ.
Είναι ένας φιλόπονος Επίτροπος που εργάζεται σκληρά.
Είναι κρίμα που δεν μπορώ να πω το ίδιο για ορισμένους από τους συναδέλφους του.
Στο διάστημα αυτό δεν σημειώθηκε καμία πραγματική πρόοδος σχετικά με την οδηγία για τις Ταχυδρομικές Υπηρεσίες.
Ο Επίτροπος Monti δήλωσε ότι αυτό οφείλεται εν μέρει στην οργάνωση και ανακατανομή αρμοδιοτήτων.
Αυτό όμως συνέβη πρόσφατα.
Η παλιά Επιτροπή είχε στη διάθεσή της κάτι παραπάνω από ένα χρόνο και θα μπορούσε να έχει κάνει κάποιες εργασίες στο διάστημα αυτό.
Πραγματικά, δεν έχουμε προχωρήσει πάρα πολύ.
Πάντως, αφού παρευρίσκεται ο Επίτροπος Monti, θα ήθελα να μεταφέρει ένα μήνυμα στον Επίτροπο Bolkestein και να του πει ποιο ήταν το ζητούμενο στην οδηγία για τις Ταχυδρομικές Υπηρεσίες.
Ήταν η σταδιακή ελευθέρωση, η εγγυημένη παροχή μιας καθολικής υπηρεσίας σε προσιτή τιμή, ήταν να παραμείνει η διαφήμιση δια του ταχυδρομείου και η διασυνοριακή ταχυδρομική υπηρεσία στον αποκλειστικό τομέα.
Πρόκειται για θέματα που ήταν θεμελιώδη στην εν λόγω έκθεση και που θα πρέπει να παραμείνουν θεμελιώδη και σε κάθε επόμενη οδηγία.
Η ταχυδρομική υπηρεσία δεν μας χρειάζεται μόνο τα Χριστούγεννα, αλλά σε ολόκληρη τη ζωή μας.
Στην περιοχή της Σκωτίας από την οποία κατάγομαι είναι κάτι πολύ περισσότερο από μια απλή ταχυδρομική υπηρεσία.
Είναι αυτό που διατηρεί τις κοινότητες σε επαφή.
Η ταχυδρομική υπηρεσία είναι ταυτόχρονα το λεωφορείο της συγκοινωνίας, η κοινωνική υπηρεσία και ο γιατρός.
Αν αφήσουμε να καταλήξουν οι ταχυδρομικές υπηρεσίες στην πλήρη ιδιωτικοποίηση, τότε θα χάσουμε όλα αυτά τα πράγματα και πολλές από τις τοπικές κοινότητές μας - ψηφίσαμε προηγουμένως σχετικά με τον τουρισμό - θα χάσουν την τουριστική τους εμπορική κίνηση, αφού θα είναι πια αποκομμένες.
Οι ταχυδρομικές υπηρεσίες είναι σημαντικές.
Αυτό το μήνυμα πρέπει να μεταφερθεί στην Επιτροπή σήμερα και η Επιτροπή πρέπει να το ακούσει.
Κύριε Πρόεδρε, είμαστε υπέρ της ελευθέρωσης των ταχυδρομικών υπηρεσιών στην Ευρωπαϊκή Ένωση.
Αυτό βεβαίως πρέπει να έχει σαν πρώτο αποτέλεσμα την καλύτερη εξυπηρέτηση των πελατών.
Αυτό επιδιώκουμε και αυτός πρέπει να είναι και ο τελικός στόχος.
Η ελευθέρωση άρχισε επειδή επικρατούσαν αμφιβολίες σχετικά με τη διάρθρωση των ταχυδρομικών υπηρεσιών, σχετικά με την αξία ενός μονοπωλίου.
Είναι η διάρθρωση ενός μονοπωλίου αρκετά ευέλικτη σε μια αγορά όπου η ζήτηση και η γενική κατάσταση μπορεί να αλλάζει πάρα πολύ γρήγορα επειδή, για παράδειγμα, οι άνθρωποι θα χρησιμοποιήσουν σε πολύ μεγαλύτερη κλίμακα ηλεκτρονικά μέσα πληροφοριών; Συνεπώς το ερώτημα είναι το εξής: ποιους όρους πρέπει να θέσουμε σε ένα μονοπώλιο ή σε μια υπηρεσία η οποία ελέγχεται από ένα μονοπώλιο;
Τα περισσότερα κράτη μέλη αντέδρασαν και χαίρομαι ιδιαιτέρως που διαπιστώνω ότι στη χώρα μου η νέα κυβέρνηση ανέλαβε να κάνει κάτι που έπρεπε να έχει γίνει εδώ και πολύ καιρό και που τα βελγικά ταχυδρομεία και η κυβέρνηση της χώρας θεσπίζουν μέτρα έτσι, ώστε τα ταχυδρομεία να είναι έως το 2003 τουλάχιστον κατά ένα μέρος έτοιμα να αντιμετωπίσουν τον ανταγωνισμό.
Ως νέος βουλευτής προσπαθώ να εξοικειωθώ με το θέμα και οφείλω να ομολογήσω ότι αυτό μου προξενεί μεγάλες δυσκολίες.
Βρήκα μερικές μελέτες που είχαν διενεργηθεί κατ' εντολήν της Ευρωπαϊκής Επιτροπής, ταυτόχρονα όμως βρήκα και έγγραφα της Post-Europe όπου αναφέρεται ότι οι μελέτες δεν είναι σωστές και στηρίζονται σε λανθασμένη βάση.
Είμαι της γνώμης ότι η Επιτροπή θα μπορούσε να είχε τηρήσει μια πιο ενεργό στάση στο σημείο αυτό και να μας είχε ενημερώσει καλύτερα και να μας είχε δώσει τις μελέτες που μας υποσχέθηκε και που είχαμε ζητήσει.
Απ' ό,τι γνωρίζω αυτό δεν έχει γίνει ακόμη.
Σας καλώ λοιπόν, κύριε Επίτροπε, να βοηθήσετε ένα νέο βουλευτή όπως εγώ, να εκπληρώσει τη δύσκολη αποστολή του.
Όπως και ο κ. Miller έτσι και εγώ θα ήθελα πάρα πολύ να μας εξηγήσετε τους επόμενους μήνες ή τις επόμενες εβδομάδες ή ακόμη και τις επόμενες ημέρες εάν είναι δυνατόν πώς έχουν τα πράγματα με την εκτέλεση της οδηγίας του 1997.
Δεύτερον: τι συμβαίνει με την καθολική υπηρεσία, πόσο κοστίζει, πώς έχουν τα πράγματα, πώς θα οργανώσετε το θέμα, ποιες είναι οι προτάσεις σας; Επ' αυτού θα ήθελα πάρα πολύ να βρεθούν πιο συγκεκριμένες υπηρεσίες.
Προφανώς, τα ταχυδρομεία διαθέτουν ένα πανίσχυρο λόμπυ και αυτό είναι σωστό.
Υπάρχουν εκατοντάδες χιλιάδες άνθρωποι που κερδίζουν το ψωμί τους δουλεύοντας στα ταχυδρομεία.
Επιπλέον - και αυτό το τόνισε και ο κ. Miller - ακόμη και η χώρα μου - όσο πυκνοκατοικημένη και αν είναι - δεν πρόκειται να καταστραφεί εάν πάψει να έρχεται ο ταχυδρόμος.
Υπάρχουν όμως και πάρα πολλοί άνθρωποι, ηλικιωμένοι για παράδειγμα, που δεν βλέπουν παρά έναν επισκέπτη την ημέρα και αυτός είναι ο ταχυδρόμος.
Ας λάβουμε λοιπόν υπόψη και αυτούς τους ανθρώπους και ας μη λησμονήσουμε ότι το ταχυδρομείο είναι κάτι περισσότερο από τη διανομή επιστολών και δεμάτων.
Το ταχυδρομείο είναι ιδιαίτερα σημαντικό και για τις επιχειρήσεις.
Από μελέτη που πραγματοποιήθηκε προκύπτει ότι το 90% της ταχυδρομικής κυκλοφορίας αφορά επιχειρήσεις και μόνο το 10% ιδιώτες.
Τι θέλετε να ελευθερώσετε; Επ' αυτού θα ήθελα περισσότερες πληροφορίες, γιατί το σημαντικότερο ερώτημα είναι πώς μπορούμε να εξυπηρετήσουμε καλύτερα τους πελάτες με τις υπηρεσίες που υπάρχουν.
Υπάρχουν ταχυδρομικές επιχειρήσεις που κατέχουν θέση μονοπωλίου και κάνουν αρκετά καλά τη δουλειά τους.
Αυτά τα πράγματα πρέπει να τα προστατεύουμε και τα άλλα να τα καταγγέλλουμε.
Κύριε Πρόεδρε, κύριε Επίτροπε, σήμερα το πρωί άκουσα στο γαλλικό κρατικό ραδιόφωνο ότι η ελευθέρωση των ταχυδρομικών υπηρεσιών είναι πλέον πρακτικά υπόθεση ωρών ή ημερών και πως είναι αμετάκλητη, όπως για παράδειγμα στις περιπτώσεις των φίλων μας των Σουηδών, των Ολλανδών και των Γερμανών.
Αυτό μας ανησυχεί ιδιαιτέρως και είναι ο λόγος για τον οποίο ζητήσαμε σήμερα αυτήν τη συζήτηση.
Η Επιτροπή, πράγματι, έχει δεσμευτεί σχετικά με την καθολική ταχυδρομική υπηρεσία και το Ευρωπαϊκό Κοινοβούλιο απέδειξε επανειλημμένως ότι η ταχυδρομική υπηρεσία αποτελεί πράγματι έναν θεμελιώδη παράγοντα κοινωνικής και περιφερειακής συνοχής, όπως επεσήμαναν ήδη ορισμένοι συνάδελφοι.
Ως προς αυτό, θα ήθελα ίσως να απευθυνθώ στον σουηδό συνάδελφό μας για να τον ρωτήσω τι πιστεύει σχετικά με τη μελέτη που πραγματοποιήθηκε και η οποία δείχνει ότι πράγματι στις πιο απομονωμένες περιοχές της Σουηδίας, η ταχυδρομική υπηρεσία σε επίπεδο διανομής είναι μάλλον κακή.
Επομένως, δεν θέλουμε μια τέτοια υπηρεσία.
Το οικονομικό όφελος της ταχυδρομικής υπηρεσίας αναγνωρίστηκε στη Συνθήκη του Αμστερνταμ και εμείς εκτιμούμε ότι πηγαίνει πολύ πέρα από τη διανομή.
Πρόκειται για την υπηρεσία που παραμένει η πλέον προσιτή στους πολίτες και την οποία αποκαλούμε "δημόσια υπηρεσία" είναι αυτή που επιτρέπει σε όλους τους κατοίκους της ευρωπαϊκής επικράτειας να εξυπηρετούνται και αυτό το κεκτημένο πρέπει να παραμείνει ένα κοινοτικό κεκτημένο.
Η αναγνώριση εκ μέρους της Ευρωπαϊκής Ένωσης μιας ταχυδρομικής υπηρεσίας υψηλής ποιότητας και για όλους, δεν ισχύει πλέον σήμερα, γεγονός που μας ανησυχεί ολοένα και περισσότερο.
Για αυτό τον λόγο, σήμερα, απαιτούμε να μην βρεθούμε τη Δευτέρα προ δυσάρεστων εκπλήξεων στο πλαίσιο της Επιτροπής Περιφερειακής Πολιτικής, Μεταφορών και Τουρισμού.
Υπενθυμίζουμε ότι οι θέσεις του Κοινοβουλίου έχουν καθοριστεί με σαφήνεια και ότι η Ομάδα των Πρασίνων τις στήριξε.
Το ψήφισμα αυτό της 14ης Ιανουαρίου 1999 ζητούσε από την Επιτροπή, πριν από οποιαδήποτε περαιτέρω ελευθέρωση αυτού του κομβικής σημασίας τομέα που αφορά, ωστόσο, 1,7 εκατομμύρια εργαζομένους, να εκπονήσει μελέτες επιπτώσεων αυτής της ελευθέρωσης.
Όμως, εμείς δεν έχουμε πειστεί ότι οι μελέτες που έχουμε σήμερα στη διάθεσή μας αρκούν για να προχωρήσουμε σε αυτή την ελευθέρωση και ανησυχούμε γιατί γνωρίζουμε πολύ καλά ότι η ελευθέρωση αυτή χωρίς μελέτη επιπτώσεων θα επέφερε την κατάργηση χιλιάδων θέσεων εργασίας, κάτι που δεν θέλουμε καθόλου.
Νοιαζόμαστε για την δημόσια υπηρεσία μας, για την καθολική υπηρεσία των ταχυδρομικών υπηρεσιών, γιατί γνωρίζουμε ότι οι πολίτες ενδιαφέρονται για αυτή την υπηρεσία - και εμείς είμαστε οι εκπρόσωποι των πολιτών και ως προς αυτό το θέμα - και η Επιτροπή δεσμεύτηκε, κατά την ακρόαση του κ. Bolkestein, να διατηρήσει αυτή την καθολική υπηρεσία στην Ευρωπαϊκή Ένωση.
Δεν θα επαναλάβω τις διάφορες προτάσεις που διατύπωσε κατά την ακρόαση του, νομίζω ότι τις θυμόμαστε ακόμη όλοι.
Εμμένουμε στη θέση μας περιμένοντας αυτή την πραγματική αξιολόγηση πριν από οποιαδήποτε τελεσίδικη απόφαση, όπως επισημαίνεται τόσο στην οδηγία όσο και στην αναθεώρηση της οδηγίας του 1997.
Δεν θα δεχτούμε καμία ημερομηνία ελευθέρωσης του συνόλου των ταχυδρομικών δραστηριοτήτων, όσο η Επιτροπή δεν μας εγγυάται ότι η καθολική υπηρεσία θα ενσωματωθεί σε αυτή την οδηγία και ότι η δημόσια ταχυδρομική υπηρεσία θα διατηρηθεί στα κράτη που θεωρούν αυτή την υπηρεσία απαραίτητη για τον πολίτη.
Κύριε Πρόεδρε, συμμερίζομαι την άποψη ότι από τη σκοπιά της αποτελεσματικότητας και της ανάλυσης των παρεχόμενων υπηρεσιών σε σχέση με τις δαπάνες πρέπει να επιτευχθεί περαιτέρω πρόοδος.
Ωστόσο, ακόμα κι εγώ - που τυγχάνω επιχειρηματίας - αδυνατώ εντελώς να καταλάβω τον λόγο για τον οποίο αυτό υποτίθεται ότι επιτυγχάνεται μόνο με τα συνθήματα της "ιδιωτικοποίησης" και της "ελευθέρωσης";!
Εκτός κι αν δεν μεριμνούμε για την ισότητα των όρων πρόσβασης στις ταχυδρομικές υπηρεσίες που πρέπει να ισχύει για όλους, αλλά εξετάζουμε αποκλειστικά τους όρους για την αξιοποίηση κεφαλαίων για επιχειρήσεις σε μεγάλα πυκνοκατοικημένα κέντρα.
Όμως οι βουλευτές θα πρέπει να εκπροσωπούν όλους τους πολίτες, πράγμα που σημαίνει πως είναι υποχρεωμένοι να σκέπτονται με γνώμονα την εθνική οικονομία και όχι την οικονομία των επιχειρήσεων.
Για τις ταχυδρομικές υπηρεσίες αυτό σημαίνει συγκεκριμένα το εξής: πρώτον, πρέπει να έχει προτεραιότητα το θέμα της απασχόλησης.
Δεν έχω τίποτα εναντίον της ελευθέρωσης και της ιδιωτικοποίησης, πρέπει όμως να είναι σωστές οι προϋποθέσεις.
Δεύτερον: πρέπει να εξασφαλισθεί ότι δεν θα μειωθούν οι υπηρεσίες για τους πολίτες.
Τα παραδείγματα που υπάρχουν σε χώρες όπως η Γερμανία και η Σουηδία καταδεικνύουν το γεγονός ότι ο εν λόγω κίνδυνος είναι σίγουρα υπαρκτός.
Κύριε Stenmarck, η Σουηδία είναι η μόνη χώρα όπου μετά την ελευθέρωση οι τιμές ανέβηκαν πολύ περισσότερο απ' ό,τι σε άλλα κράτη μέλη αυτής της Ευρωπαϊκής Ένωσης. Και αυτό είναι σίγουρα ένα αποτέλεσμα που μπορεί να προκύψει από την ελευθέρωση.
Πρέπει λοιπόν να λάβουμε τα μέτρα μας, ώστε να μην συμβεί κάτι τέτοιο.
Τρίτον: απαραίτητες παραμένουν πρώτον, η παροχή καθολικής ταχυδρομικής υπηρεσίας σε τιμές που θα είναι προσιτές σε κάθε πολίτη, όπου κι αν βρίσκεται, δεύτερον, η διατήρηση μιας ενιαίας τιμής για όλα τα κράτη μέλη, και τρίτον, μια καθημερινή διανομή και παραλαβή του ταχυδρομείου τις εργάσιμες ημέρες.
Στο θέμα της αναλογίας μεταξύ τιμών και υπηρεσιών στα εκάστοτε κλιμάκια βάρους των ταχυδρομικών αποστολών μπορεί κανείς να εξετάσει τη δυνατότητα περαιτέρω μειώσεων των τιμών, πράγμα που λέγει άλλωστε και η ίδια η ταχυδρομική υπηρεσία.
Δεν είναι απαραίτητο να παραμείνουμε στο κλιμάκιο πάνω από τα 300 γραμμάρια, ενώ σύμφωνα με την ανάλυση πρέπει να εξασφαλίζεται ένα ελάχιστο βάρος 150 γραμμαρίων, προκειμένου να μπορεί ακόμα να υπολογισθεί.
Πιστεύω πως η σημερινή συζήτηση ήταν σωστή και σημαντική, ώστε να γνωρίσει ο κ. Bolkestein τη θέση αυτού του Κοινοβουλίου και να μπορέσει να συνυπολογίσει και αυτός εκ των προτέρων κάποια πράγματα.
Κύριε Πρόεδρε, η οδηγία του 1997, η οποία δημοσιεύτηκε στις 21 Ιανουαρίου 1998 και η οποία ξεκινούσε τη διαδικασία για μια μερική ελευθέρωση των ταχυδρομικών υπηρεσιών στην Ευρώπη, προέβλεπε μια μεταγενέστερη αναθεώρηση, με μια περίπλοκη άλλωστε, μορφή, εφόσον έπρεπε να συνιστά αντικείμενο μιας πρότασης της Επιτροπής πριν το τέλος του 1998, στη συνέχεια να εκδοθεί απόφαση πριν από την 1η Ιανουαρίου 2000, για να τεθεί τέλος σε ισχύ πριν από την 1η Ιανουαρίου 2003.
Ωστόσο, προς το παρόν, η αναθεώρηση βρίσκεται στο σημείο μηδέν.
Τα δύο πρώτα στάδια δεν έχουν τηρηθεί γεγονός που λογικά σημαίνει ότι και το τρίτο θα πρέπει να επανεξεταστεί.
Πρώτη ερώτηση: μήπως σε κάθε περίπτωση, οι προβλεπόμενες προθεσμίες ήταν υπερβολικά σύντομες; Προφανώς ναι.
Πραγματικά, δεν κατανοούμε πώς θα μπορούσε η Επιτροπή να έχει αξιολογήσει, πριν από το τέλος του 1998, όπως προέβλεπε το άρθρο7 της οδηγίας, τις επιπτώσεις ενός κειμένου το οποίο είχε τεθεί σε ισχύ τον Φεβρουάριο της ίδιας χρονιάς.
Αλλωστε, η Επιτροπή δεν κατάφερε να παρέχει ούτε καν την έκθεση εφαρμογής που, σύμφωνα με το άρθρο 23, θα έπρεπε να υποβάλει πριν τις 31 Δεκεμβρίου 2000.
Θα πρέπει να διαμαρτυρηθούμε για αυτή την καθυστέρηση; Δεν το νομίζουμε.
Κανείς δεν αμφιβάλει πως εάν η Επιτροπή διέθετε πειστικά στοιχεία που να αποδεικνύουν, βάσει εμπειρίας, ότι πρέπει να προχωρήσουμε περαιτέρω στην ελευθέρωση, θα τα παρουσίαζε χωρίς καθυστέρηση.
Το Ευρωπαϊκό Κοινοβούλιο, από την πλευρά του, το οποίο είχε αγωνιστεί πολύ ώστε η οδηγία του 1997 να είναι ισορροπημένη και να σέβεται τους περιορισμούς της καθολικής δημόσιας υπηρεσίας, δείχνει μάλλον ικανοποιημένο βλέποντας ότι ο συμβιβασμός που είχε πετύχει τότε αποδεικνύεται ότι μπορεί να υποστηριχθεί.
Υπό αυτές τις συνθήκες, είναι φυσιολογικό που το Κοινοβούλιό μας εκφράζει σήμερα την ανησυχία του, υποβάλοντας μια προφορική ερώτηση, η οποία ασκεί πίεση στην Επιτροπή να παρουσιάσει τις οριστικές και αδιαμφισβήτητες μελέτες σκοπιμότητας τις οποίες δεν έχει δει ακόμα κανείς.
Ποια είναι στην πραγματικότητα τα σενάρια εξέλιξης και οι ενδεχόμενοι κίνδυνοι; Ο βασικός κίνδυνος είναι να ανατρέψει η Επιτροπή, χωρίς επαρκή αιτιολόγηση, την υφιστάμενη ισορροπία, προτείνοντας να προχωρήσουμε γρήγορα προς το δεύτερο στάδιο ελευθέρωσης, το οποίο είναι δυνατό να αποσταθεροποιήσει σε ορισμένες χώρες τη χρηματοδότηση της καθολικής ταχυδρομικής υπηρεσίας καθιστώντας αδύνατη την οικονομική της διαχείριση.
Σήμερα, μετά τον συμβιβασμό του 1997, τα κράτη μέλη μπορούν να αναθέσουν σε κρατικά μονοπώλια τις ταχυδρομικές υπηρεσίες, όσον αφορά την αλληλογραφία και τα αντικείμενα που τα ταχυδρομικά τέλη τους είναι μικρότερα του ποσού που προκύπτει αν πολλαπλασιαστεί επί πέντε η τιμή βάσης, ή που το βάρος τους είναι μικρότερο από 350 γραμμάρια.
Υποθέτουμε, για παράδειγμα, όπως άφησε να εννοηθεί και ο Επίτροπος κ. Bolkestein κατά την ακρόασή του στις 6 Σεπτεμβρίου, ότι η Επιτροπή θα μπορούσε να προτείνει τη μείωση αυτών των ορίων στα 50 γραμμάρια και σε δυόμισι φορές την τιμή βάσης.
Κατά τη γνώμη μας, αυτή η λύση δεν θα ήταν δίκαιη και επιπλέον η Επιτροπή δεν θα διέθετε κανένα αδιαμφισβήτητο αριθμητικό στοιχείο για να την στηρίξει.
Δυστυχώς όμως, γνωρίζουμε ήδη από το Σηάτλ ότι η Επιτροπή δεν χρειάζεται κάποιον σοβαρό απολογισμό από το προηγούμενο στάδιο για να προτείνει να περάσουμε πολύ γρήγορα στο επόμενο.
Το δεύτερο σενάριο, το οποίο θεωρούμε προτιμότερο είναι το εξής: η αναβολή της αναθεώρησης και η διατήρηση της τρέχουσας κατάστασης έως ότου να έχουμε στη διάθεσή μας μια σοβαρή, λεπτομερή και αντικειμενική μελέτη σχετικά με τις επιπτώσεις της οδηγίας του 1997.
Με αυτό, δεν προσπαθούμε να προστατεύσουμε τα μονοπώλια τις αρνητικές συνέπειες των οποίων τις γνωρίζουμε καλά, θέλουμε όμως, να είμαστε σίγουροι ότι μπορούμε να συνδυάσουμε την προοδευτική εξέλιξη των οργανισμών και τη διατήρηση των θεμελιωδών αρχών των δημοσίων υπηρεσιών.
Τέλος, η Ομάδα Ένωση για την Ευρώπη των Εθνών διερωτάται μήπως η ιδέα επιβολής ενιαίων κανόνων διαχείρισης των ταχυδρομικών υπηρεσιών στα δεκαπέντε κράτη μέλη είναι, αυτή καθαυτή, λανθασμένη.
Στη Γαλλία, για παράδειγμα, η ανισομερής κατανομή του πληθυσμού σε μια ευρύτατη περιφέρεια καθιστά απολύτως αναγκαία την ύπαρξη υποχρεώσεων δημοσίων υπηρεσιών όσον αφορά τη διανομή του ταχυδρομείου, εάν θέλουμε να διατηρήσουμε την ισότητα των πολιτών και την κοινωνική συνοχή.
Αλλες χώρες όμως, με άλλες συνθήκες, ενδεχομένως να έχουν διαφορετικές αναλύσεις.
Κατά τη γνώμη μας, καθεμία πρέπει να μπορεί να κάνει τις επιλογές της όσον αφορά την οργάνωση.
Πράγματι, το άρθρο 86 της Συνθήκης περί ιδρύσεως της Κοινότητας, πρώην άρθρο 90, προβλέπει ότι οι υπηρεσίες γενικού οικονομικού συμφέροντος υπόκεινται στους κανόνες ανταγωνισμού κατά το μέτρο που η εφαρμογή των κανόνων αυτών δεν εμποδίζει την εκπλήρωση της αποστολής που τους έχει ανατεθεί.
Ποιος όμως ορίζει αυτή την αποστολή; Ποιος καθορίζει το όριο πέρα από το οποίο απειλείται αυτή η αποστολή μιας δημόσιας υπηρεσίας; Η απάντησή μας είναι σαφής: δεν είναι ούτε η Επιτροπή, ούτε καν το Συμβούλιο ή το Ευρωπαϊκό Κοινοβούλιο, αλλά ο λαός κάθε χώρας μέλους που αποφασίζει δημοκρατικά.
Εάν θέλουμε να προχωρήσουμε διαφορετικά, αυτό θα σήμαινε ότι διαστρεβλώνουμε το πνεύμα των θεσμών μας.
Κύριε Πρόεδρε, βρισκόμαστε στην πρώτη φάση προσαρμογής της οδηγίας 97/67/ΕΚ όσον αφορά τις ταχυδρομικές υπηρεσίες και φοβάμαι μήπως ένα νέο στάδιο στο πλαίσιο της ελευθέρωσης οδηγήσει σε μια σημαντική μείωση της παρεχόμενης δημόσιας υπηρεσίας.
Κατά την ακρόαση του κ. Bolkestein, η συνάδελφός μου Vιronique Mathieu εξέφρασε την επιθυμία "κάθε νέα πρόταση, από τη στιγμή που κοινοποιείται, να αποτελεί αντικείμενο μελετών επιπτώσεων, έτσι ώστε να γνωστοποιούνται οι συνέπειες αυτής της προγραμματισμένης ελευθέρωσης πριν να θεσπιστούν οι εν λόγω διατάξεις".
Τι συμβαίνει όμως σήμερα; Έχουμε το πόρισμα αυτής της μελέτης επιπτώσεων; Γνωρίζετε ότι εμείς, οι βουλευτές της Ομάδας για την Ευρώπη της Δημοκρατίας και της Διαφοράς, υπερασπιζόμαστε, μεταξύ άλλων, την αγροτική ζωή, τη διατήρηση της απασχόλησης και την κοινωνική συνοχή στο αγροτικό περιβάλλον, μια συνοχή η οποία ενισχύεται από μια ποιοτική δημόσια και καθολική υπηρεσία.
Ασφαλώς θα ήθελα να είμαι σε θέση να πω ότι τα παραδείγματα που μπορώ να επισημαίνω καθημερινά στη χώρα μου, στην εξαιρετικά αγροτική περιφέρειά μου, επιτρέπουν να προχωρήσουμε άφοβα σε ένα νέο στάδιο ελευθέρωσης.
Δυστυχώς, δεν ισχύει κάτι τέτοιο και σήμερα, ανακατεύοντας την έναρξη εφαρμογής της ευρωπαϊκής οδηγίας με την εφαρμογή του νόμου του 35ώρου, ο οποίος είναι κατ' εξοχήν γαλλικός, αλλά και τροποποιώντας τα κριτήρια του χρόνου εργασίας, για παράδειγμα 1700 αντικείμενα/ώρα ανά θέση εργασίας έναντι 1400 παλαιότερα, διαπιστώνει κανείς ότι στην ύπαιθρό μας επιτελείται είτε μείωση των ωρών που τα γραφεία είναι ανοιχτά για το κοινό, είτε μια απειλή να κλείσουν ορισμένα γραφεία.
Ήδη πρόκειται για μια απαράδεκτη οπισθοδρόμηση των δημοσίων υπηρεσιών.
Έχω εδώ την τοπική εφημερίδα της κοινότητάς μου από την οποία διαβάζω: "Ο διευθυντής του Ταχυδρομείου ενημερώνει το κοινό ότι από τις 3 Ιανουαρίου 2000 - πρόκειται λοιπόν για κάτι που συμβαίνει ήδη - η τελευταία συλλογή θα πραγματοποιείται στις 15.45 αντί στις 16.30 που γινόταν έως σήμερα."
Καταλαβαίνετε λοιπόν ότι με φοβίζει μια εκτεταμένη φάση ελευθέρωσης και μια σειρά μέτρων που θα επιφέρουν ένα νέο κύμα απερήμωσης.
Γνωρίζετε ότι, στη χώρα μας, κάθε χωριό έχει το δικό του ταχυδρομείο ή τουλάχιστον ένα γραμματοκιβώτιο το οποίο αδειάζει κάθε μέρα.
Ο ταχυδρόμος δεν είναι ένας απλός διανομέας της αλληλογραφίας, είναι επίσης ο μοναδικός κοινωνικός δεσμός με τους κατοίκους.
Επιπλέον μεταφέρει χρήματα και μερικές φορές ακόμη και φάρμακα, καθιστώντας έτσι εφικτή την παραμονή των ηλικιωμένων και μοναχικών ατόμων στα σπίτια τους.
Με μία ελλιπώς ελεγχόμενη ελευθέρωση των ταχυδρομικών υπηρεσιών, κάποια ταχυδρομεία θα κλείσουν, στο όνομα αυτής της περιβόητης αποδοτικότητας, η οποία συχνά είναι η αιτία της υποβάθμισης της υπαίθρου.
Για μια ακόμη φορά, η Ευρώπη απομακρύνεται από τους πιο αδύναμους και πιο ευάλωτους κατοίκους της.
Θα τους πούμε ότι κοστίζουν ακριβά, χωρίς να κάνουμε τη σύγκριση με τις άλλες κοινωνικές υπηρεσίες, αστυνομικές, υγειονομικές, αλλά και ψυχαγωγικές και πολιτιστικές υπηρεσίες, για τα ελλείμματα των οποίων δεν γίνεται σχεδόν ποτέ λόγος στο αστικό περιβάλλον.
Καθένας επιλέγει τη ζωή του.
Πρέπει όμως αυτό να μπορεί να γίνεται με μια σχετική ισότητα ευκαιριών και μεταχείρισης.
Στον αθλητισμό λέμε: όταν μια ομάδα κερδίζει δεν την αλλάζουμε.
Γιατί να θέλουμε να αλλάξουμε κάτι που μας ικανοποιεί; Η καθολική υπηρεσία θα μπορεί να επιτελεί τις κοινωνικές αποστολές της μόνο εάν διατηρήσει έναν μονοπωλιακό τομέα που θα της δίνει τη δυνατότητα να ισορροπεί τον προϋπολογισμό της.
Δεν μπορούμε να αναλάβουμε την ευθύνη ενός σφάλματος, γιατί γνωρίζουμε με ακρίβεια ότι δεν θα επανέλθουμε στα περασμένα και ότι σε περίπτωση ανισορροπίας, η επιχείρηση θα τα καταφέρει: καταργεί θέσεις εργασίας, περιορίζει την υπηρεσία, κόβει το άρρωστο κλαδί και γνωρίζουμε ήδη ποιο είναι το κλαδί που θα κριθεί άρρωστο.
Μας λένε: ας περάσουμε από τα 350 γραμ. στα 150 ή στα 50 γραμ.
Σύμφωνοι.
Όμως τη διαφορά των 200 γραμ. την εποφθαλμιούν πάρα πολλοί ιδιωτικοί, άρα κερδοφόροι, οργανισμοί.
Επομένως, για ακόμη μια φορά γιατί να μην αφήσουμε τα πράγματα ως έχουν και να αφήσουμε τις δημόσιες υπηρεσίες να αυτοχρηματοδοτούνται και να εξασφαλίσουν τις ετήσιες επιπλέον δαπάνες των αποστολών γενικού συμφέροντος που στη Γαλλία, σύμφωνα με τον γερουσιαστή Lacher συγκεκριμένα, εκτιμάται ότι ανέρχονται σε 8 δισεκατομμύρια φράγκα;
Εάν μειωθούν τα έσοδα, οι αποστολές γενικού συμφέροντος θα αναθεωρηθούν πτωτικά και οι τραγικές περικοπές θα γίνουν και πάλι στον χώρο της υπαίθρου.
Συνεπώς, κατά τη γνώμη μου, είναι καιρός να περιμένουμε και κυρίως να μάθουμε τον οικονομικό και κοινωνικό αντίκτυπο μιας φάσης ελευθέρωσης πριν πάρουμε το ρίσκο να αποσταθεροποιήσουμε μια ολόκληρη πλευρά της καθολικής δημόσιας υπηρεσίας, η οποία είναι σημαντική για πάρα πολλούς συμπολίτες μας.
Κύριε Πρόεδρε, ανήκω σε εκείνους που συμφωνούν ότι πρέπει αυτή η συγκεκριμένη υπηρεσία να αποκτήσει κανόνες σε ευρωπαϊκό επίπεδο.
Εφ' όσον τα άτομα θα είναι ελεύθερα να παρέχουν διασυνοριακές υπηρεσίες, είναι και δίκαιο και λογικό να θεωρούμε ότι πρέπει να έχουμε ευρωπαϊκές ρυθμίσεις που θα διέπουν αυτή τη δραστηριότητα.
Στην Ιρλανδία, ορισμένες υπηρεσίες παρέχονται από εταιρίες με έδρα εκτός της Ιρλανδίας, για παράδειγμα, ασφαλώς λειτουργούν εκεί αγγλικές επιχειρήσεις.
Ωστόσο, η συγκεκριμένη οδηγία ποτέ δεν μεταφέρθηκε στο εθνικό δίκαιο.
Είναι καθήκον της Επιτροπής να διασφαλίζει ότι οι εθνικές κυβερνήσεις λαμβάνουν υπόψη τις νομικές υποχρεώσεις τους που απορρέουν από το ευρωπαϊκό δίκαιο και ότι μεταφέρουν τις ευρωπαϊκές οδηγίες.
Αυτό δεν συνέβη στην Ιρλανδία, μολονότι έγινε μία κάποια ελευθέρωση και δεν εμποδίστηκε από την εθνική κυβέρνηση.
Ένα μικρό τμήμα της αγοράς μας πέρασε σε ιδιωτικούς φορείς.
Ωστόσο, η ανάγκη θέσπισης κοινής νομοθεσίας τονίζεται από το γεγονός ότι στις Κάτω Χώρες έγινε ελευθέρωση, στη Γερμανία όχι, παρ' όλα αυτά όμως γερμανικές εταιρίες που απολαμβάνουν την προστασία του εθνικού δικαίου επιζητούν να καταλάβουν μερίδιο της αγοράς των Κάτω Χωρών.
Αυτό αποτελεί ένα ακόμη παράδειγμα της σημασίας που έχει να προχωρούμε με κοινή νομοθεσία και να διασφαλίζουμε ότι αυτή εφαρμόζεται σε ολόκληρη την Ένωση.
Κατάγομαι από αγροτική περιοχή.
Υποστηρίζω την αρχή της ελευθέρωσης και το δικαίωμα του καθενός να συμμετέχει στον ανταγωνισμό. Ακόμη, αναγνωρίζω τα πλεονεκτήματα που έφεραν στα χρόνια που πέρασαν οι κοινοί κανόνες και η ελευθέρωση.
Για παράδειγμα, μας έδωσε τη δυνατότητα να ταξιδεύουμε αεροπορικά από την περιφέρεια στο κέντρο της Ένωσης με πολύ μικρότερο κόστος από ό,τι πριν από 20 χρόνια.
Θυμάμαι τότε που έρχονταν διάφοροι εδώ στο Σώμα για να μας ασκήσουν πίεση στο όνομα του εθνικού συμφέροντος προκειμένου να μην επιτρέψουμε την ελευθέρωση αυτήν.
Εμείς την δεχθήκαμε και το αποτέλεσμα είναι ότι η νεολαία μας μπορεί να ταξιδέψει και να αποκτήσει καλύτερη εκπαίδευση.
Οι πιο ηλικιωμένοι μπορούν, έστω και με τη βοήθεια της κοινωνικής πρόνοιας, να απολαμβάνουν το προνόμιο να ταξιδεύουν.
Έτσι, η ελευθέρωση μας απάλλαξε σε πολλούς τομείς από ένα σωρό παράσιτα και προσέφερε σε πολλούς ανθρώπους τη δυνατότητα να απολαμβάνουν μια καλύτερη ποιότητα ζωής.
Από την άλλη, αυτή η ελεύθερη αγορά δεν είναι χωρίς όρια κι αν κατάγεται κανείς από μια αγροτική περιοχή, διαπιστώνει ότι ορισμένες υπηρεσίες δεν μπορούν και δεν πρόκειται να παρασχεθούν στο πλαίσιο της ελεύθερης αγοράς.
Έτσι, η Επιτροπή πρέπει όταν θα παρουσιάσει τις νέες προτάσεις της να μην ξεχάσει αυτές τις αραιοκατοικημένες αγροτικές περιοχές και να μην συμπεριλάβει στη συγκεκριμένη νομοθεσία πράγματα που θα στερήσουν από τις περιοχές αυτές την ευκαιρία να απολαμβάνουν τις συγκεκριμένες υπηρεσίες.
Στις αγροτικές περιοχές, για πολλά χρόνια, ακόμα και πριν τη σύσταση του ελεύθερου κράτους της Ιρλανδίας, διαθέταμε μερικές φορές αυτήν την ταχυδρομική υπηρεσία.
Σήμερα, αποτελεί προφανώς σε πολλές απομακρυσμένες περιοχές τη μόνη δημόσια υπηρεσία και ο κόσμος ανησυχεί μήπως η ευρωπαϊκή νομοθεσία δημιουργήσει δυσκολίες στη διατήρησή της.
Θέλω να υπογραμμίσω το γεγονός ότι η υπάρχουσα νομοθεσία περισσότερο προστατεύει παρά απειλεί το δικαίωμα κάθε πολίτη σε κάθε απομακρυσμένη περιοχή να απολαμβάνει τη συγκεκριμένη υπηρεσία.
Όμως, έχουν διατυπωθεί παράπονα από ορισμένους ιδιώτες σχετικά με την καταβολή επιδομάτων κοινωνικής πρόνοιας στα ταχυδρομικά γραφεία της Ιρλανδίας.
Θα ήθελα να αναγνωρίσει η Επιτροπή ότι πρόκειται για μια απαραίτητη κοινωνική υπηρεσία που πρέπει να συνυπάρχει με τις ταχυδρομικές υπηρεσίες στις αγροτικές περιοχές.
Πρέπει να υλοποιήσουμε αυτό στο οποίο επιμένει η οδηγία, να είναι δηλαδή η ταχυδρομική υπηρεσία διαθέσιμη σε όλους.
Κύριε Πρόεδρε, κύριε Επίτροπε, αγαπητοί συνάδελφοι, οι ταχυδρομικές υπηρεσίες εκτός του ότι έχουν, χωρίς αμφιβολία, ένα πολύ σπουδαίο ρόλο στον τομέα της απασχόλησης, βοηθούν σε μεγάλο βαθμό την προσπάθεια επίτευξης της πολυπόθητης συνοχής, που συνιστά βασικό σκοπό ύπαρξης της Ευρωπαϊκής Ένωσης.
Όπως είναι γνωστό, η Ευρωπαϊκή Επιτροπή έπρεπε να είχε ήδη υποβάλει, πριν από τα τέλη του 1998, νέες προτάσεις για την αναθεώρηση της ταχυδρομικής οδηγίας 9767, με εγγυημένη τη συνέχιση της παροχής της καθολικής υπηρεσίας, διασφαλισμένη την οικονομική της βιωσιμότητα, με διευθέτηση της σταδιακής απελευθέρωσης της αγοράς των ταχυδρομικών υπηρεσιών και με υπολογισμό των συνεπειών στους διάφορους ενδιαφερόμενους, συμπεριλαμβανομένων των εργαζομένων και των πελατών.
Για το σκοπό αυτό η Επιτροπή έχει αναθέσει μελέτες με αντικείμενο το κόστος των καθολικών υπηρεσιών, την επίπτωση από την απελευθέρωση του διασυνοριακού και διαφημιστικού ταχυδρομείου, την επίπτωση από τη μείωση των ορίων βάρους και τιμής του αποκλειστικού τομέα, την επίπτωση από την ελευθέρωση των υπολοίπων φάσεων, εκτός διανομής, της ταχυδρομικής διαδικασίας και τη συνολική αξιολόγηση των αποτελεσμάτων των μελετών.
Αναρωτιόμαστε, λοιπόν, κύριε Πρόεδρε, και ερωτούμε τον κύριο Επίτροπο ­ βέβαια λείπει ο κ. Bolkestein, αλλά ο κ. Monti είναι πολυσύνθετος και πιστεύω ότι μπορεί να έχει άποψη: δεν θάπρεπε οι μελέτες αυτές να εξετάζουν τον οικονομικό και κοινωνικό αντίκτυπο των διαφόρων προβλεπόμενων σεναρίων απελευθέρωσης για κάθε μία, επαναλαμβάνω, για κάθε μία από τις χώρες μέλη της Ευρωπαϊκής Ένωσης; Διότι, άλλο είναι βέβαια η ταχυδρομική υπηρεσία στην Ελλάδα ή στη Μεγάλη Βρετανία και άλλο στην Ολλανδία ή στο Βέλγιο.
Πώς θα μπορεί με την απελευθέρωση να χρηματοδοτηθεί και να λειτουργήσει σωστά η καθολική ταχυδρομική υπηρεσία σε μια χώρα π.χ. όπως η δική μου, η Ελλάδα, με την ιδιαιτερότητά της ως προς τη μορφολογία του εδάφους, τα πολλά, μικρά αλλά κατοικημένα νησιά; Πώς θα ζήσει στη χώρα μου ο φορέας που θα έχει την υποχρέωση της καθολικής υπηρεσίας όταν απελευθερωθεί ένα διασυνοριακό ταχυδρομείο με ποσοστό της τάξεως του 25%, όταν σε άλλες χώρες το ποσοστό είναι μικρότερο από 5%; Πώς θα αντιμετωπιστεί η μετακίνηση του αντικειμένου του εθνικού ταχυδρομείου στο εξωτερικό; Ακούσατε προηγουμένως τον κ. McCartin σχετικά.

Ενδεχόμενο βεβαιότατο, εξ αιτίας των τεχνολογικών εξελίξεων που κάνουν απλούστερη και άρα επικερδέστερη αυτήν την μετακίνηση, θα πρέπει, λέμε, να αποφασισθεί η περαιτέρω σταδιακή και ελεγχόμενη απελευθέρωση με καθορισμό ορίων βάρους και τιμής.
Ποια θα είναι όμως αυτά τα όρια; Θα δοθεί, αφελώς, το δικαίωμα στις επιχειρήσεις- "ελεύθερους σκοπευτές" της επιλεκτικής εκμετάλλευσης να παρακάμπτουν με μεγάλη ευκολία το όριο βάρους αφού το περιεχόμενο των επιστολών δεν μπορεί, βέβαια, να ελεγχθεί;
Εν πάση περιπτώσει, κύριε Πρόεδρε, κύριε Επίτροπε, εμείς ζητούμε από την Επιτροπή να ανοίξει τα χαρτιά της και να κάνει τις προτάσεις της, εξετάζοντας την μέχρι τέλους προβλεπόμενη εξέλιξη της υπόθεσης από κάθε πλευρά και για όλα τα κράτη μέλη.
Είναι αυτονόητο ότι η απελευθέρωση δεν είναι αυτοσκοπός αλλά μόνον μέσο για τη βελτίωση των υπηρεσιών.
Κύριε Πρόεδρε, κύριε Επίτροπε, κυρίες και κύριοι συνάδελφοι, η προοπτική της ελευθέρωσης των παραδοσιακών εσωτερικών ταχυδρομικών υπηρεσιών δημιουργεί αναπόφευκτα το ερώτημα ποιες θα είναι στο μέλλον οι βασικές λειτουργίες των ταχυδρομείων, με άλλα λόγια τι θα θελήσουν τα ταχυδρομεία να κάνουν τα ίδια στο μέλλον, τι θα θελήσουν να κάνουν σε διεθνή κλίμακα και τι θα πάψουν να κάνουν.
Οι απαντήσεις στα ερωτήματα αυτά πρέπει να δοθούν στα πλαίσια της νέας κατάστασης που έχει δημιουργηθεί όπου το παλαιό μονοπώλιο έχει πάψει εκ των πραγμάτων να υφίσταται, με την έλευση διαφόρων ιδιωτικών ταχυδρομικών επιχειρήσεων και τα προϊόντα της τεχνολογικής εξέλιξης όπως το φαξ και το ηλεκτρονικό ταχυδρομείο.
Από την άλλη πλευρά, ένα κεντρικό θέμα κατά την ελευθέρωση των ταχυδρομικών υπηρεσιών είναι η απασχόληση.
Οι εμπειρίες από το παρελθόν κατέδειξαν ότι τα γραμμικά μέτρα και η προσφορά κινήτρων με στόχο την εθελούσια αποχώρηση έχουν συχνά ανεπιθύμητες συνέπειες.
Θυμάμαι ότι στον Οργανισμό Τηλεπικοινωνιών του Βελγίου εκλήθησαν συνταξιούχοι να επανέλθουν στη δουλειά τους προκειμένου να αποφευχθεί το ενδεχόμενο να χάσει η επιχείρηση πολυτεχνογνωσία και πείρα.
Αναμφισβήτητα το επίκεντρο της συζήτησης, όσον αφορά την ελευθέρωση των ταχυδρομικών υπηρεσιών, θα είναι η μείωση του προσωπικού.
Στα πλαίσια αυτά δεν θα πρέπει να λησμονηθεί το γεγονός ότι τα κίνητρα εθελούσιας αποχώρησης έχουν σαν αποτέλεσμα να αποχωρούν κυρίως εκείνοι οι οποίοι εργάζονται ήδη υπό πίεση ή μπορούν εύκολα να βρουν αλλού δουλειά. Με άλλα λόγια, άνθρωποι τους οποίους χρειάζεται ακόμη η επιχείρηση.
Κατά τη γνώμη μου, η Επιτροπή θα πρέπει να ασχοληθεί με ορισμένα από τα προβλήματα αυτά στα πλαίσια μιας ισορροπημένης διαχείρισης των ανθρώπινων πόρων, προκειμένου να συνεχιστεί απρόσκοπτη η προσπάθεια για την ελευθέρωση ενός σημαντικού τομέα όπως τα ταχυδρομεία σε ένα ήπιο κοινωνικό κλίμα.
Κύριε Πρόεδρε, οι ταχυδρομικές υπηρεσίες και τα ταχυδρομεία φαίνεται ότι αυτήν τη στιγμή είναι πολύ επίκαιρα στο Κοινοβούλιο και αυτό είναι σωστό, εφ' όσον είναι τόσο σημαντικά.
Μόλις την περασμένη εβδομάδα, το νεοεκλεγέν μέλος των εταίρων μας της Ελεύθερης Ευρωπαϊκής Συμμαχίας, του Plaid Cymru, του κόμματος της Ουαλίας, αφιέρωσε την παρθενική ομιλία του στο Βρετανικό Κοινοβούλιο του Ουέστμινστερ στο θέμα αυτό.
Είναι πρόσφατη ακόμη η συζήτηση που έγινε στο Κοινοβούλιο της Σκωτίας, όπου έγινε ειδική αναφορά στον ρόλο που παίζουν τα ταχυδρομεία, ιδίως στις αγροτικές περιοχές, για την παροχή υπηρεσιών και τη βιωσιμότητα των αγροτικών κοινοτήτων.
Οι ταχυδρομικές υπηρεσίες δεν απειλούνται μόνο από το ενδεχόμενο της ελευθέρωσης.
Όπως ακούσαμε, τα ταχυδρομεία στη Σκωτία επιτελούν πολύ περισσότερες λειτουργίες από την απλή παράδοση της αλληλογραφίας.
Αποτελεί παράδοση να χρησιμοποιούνται από τις κυβερνήσεις και ορισμένες τοπικές αρχές ως υπηρεσίες καταβολής κρατικών συντάξεων και άλλων επιδομάτων, καθώς και ως τοπικά κέντρα συλλογής ενοικίων κατοικιών, τοπικών φόρων και τα λοιπά.
Καθώς όμως ο εκσυγχρονισμός των δημοσιονομικών συστημάτων οδηγεί σταδιακά στην αύξηση των ηλεκτρονικών συναλλαγών απευθείας μεταξύ τραπεζικών λογαριασμών, απειλείται η βιωσιμότητα των ταχυδρομείων των αγροτικών περιοχών.
Όταν κλείνει ένα ταχυδρομείο, συνήθως ταυτόχρονα με το μοναδικό τοπικό κατάστημα που βρίσκεται δίπλα του, μπορεί να προκύψει ένας σοβαρός κίνδυνος για τη βιωσιμότητα της κοινότητας και για κοινωνική ζωή των κατοίκων.
Αντί να αφήνουν να υπονομεύονται τα ταχυδρομικά γραφεία από την ελευθέρωση ή τον εκσυγχρονισμό των συστημάτων, οι κυβερνήσεις, αλλά και η Επιτροπή, πρέπει να ενθαρρύνουν και να υποστηρίξουν το εκτεταμένο δίκτυο ταχυδρομικών γραφείων και να το θεωρήσουν σαν περιουσιακό στοιχείο πάνω στο οποίο μπορεί κανείς να στηριχθεί προκειμένου να προσφέρει δημόσια ενημέρωση και υπηρεσίες από ένα σημείο που είναι βολικό για τους κατοίκους της περιοχής.
Κύριε Πρόεδρε, καθήκον του ταχυδρομείου είναι να μεταφέρει για την ίδια τιμή και παντού, στην πόλη και σε απομακρυσμένα σημεία της επαρχίας, τα μηνύματα που αποστέλλονται κάθε ημέρα.
Επί 150 χρόνια τα ταχυδρομεία ήταν δημόσιοι οργανισμοί και συγκαταλέγονταν στα βασικά καθήκοντα των εθνικών αρχών μαζί με τις δημόσιες συγκοινωνίες και την παροχή ενέργειας.
Παρόμοια προφανή και χρήσιμα βασικά καθήκοντα αποτελούν για τους πολίτες λόγο να ψηφίσουν.
Διαφορετικά, δεν τους ενδιαφέρει και τόσο ένα δημόσιο που δεν ασχολείται μ' αυτά τα θέματα.
Κάποτε άκουσα έναν χριστιανοδημοκράτη πολιτικό σε ένα ολλανδικό χωριό να λέει τα εξής: "Τα ταχυδρομεία ανήκουν σε όλους μας, εάν μας τα πάρουν αυτό θα είναι κλοπή";.
Εν τω μεταξύ, οι υφιστάμενες ταχυδρομικές επιχειρήσεις δεν υπόκεινται σε δημοκρατικό έλεγχο και επιπλέον δημιουργούνται περιθώρια για ανταγωνιστές.
Οι νεοεισερχόμενοι ενδιαφέρονται μόνο για τις εργασίες που μπορούν να εκπληρώσουν με χαμηλό κόστος και που τους αποφέρουν υψηλά κέρδη.
Μόνον εφόσον υπάρξουν ποιοτικές απώλειες για τους πελάτες και το προσωπικό μπορούν οι επιχειρήσεις αυτές να είναι φθηνότερες για αρκετό διάστημα.
Τέτοιες επιχειρήσεις υπήρχαν πάντα, παλαιότερα όμως ήταν απαγορευμένες ενώ σήμερα ταυτίζονται με την πρόοδο.
Το τελικό αποτέλεσμα είναι να υποχρεωθούν και οι υφιστάμενες επιχειρήσεις να μειώσουν την ποιότητα που προσφέρουν.
Υποχρεώνουν τους ανθρώπους τους να δουλέψουν περισσότερο για λιγότερα χρήματα.
Μειώνουν τη συχνότητα παραδόσεων κατ' οίκον, καταλογίζουν περισσότερα χρήματα για την κράτηση του ταχυδρομείου σε περιόδους διακοπών, κλείνουν έναν μεγάλο αριθμό ταχυδρομικών γραφείων. Στο τέλος θα αυξηθούν σημαντικά τα τέλη που υποχρεούται να καταβάλει ο πελάτης, με αποτέλεσμα να επωφελούνται μόνο οι επιχειρήσεις οι οποίες συνάπτουν συλλογικές συμβάσεις σε χαμηλότερο κόστος.
Είναι καιρός να σταματήσουμε την κατάσταση αυτή.
Καλύτερα να κρατήσουμε τα μισά παρά να τα χάσουμε όλα.
Είναι προτιμότερο να έχουμε ένα δημοκρατικά ελεγχόμενο μονοπώλιο αντί της σπατάλης και του χάους του αχαλίνωτου ανταγωνισμού.
Κύριε Πρόεδρε, κύριε Επίτροπε, αγαπητοί συνάδελφοι, οι ταχυδρομικές υπηρεσίες, όπως κάθε ευρωπαϊκή δημόσια υπηρεσία, βάσει του άρθρου 16 της Συνθήκης του Αμστερνταμ, συμβάλλουν στην κοινωνική συνοχή του κοινοτικού εδάφους.
Παρέχοντας εγγυήσεις για ίση κατανομή της τιμής, δηλαδή για μια αυστηρή ισότητα των πολιτών και των οικονομικών φορέων έναντι του κόστους της υπηρεσίας και αναλαμβάνοντας τις υποχρεώσεις της καθολικής υπηρεσίας, ανταποκρινόμενες ταυτόχρονα στην απαίτηση για ποιότητα των παρεχομένων υπηρεσιών, οι ταχυδρομικές υπηρεσίες συμμετέχουν στο μέλημά μας για ισότητα τόσο των περιφερειών όσο και των ανθρώπων που κατοικούν σε αυτές.
Αποτελούν επίσης ένα ισχυρό, διόλου αμελητέο, συνδετικό στοιχείο συνδέσμου μεταξύ των πολιτών.
Πράγματι, όπως επισημάνθηκε επανειλημμένως εδώ, ο ταχυδρόμος δεν είναι ο τελευταίος σύνδεσμός σε εκείνες τις εδαφικές ζώνες που αποκαλούμε ερημωμένες ή αποκομμένες, είτε πρόκειται για απομονωμένες γεωγραφικές ζώνες, είτε για ευαίσθητα προάστια των πόλεών μας; Αναφέρω ως παράδειγμα την πρωτοβουλία των Γαλλικών Ταχυδρομείων, τα οποία ανέλαβαν την υποχρέωση να διασφαλίζουν, παραδείγματος χάρη, την ύπαρξη εντός των ταχυδρομείων των ευαίσθητων αστικών ζωνών, διερμηνέων και υπαλλήλων αρμόδιων για τη σύνταξη κειμένων χάριν όσων δεν γνωρίζουν γραφή.
Τα ευρωπαϊκά δημόσια ταχυδρομεία απασχολούν σήμερα ενάμισι εκατομμύριο υπαλλήλους - χωρίς καν να αναφέρουμε και τις θέσεις εργασίας που προκύπτουν σε συγγενείς κλάδους - και είναι προφανές ότι για τους ανθρώπους αυτούς υπάρχει το φάσμα ενός ενδεχόμενου κινδύνου από μια σκληρή και ανεξέλεγκτη ελευθέρωση.
Το Ευρωπαϊκό Κοινοβούλιο κατέβαλε προσπάθειες για να συμφιλιώσει το άνοιγμα στον ανταγωνισμό με την υποχρέωση της καθολικής υπηρεσίας που σέβεται την απασχόληση.
Μπορούμε να εκφράσουμε την ικανοποίησή μας για αυτό. Όμως θέλουμε να συνεχιστεί αυτό και για αυτόν ακριβώς τον λόγο δεν μπορούμε παρά να εκφράσουμε την απογοήτευσή μας για το γεγονός ότι το Ευρωπαϊκό Κοινοβούλιο βρίσκεται σήμερα στο περιθώριο της διαδικασίας λήψης αποφάσεων η οποία κανονίζει τη μοίρα του τομέα των ταχυδρομικών υπηρεσιών στην Ευρώπη.
Είναι πράγματι λυπηρό το γεγονός ότι μέχρι σήμερα - όπως τονίζει και το παρόν ψήφισμα - η Επιτροπή δεν έλαβε υπόψη της το ψήφισμα της 14ης Ιανουαρίου 1999.
Πρέπει να υπενθυμίσουμε ότι το ψήφισμα αυτό απαιτούσε τη συμμετοχή του Ευρωπαϊκού Κοινοβουλίου στην εκπόνηση των προβλεπόμενων μέτρων και την ενίσχυση της αξιοπιστίας των μελετών επί των επιπτώσεων όσον αφορά την ελευθέρωση.
Αυτές οι μελέτες επιπτώσεων είναι απαραίτητες για την αξιολόγηση των αποτελεσμάτων οποιασδήποτε ελευθέρωσης, η οποία θα ήταν σκληρή όχι μόνο για την οικονομική οργάνωση της αγοράς, αλλά επίσης και όσον αφορά την ανθρώπινη και κοινωνική της διάσταση.
Οι καθυστερήσεις εκ μέρους της Επιτροπής πρέπει να επιδράσουν στο προτεινόμενο χρονοδιάγραμμα και αυτή η ημερομηνία του έτους 2003 θα πρέπει οπωσδήποτε να αναθεωρηθεί.
Προσδιορίζοντας έναν αποκλειστικό τομέα για τους δημόσιους ταχυδρομικούς φορείς, στη βάση ορίων βάρους και τιμής, η ταχυδρομική οδηγία επέτρεπε μια ελευθέρωση ελεγχόμενη και ανά στάδιο.
Η απότομη μείωση αυτών των ορίων υπονομεύει την ισορροπία μεταξύ της υποχρέωσης της δημόσιας υπηρεσίας και της οικονομικής βιωσιμότητας για τις ταχυδρομικές υπηρεσίες.
Σε ένα πλαίσιο παγκοσμιοποίησης, όπου η λογική της αποδοτικότητας και του κέρδους συγκρούονται όλο και πιο συχνά με το μέλημα για ισορροπία μεταξύ των περιοχών και με το μέλημα της κοινωνικής συνοχής, καθίσταται επιτακτική η ανάγκη να υπενθυμίσουμε, εδώ, την προσήλωσή μας στον ευρωπαϊκό δημόσιο τομέα, είτε αυτός αφορά σήμερα τον τομέα των ταχυδρομικών υπηρεσιών, αύριο τον τομέα των σιδηροδρομικών υπηρεσιών και μεθαύριο τον τομέα της υγείας.
Κύριε Πρόεδρε, όπως και άλλα μέλη του Σώματος που κατάγονται από τη Σκωτία και την εκπροσωπούν, παίρνω τον λόγο για να διαμαρτυρηθώ εναντίον οποιουδήποτε πράγματος που οδηγεί σε μείωση της ποιότητας ζωής στις απομακρυσμένες αγροτικές περιοχές.
Οι ταχυδρομικές υπηρεσίες και το ταχυδρομείο είναι ένα πολύ σημαντικό στοιχείο της ζωής σε αγροτικές κοινότητες σε ολόκληρη την Ευρώπη και, κυρίως, στη Σκωτία.
Οι όποιες ενέργειες, εσκεμμένες ή και ακούσιες, που θα έβλαπταν αυτές τις υπηρεσίες, θα ήταν καταστροφικές.
Δεν πιστεύω ότι υπάρχει κανείς που έχει την πρόθεση να κάνει κάτι τέτοιο.
Δεν πιστεύω ότι η Επιτροπή έθεσε ως στόχο να κηρύξει πόλεμο στα νησιά της Σκωτίας ή της Ελλάδας.
Όμως μπορεί άθελά της να κάνει μεγάλη ζημιά.
Το ζητούμενο είναι να προσδιορίσουμε με ποια ταχύτητα και με ποιες μεθόδους θα πρέπει να πραγματοποιηθεί η βαθμιαία ελευθέρωση των ταχυδρομικών υπηρεσιών.
Αν τεθεί ένα πολύ χαμηλό όριο στη συνέχιση του μονοπωλιακού δικαιώματος των ταχυδρομικών υπηρεσιών, θα γίνει αντιοικονομική η διατήρηση της καθολικής υπηρεσίας στις απομακρυσμένες περιοχές σε μια τιμή που να μπορεί να θεωρηθεί προσιτή.
Το κρίσιμο ζήτημα είναι να εξισορροπηθεί η καθολικότητα των υπηρεσιών και η προσιτή τιμή.
Το μήνυμα που απευθύνουν σήμερα πολύ καθαρά όλες οι πλευρές του Σώματος προς την Επιτροπή είναι ότι η Επιτροπή πρέπει να προχωρήσει με περίσκεψη.
Δεν πρέπει π.χ. η Επιτροπή να κάνει ένα άλμα από τα 350 γραμμάρια σε ένα μέγεθος τόσο μικρό όσο τα 50 γραμμάρια, όπως πρότειναν ορισμένοι.
Αντίθετα, πρέπει να προχωρήσει με προσοχή.
Υποθέτω ότι υπό αυτές τις συνθήκες, κάθε μέγεθος μικρότερο των 150 γραμμαρίων θα αποτελούσε εξαιρετικά απερίσκεπτη απόφαση.
Η αλληλεγγύη και η συνοχή του πληθυσμού σε ολόκληρη την Ευρώπη στηρίζεται στη βεβαιότητα ότι μπορεί κανείς να ταχυδρομήσει οπουδήποτε ένα γράμμα που θα φθάσει σε οποιοδήποτε άλλο μέρος, καταβάλλοντας ένα λογικό αντίτιμο για γραμματόσημα.
Ας υπερασπιστούμε την καθολικότητα και την προσιτή τιμή!
Κύριε Πρόεδρε, για να μπορέσει να διατηρηθεί μία ποιοτική καθολική ταχυδρομική υπηρεσία, έχει ουσιαστική σημασία να συνεχίσει αυτή έχει το χαρακτήρα μιας δημόσιας υπηρεσίας.
Η παροχή καθολικής υπηρεσίας, που προϋποθέτει την προσφορά ποιοτικών ταχυδρομικών υπηρεσιών σε προσιτές τιμές και σε κάθε γωνιά της επικράτειας, αποτελεί το υπόβαθρο της όλης λειτουργίας του ταχυδρομικού συστήματος και θα πρέπει να συνεπάγεται ενιαίο τιμολόγιο σε όλο ανεξαιρέτως το έδαφος της χώρας.
Για να επιτευχθεί όμως το παραπάνω, έχει θεμελιώδη σημασία να διατηρήσουν τα ταχυδρομεία το χαρακτήρα της δημόσιας υπηρεσίας.
Μόνον έτσι θα μπορέσουμε να εξασφαλίσουμε ότι το δίκτυο, από το στάδιο της παραλαβής της αλληλογραφίας μέχρι τη διανομή, θα αποτελεί όντως ένα ολοκληρωμένο δίκτυο και δεν θα κινδυνεύει να κατακερματιστεί ή να χρησιμοποιηθεί μονάχα εν μέρει και ανάλογα με τα συμφέροντα των φορέων παροχής ταχυδρομικών υπηρεσιών.
Γνωρίζουμε ωστόσο ότι η Επιτροπή, κατ' εφαρμογήν της οδηγίας περί θέσπισης κοινών κανόνων για τις κοινοτικές ταχυδρομικές υπηρεσίες, ζήτησε να εκπονηθούν μελέτες σχετικά με τις οποίες δεν ενημέρωσε το Ευρωπαϊκό Κοινοβούλιο, οπότε αγνοούμε ποιος είναι ο αντίκτυπος της εφαρμογής της οδηγίας, τόσο όσον αφορά την εξυπηρέτηση των πολιτών ή των σημερινών ευρωπαϊκών παρόχων ταχυδρομικών υπηρεσιών, όσο σε οικονομικό επίπεδο ή στο επίπεδο της απασχόλησης.
Συνεπώς, είμαστε της άποψης πως πρέπει να παγώσει όλη η διαδικασία εφαρμογής της προαναφερθείσας οδηγίας, συμπεριλαμβανομένου του χρονοδιαγράμματος εφαρμογής της.
Επίσης, σε οποιαδήποτε μεταβολή της σημερινής κατάστασης θα πρέπει πάντα να προηγείται μία εμπεριστατωμένη μελέτη των διαφορετικών επιπτώσεων, έχοντας διαρκώς κατά νου το στόχο της διασφάλισης μίας ποιοτικής δημόσιας υπηρεσίας, της διατήρησης των σημερινών δημοσίων φορέων παροχής υπηρεσιών και της κατοχύρωσης των σημερινών θέσεων εργασίας.
Κύριε Πρόεδρε, αξιότιμοι κυρίες και κύριοι, θα ήθελα να υποστηρίξω, βασικά, το εν λόγω αίτημα και να θέσω αμέσως, εισαγωγικά, το ερώτημα μήπως είναι αντιφατικό αυτό που ανέφερε η προηγούμενη αγορήτρια - ότι δηλαδή αφενός χρειαζόμαστε μια καινοτόμο παροχή ανώτερων υπηρεσιών που να είναι ανταγωνιστική, και αφετέρου η εν λόγω υπηρεσία πρέπει να έχει δημόσιο χαρακτήρα.
Νομίζω πως εδώ έχουμε μια διαφοροποιημένη προσέγγιση!
Η ευρωπαϊκή πολιτική ελευθέρωσε τις μονοπωλιακές αγορές - την ενέργεια, τις τηλεπικοινωνίες και τις εναέριες μεταφορές - και στο στόχαστρο, στο επίκεντρο βρισκόταν πάντα ο καταναλωτής.
Ο στόχος ήταν, βέβαια, η παροχή καλύτερων υπηρεσιών, και ο χρήστης θα πρέπει να βρίσκεται επίσης στο επίκεντρο της ελευθέρωσης των ταχυδρομικών υπηρεσιών.
Νομίζω πως ο καταναλωτής μπορεί να αποφασίσει μόνος του και να καθορίσει πρώτα απ' όλα τις ανάγκες του.
Σε αυτό δεν χρειάζεται ούτε κυβερνήσεις, ούτε κοινοβούλια, αλλά ούτε και την Επιτροπή!
Η αγορά στον τομέα του ταχυδρομείου χωλαίνει, και, δυστυχώς, σπαταλήσαμε πολύτιμο χρόνο εδώ.
Νομίζω πως πρέπει να δώσουμε και στο ταχυδρομείο την ευκαιρία να αντιμετωπίσει τις νέες εξελίξεις.
Αναφέρομαι συγκεκριμένα στην πολύ καλή αγόρευση του συναδέλφου μου κ. Rόbig, ο οποίος αναφέρθηκε επίσης στις ηλεκτρονικές συναλλαγές.
Αυτή η εξέλιξη θα έλθει πολύ γρήγορα, θέτοντας νέες απαιτήσεις στις διάφορες επιχειρήσεις της κοινωνίας μας. Εδώ πρέπει να ανταποκριθούμε στις εν λόγω απαιτήσεις με μεγάλη ευελιξία και ταχύτητα.
Πιστεύω πως η ελευθερωμένη αγορά επιταχύνει περισσότερο αυτή τη διαδικασία από μια λιγότερο ελευθερωμένη αγορά.
Και υπάρχει η δυνατότητα να παρουσιασθεί με θετικό τρόπο η ευρωπαϊκή πολιτική.
Θα πρέπει να εκμεταλλευθούμε και αυτή την ευκαιρία, διότι οι πολίτες ερωτούν πάντα, τι μας χρειάζεται η Ευρώπη; Αυτοί είναι οι τομείς όπου οι πολίτες αντιλαμβάνονται τη χρησιμότητα της Ευρώπης.
Χαίρομαι όμως επίσης για το γεγονός ότι παρίσταται σήμερα αυτοπροσώπως ο Επίτροπος ο αρμόδιος για θέματα ανταγωνισμού, ο κ. Monti, επειδή ασκεί μια εξαιρετικά καλή πολιτική.
Και θα ήθελα εδώ να αναφερθώ σε έναν τομέα όπου θεωρώ - πράγμα που φαίνεται και σε αυτήν τη συζήτηση - ότι το Κοινοβούλιο και η Επιτροπή πρέπει να αντιμετωπίσουν το θέμα του προσδιορισμού των ορίων του ανταγωνισμού.
Εγκρίνουμε τον ανταγωνισμό ως στοιχείο της κοινωνικής οικονομίας της αγοράς - πράγμα που πράττουμε, βέβαια, και επειδή σκοπεύουμε να βελτιστοποιήσουμε το εν λόγω οικονομικό σύστημα.
Νομίζω όμως πως σε μερικούς τομείς - πράγμα που καταδεικνύει άλλωστε η τωρινή συζήτηση - είναι απαραίτητο να συζητηθεί το όριο.
Ως εκ τούτου, ζητώ από εσάς να δώσετε τη σχετική ώθηση από κοινού με το Κοινοβούλιο.
Ανέφερα ήδη το παράδειγμα των κοινωνικών παροχών. Στην εποχή μας, μπορούμε να αναγάγουμε τα πάντα σε μια πελατειακή σχέση, ακόμη και τον τρόφιμο του γηροκομείου, και το ερώτημα που τίθεται είναι εάν σκοπεύουμε να τα υπαγάγουμε στον ανταγωνισμό, εάν αυτός είναι κι ο σωστός δρόμος.
Νομίζω πως θα πρέπει να εκμεταλλευθούμε αυτήν την κοινοβουλευτική περίοδο για να παρουσιάσουμε τα όρια και το θετικό στοιχείο του ανταγωνισμού.
Ο ανταγωνισμός όμως δεν είναι αυτοσκοπός, αλλά υπηρετεί τον πολίτη και τον καταναλωτή, και για τον λόγο αυτό θα πρέπει να σκεφθούμε επίσης πού δεν είναι επιθυμητός.
- (FI) Αξιότιμε κύριε Πρόεδρε, η ελευθέρωση των ταχυδρομικών υπηρεσιών μπορεί να αυξήσει την ανταγωνιστικότητα του ταχυδρομικού τομέα και να παράσχει στους πολίτες εγγυήσεις για ακόμη πιο φθηνές και ευέλικτες υπηρεσίες, αλλά και να ανταποκριθεί στις προκλήσεις εκείνες που συνεπάγεται η σύγχρονη τεχνολογία.
Τονίζω τη λέξη μπορεί, διότι η ελευθέρωση πρέπει να υλοποιηθεί σωστά και με επιμέλεια.
Σε περίπτωση που το εγχείρημα πραγματοποιηθεί λανθασμένα, τότε οι απειλητικές εικόνες για τις οποίες έγινε λόγος εδώ, θα γίνουν σίγουρα αληθινές.
Τα κοινωνικά προβλήματα θα διογκωθούν, οι διαφορές ανάμεσα στις περιφέρειες θα αυξηθούν και ο ανταγωνισμός θα προκύψει μόνο στις περιοχές με την εντονότερη οικονομική δραστηριότητα, στις περιοχές δηλαδή με τη μεγαλύτερη συγκέντρωση πληθυσμού και ιδίως επιχειρήσεων.
Αντιθέτως, στους χαμένους θα συγκαταλέγονται οι απομακρυσμένες περιοχές και οι κάτοικοί τους, καθώς και όσοι δεν θα καταφέρουν να επωφεληθούν από τις νέες υπηρεσίες.
Πριν λάβουμε αποφάσεις για την ελευθέρωση των ταχυδρομικών υπηρεσιών, θα πρέπει κατά τη γνώμη μου να συζητήσουμε αρκετά με ποιους τρόπους θα καταστήσουμε τις ήδη υπάρχουσες υπηρεσίες περισσότερο ευέλικτες και φιλικές προς τον πελάτη από ό,τι στο παρελθόν, και θα διαχειριστούμε τα χρηματοδοτικά μέσα με τρόπο ώστε να μπορούν να πραγματοποιηθούν οι επενδύσεις που απαιτεί η νέα τεχνολογία.
Κατά τη γνώμη μου, η Φινλανδία έχει διαγράψει μια αρκετά επιτυχημένη πορεία προς αυτήν την κατεύθυνση, αναπτύσσοντας το υφιστάμενο δημόσιο σύστημα.
Θεωρώ ωστόσο ότι θα πρέπει να βρούμε κοινούς κανόνες παιγνιδιού για τον συγκεκριμένο τομέα, ώστε να μη βρεθούμε κάποια στιγμή στη ζούγκλα τους Φαρ-Ουέστ ή της Απω Ανατολής.
Χρειαζόμαστε κοινούς κανόνες με βάση τις αρχές της δημόσιας υπηρεσίας και της ισοτιμίας.
Κύριε Πρόεδρε, η απαίτηση ενός σαφούς απολογισμού των επιπτώσεων της πρώτης οδηγίας είναι το λιγότερο, όταν εξετάζουμε το μέλλον της δημόσιας ταχυδρομικής υπηρεσίας.
Η βούληση να καθορίσουμε την τύχη εκατοντάδων χιλιάδων ταχυδρομικών υπαλλήλων, εκατομμυρίων χρηστών, στο άψε σβήσε, θα ήταν προκλητική.
Ωστόσο, παρά τη δυσμενή γνωμοδότηση δέκα ευρωπαϊκών ταχυδρομικών υπηρεσιών, στους διαδρόμους της Επιτροπής μαγειρεύεται μια ιδιωτικοποίηση που δεν αποκαλύπτει το όνομά της.
Μειώνοντας το όριο τιμής/βάρους, για τον αποκλειστικό τομέα των δημοσίων ταχυδρομικών υπηρεσιών και ελευθερώνοντας τη διαφήμιση δια του ταχυδρομείου ή το διασυνοριακό ταχυδρομείο, η δεύτερη οδηγία μπορεί να προσφέρει στον ανταγωνισμό τους πιο αποδοτικούς τομείς.
Όσο για τα ταχυδρομεία, αυτά θα κρατήσουν ό,τι δεν ενδιαφέρει τους ιδιωτικούς φορείς.
Η ιδιωτικοποίηση, είτε πλήρης είτε μερική, θα επιφέρει την επιδείνωση της ήδη όχι και τόσο θετικής κατάστασης.
Και μόνο το παράδειγμα της ιδιωτικοποίησης των βρετανικών σιδηροδρομικών γραμμών θα έπρεπε να είναι αρκετό για να αποδείξει σε ποιο βαθμό οι επιλογές του μέγιστου κέρδους είναι αντίθετες με τη διατήρηση μιας κοινωφελούς υπηρεσίας.
Τα δημόσια ταχυδρομεία, αντί να κάνουν πόλεμο μεταξύ τους, θα έπρεπε να συνεργάζονται, να προσλαμβάνουν εργαζομένους και να διασφαλίζουν αξιοπρεπείς και σταθερές συνθήκες εργασίας, ανταποκρινόμενα παράλληλα στις ανάγκες των χρηστών τόσο σχετικά με την αλληλογραφία όσο και με τη λαϊκή αποταμίευση.
Κύριε Πρόεδρε, η σημερινή συζήτηση διεξάγεται στον αστερισμό του σαλιγκαριού, κι αυτό όχι επειδή έφαγα χθες εξαιρετικής ποιότητας σαλιγκάρια εδώ στο Στρασβούργο, αλλά επειδή το σαλιγκάρι συμβολίζει τη βραδύτητα.
Η βραδύτητα ανάγεται αφενός στην τακτική της Επιτροπής.
Αναλώνεται υπερβολικός χρόνος για τη σχετική μελέτη, και είμαστε της άποψης ότι είναι σημαντικό να επιδειχθεί εδώ επιτέλους ένας εντατικότερος ρυθμός.
Ευχαριστώ πολύ τον Επίτροπο που προέβη σε σαφέστατες σχετικές εξαγγελίες, και ζητώ από την Επιτροπή να λειτουργήσει τώρα πιο γρήγορα.
Από τη σημερινή συζήτηση προκύπτει σαφέστατα ότι εδώ το Κοινοβούλιο θέλει μάλλον να ασκήσει πίεση για να υπάρξει επιτάχυνση, όχι βέβαια εις βάρος της ποιότητας, όμως ούτε και η βραδύτητα δημιουργεί ποιότητα από μόνη της.
Αυτό οδηγεί στο δεύτερο θέμα, ήτοι, το σαλιγκάρι ως σύμβολο των ταχυδρομικών μας υπηρεσιών.
Κατά την τελευταία εικοσαετία έλαβε χώρα μία εξέλιξη, με αποτέλεσμα να πενταπλασιασθεί σταδιακά ο χρόνος επίδοσης μιας επιστολής από το Μόναχο στις Βρυξέλλες.
Αν ο προορισμός είναι το Στρασβούργο, τότε τα πράγματα είναι κάπως καλύτερα, δεν παύουν όμως ούτε εδώ να χαρακτηρίζονται από υπερβολική βραδύτητα.
Αυτό σημαίνει ότι από την εποχή των Thurn und Taxis είχαμε μια σταθερή πτώση της ποιότητας των παρεχόμενων υπηρεσιών.
Είναι μεν σωστά όσα ειπώθηκαν εδώ, δηλαδή το γεγονός ότι σήμερα διαθέτουμε νέες δυνατότητες, π.χ. ηλεκτρονικές δυνατότητες, όπως το ηλεκτρονικό ταχυδρομείο, από την άλλη πλευρά όμως πρέπει πραγματικά να μεριμνήσουμε, ώστε να εξακολουθήσουν, όπως πάντα, να διαδραματίζουν έναν ιδιαίτερα σημαντικό ρόλο και οι κανονικές επιστολές, διότι οι οικογένειες των νέων, οι ηλικιωμένοι και πολλοί άλλοι είναι αυτοί ακριβώς που εξαρτώνται, όπως πάντα, σε πολύ μεγάλο βαθμό από το συμβατικό επιστολικό ταχυδρομείο.
Για τον λόγο αυτό, είμαι της άποψης ότι όσον αφορά το συμβατικό επιστολικό ταχυδρομείο πρέπει να πράξουμε αυτό που διατύπωσε με εξαιρετικό τρόπο ο συνάδελφος Radwan, δηλαδή αφενός να ενισχύσουμε τον ανταγωνισμό κι αφετέρου να προσδιορίσουμε τα όρια.
Αυτό όμως που κάναμε επανειλημμένα κατά τα τελευταία έτη ήταν το αντίθετο!
Κατά τις ψευδοιδιωτικοποιήσεις και τις μερικές ιδιωτικοποιήσεις, όπως τις είδαμε και στη Γερμανία, συνδυάσαμε τα μειονεκτήματα του κρατικού μονοπωλίου με εκείνα της ιδιωτικοποίησης, και, βασικά, δεν είναι αυτός ο σκοπός!
Εδώ αναφέρθηκε ο κοινωνικός ρόλος του ταχυδρόμου, και θα ήθελα να συμπληρώσω, και εκείνος των ταχυδρομείων.
Αναφέρθηκαν ο αγροτικός χώρος και οι αραιοκατοικημένες περιοχές.
Εγώ κατάγομαι από το Μόναχο που είναι μια εξαιρετικά πυκνοκατοικημένη περιοχή, όμως και εμείς αντιμετωπίζουμε το εν λόγω πρόβλημα.
Στις συνοικίες της πόλης κλείνουν το ένα μετά το άλλο τα ταχυδρομεία.
Η πληθυσμιακή δομή των μεγαλουπόλεων είναι απαρχαιωμένη, και οι ηλικιωμένοι κάτοικοί τους απομονώνονται καταφανώς, ενώ μειώνεται ταυτόχρονα το λιανικό εμπόριο.
Για τον λόγο αυτό, είναι απαραίτητο να καθορίσουμε εδώ ορισμένες ελάχιστες προδιαγραφές και να αναγνωρίσουμε τη σπουδαιότητα που έχει η εξασφάλιση μιας σχετικής μέριμνας για τον πληθυσμό.
Όταν στο κέντρο του Μονάχου δεν υπάρχει παρά ένα μόνον γραμματοκιβώτιο που αδειάζει άλλη μία φορά το βράδυ, αυτό συνιστά μια ραγδαία κατάρρευση της ποιότητας που συμβαδίζει με εν μέρει ανερχόμενες τιμές, και αυτό είναι κάτι που επίσης οφείλουμε να καταγράψουμε.
Αρα: ναι στην ελευθέρωση, όμως να εξετασθούν τα όριά της, να δημιουργηθούν γρήγορα συνετοί όροι στην Ευρώπη και να υποβληθεί η σχετική μελέτη της Επιτροπής.
Εύχομαι το σαλιγκάρι να πάψει να συμβολίζει μελλοντικά την ευρωπαϊκή πολιτική στον τομέα του ταχυδρομείου, αλλά να συμβεί, επιτέλους, γρήγορα κάτι στον εν λόγω τομέα, ή όπως λέμε στα γερμανικά, να "φύγει το ταχυδρομείο" !
Αυτό είναι έκφραση που προέρχεται από μία εποχή κατά την οποία το ταχυδρομείο αποτελούσε ακόμα σύμβολο της ταχύτητας.
Όπως και ο κ. Radwan, χαίρομαι που σήμερα δεν είναι εδώ ο Επίτροπος Bolkestein αλλά ο Επίτροπος Monti, διότι πιστεύω ότι μπορεί να μας ενημερώσει πολύ καλά για μερικές πτυχές που σχετίζονται με τον ανταγωνισμό.
Δεν ξέρω εάν ο κ. Monti γνωρίζει την απόφαση του Δικαστηρίου των Ευρωπαϊκών Κοινοτήτων της περασμένης εβδομάδας, στις 10 Φεβρουαρίου, όπου εκτιμά το ενδεχόμενο δεσπόζουσας θέσης των γερμανικών ταχυδρομείων ως συνέπεια της ύπαρξης του ταχυδρομικού μονοπωλίου.
Προτού γίνει η επόμενη απελευθέρωση, πριν την 1η Ιανουαρίου του 2003, αναμφίβολα ο ανταγωνισμός θα πρέπει να παρέμβει σε αυτόν τον τομέα, διότι αυτή τη στιγμή πραγματοποιείται εκτροπή του ταχυδρομικού εμπορίου μέσω χωρών με πιο χαμηλά τέλη.
Αυτό έχει συνέπειες στον ελεύθερο ανταγωνισμό μεταξύ των διαφόρων ταχυδρομικών υπηρεσιών.
Εάν υποθέσουμε ότι φθάνουμε σε απελευθέρωση σε όλη την Ευρωπαϊκή Ένωση, ποιες άραγε συνέπειες θα είχε ο ελεύθερος ανταγωνισμός; Για την ώρα, απ' όσο γνωρίζουμε, στη μοναδική χώρα όπου ολοκληρώθηκε, στη Σουηδία, η απελευθέρωση μεταφράστηκε σε αύξηση της τιμής των ταχυδρομικών υπηρεσιών κατά 59%.
Αυτό που δεν γνωρίζουμε είναι το τι πρόκειται να συμβεί σε κάθε μια από τις χώρες όπου θα επέλθει η απελευθέρωση.
Μπορεί να προβλέψει κανείς ότι η απελευθέρωση των ταχυδρομικών υπηρεσιών θα προκαλέσει μεγαλύτερες διαφορές κόστους των ταχυδρομικών υπηρεσιών μεταξύ των χωρών, με συνέπειες, χωρίς αμφιβολία, στο θέμα του ανταγωνισμού, όχι μόνο στο κόστος της ταχυδρομικής υπηρεσίας, αλλά και στην εγκατάσταση των εταιρειών.
Σήμερα για παράδειγμα, υπάρχουν εταιρείες που εδρεύουν στην Ολλανδία διότι τα ταχυδρομικά τέλη είναι χαμηλότερα από ό,τι στη Γερμανία και μπορεί να συμβεί το ίδιο στο μέλλον.
Σχετικά με αυτό, η ερώτηση που θα έκανα είναι εάν, στο πακέτο που πρόκειται να παρουσιάσει η Επιτροπή αναφορικά με την απελευθέρωση των ταχυδρομικών υπηρεσιών, έχει προβλεφθεί η συμπερίληψη διατάξεων για τη διατήρηση του ελεύθερου ανταγωνισμού, διότι θα ήταν εξαιρετικά πιθανό, με το που θα γίνει η απελευθέρωση των ταχυδρομικών υπηρεσιών σε αυτόν τον τομέα - όπως συνέβη στην πλειοψηφία των τομέων στην παρούσα Κοινότητα - να δημιουργηθούν συγκεντρώσεις μεγάλων εταιρειών που τελικά θα άρουν τα οφέλη της θεωρητικής απελευθέρωσης.
Σε αυτή τη φάση, σε υπηρεσίες που θεωρητικά δεν είναι ελεύθερες - όπως είναι οι εθνικές ταχυδρομικές υπηρεσίες - υπάρχει μια βασική απελευθέρωση, που συμφωνείται μέσω του συστήματος της Παγκόσμιας Ταχυδρομικής Ένωσης, επιτρέποντας χαμηλά τέλη.
Σε μια υπηρεσία θεωρητικά απελευθερωμένη, ενδεχομένως ο ελεύθερος ανταγωνισμός να εξαφανιστεί συνεπεία της συγκέντρωσης της υπηρεσίας σε μεγάλους οργανισμούς μέσω της κατάχρησης δεσπόζουσας θέσης, μέσω συμφωνιών μεταξύ εταιρειών και άλλων παρόμοιων πραγμάτων.
Συνεπώς, θα συμβούλευα τον Επίτροπο Monti να εξακολουθήσει τη διαδικασία απελευθέρωσης των ταχυδρομικών υπηρεσιών μέσα στα αυστηρά πλαίσια του ελεύθερου ανταγωνισμού διότι πιστεύω ότι στο μέλλον αυτό θα είναι ένα ζήτημα που θα μας απασχολήσει αρκετά.
Η πρόβλεψή μου είναι ότι, ενδεχομένως, οι απελευθερωμένες ταχυδρομικές υπηρεσίες θα είναι πολύ λιγότερο ανταγωνιστικές από ό,τι οι σημερινές δημόσιες ταχυδρομικές υπηρεσίες.
Αξιότιμε κύριε Πρόεδρε, το ταχυδρομείο δεν προσφέρει συνηθισμένες υπηρεσίες όπως το κουρείο ή το γυμναστήριο.
Στην αραιοκατοικημένη χώρα μου, τη Φινλανδία, το πέρασμα από το ταχυδρομείο αποτελεί κοινωνικό γεγονός.
Στον κόσμο των δικτύων, το ταχυδρομείο συνιστά το δημοκρατικότερο δίκτυο.
Δημιουργεί και διατηρεί ανθρώπινες σχέσεις.
Η ενιαία αγορά στον τομέα των ταχυδρομικών υπηρεσιών υλοποιείται με τους όρους των ανθρώπων της αγοράς.
Για εμάς στο Βορρά αυτό σημαίνει ότι η ΕΕ καταστρέφει την κοινωνική υποδομή.
Αξιότιμε κύριε Επίτροπε Monti, η αρχή του ανταγωνισμού δεν αρμόζει στις ανθρώπινες σχέσεις. Αυτός είναι και ο λόγος που πρέπει να αναπτύξουμε τις ταχυδρομικές υπηρεσίες και όχι να τις μειώσουμε.
Εάν επιθυμία μας είναι να βρίσκεται η πληροφορική στη διάθεση και στις υπηρεσίες όλων, μόνο μια δημόσια ταχυδρομική υπηρεσία μπορεί να διασφαλίσει κάτι τέτοιο στα πλαίσια της κοινωνίας.
Το ταχυδρομείο είναι δημοκρατία.
Το ταχυδρομείο μπορεί να διεκπεραιώσει τέτοια θέματα καλύτερα από τις εταιρείες τηλεπικοινωνιών.
Οι τιμές των τηλεπικοινωνιών έχουν αυξηθεί, με συνέπεια οι επιχειρήσεις να συνεχίζουν μεν να αγοράζουν και να πωλούν, οι δαπάνες για το μάρκετινγκ, ωστόσο, υπερβαίνουν πια το 50% του κύκλου εργασιών τους.
Πρέπει να προχωρήσουμε σε δημοκρατικές επενδύσεις προκειμένου να διατηρήσουμε ένα δημοκρατικό ταχυδρομείο.
Είναι ιδιαίτερα θετικό που στη συζήτηση αυτή θα απαντήσει στις ερωτήσεις ο κ. Monti, γιατί ο μεγάλος γρίφος σε σχέση με τις ταχυδρομικές υπηρεσίες είναι πώς να συμβιβάσουμε μια ανοιχτή αγορά και τον ελεύθερο και δίκαιο ανταγωνισμό με την παροχή μιας υπηρεσίας στην οποία θα έχουν όλοι πρόσβαση, ακόμη και στην πιο απομακρυσμένη και αραιοκατοικημένη περιοχή της Ευρωπαϊκής Ένωσης.
Στους λόφους και τα λαγκάδια της Σκωτίας, και στις αγροτικές παραμεθόριους και στην κεντρική ζώνη, στα όμορφα αλλά ευάλωτα νησιά Εβρίδες, Όρκνεϋ και Σέτλαντ, οι κάτοικοι αισθάνονται πραγματική ανησυχία ότι μπορεί να χάσουν αυτήν την ουσιαστικής σημασίας υπηρεσία.
Ωστόσο, όλοι γνωρίζουμε ότι η ποιότητα της παρεχομένης υπηρεσίας μπορεί μόνον να βελτιωθεί αν οι ταχυδρομικές υπηρεσίες αποκτήσουν, όπως όλοι οι κλάδοι παροχής υπηρεσιών, την οικονομική και διαχειριστική ελευθερία του ιδιωτικού τομέα και το κίνητρο του ανοιχτού, ακόμη και του διεθνούς ανταγωνισμού.
Θεωρώ ότι υπάρχει λύση, η οποία ήδη εφαρμόζεται ευρέως στον τομέα των μεταφορών.
Γίνεται διαγωνισμός υποβολής προσφορών για αεροπορικά δρομολόγια, δρομολόγια πορθμείων, τραίνων και λεωφορείων εντός αυτών των απομακρυσμένων περιοχών και προς αυτές.
Την ανάθεση παίρνει ο πλειοδότης που προσφέρει τη συγκεκριμένη υπηρεσία σε συγκεκριμένο ποιοτικό επίπεδο και με το χαμηλότερο επίπεδο κρατικής επιδότησης.
Ας το αποκαλέσουμε αυτό σύμβαση δικαιόχρησης μέσω μειοδοτικού διαγωνισμού.
Αυτό επιτρέπει τον επιθυμητό ανταγωνισμό ως προς την παροχή των συγκεκριμένων υπηρεσιών με ένα σύστημα δικαιόχρησης επιδοτούμενο, αλλά απόλυτα διαφανές.
Γιατί να μην μπορεί να τεθεί σε μειοδοτικό διαγωνισμό με τον ίδιο τρόπο και η συγκέντρωση και η διανομή της αλληλογραφίας σε μια συγκεκριμένη περιοχή; Η χαμηλότερη επιχορήγηση θα κέρδιζε τη σύμβαση δικαιόχρησης για ένα συγκεκριμένο χρονικό διάστημα.
Γιατί να μην μπορεί να ισχύσει το ίδιο σύστημα ανάθεσης, αυτό το είδος μειοδοτικού διαγωνισμού, και για το παράρτημα του ταχυδρομείου ενός απομακρυσμένου χωριού; Επομένως, ο κατάλληλος δημοκρατικά υπόλογος κυβερνητικός οργανισμός, τοπικός, περιφερειακός ή εθνικός - ενδεχομένως υπό τη γενική εποπτεία της ΕΕ - θα μπορούσε να καθορίζει τα κριτήρια για την υπηρεσία και τους χρηματοδοτικούς πόρους για την υλοποίηση αυτού του συγκεκριμένου κοινωνικού στόχου.
Διαφορετικά, ας αφήσουμε τις ταχυδρομικές υπηρεσίες εκτεθειμένες σε όλες τις απαιτήσεις και τους περιορισμούς της αγοράς.
Κύριε Πρόεδρε, κύριε Επίτροπε, δεν αποτελεί σύμπτωση το γεγονός ότι είμαι το πέμπτο μέλος του Σώματος από τη Σκωτία που λαμβάνω τον λόγο στη σημερινή συζήτηση.
Αυτό δείχνει πόσο σημαντικές είναι για μας οι ταχυδρομικές μας υπηρεσίες.
Η Σκωτία ως χώρα έχει μεγαλύτερη έκταση από ορισμένα κράτη μέλη.
Έχει πολλές απομακρυσμένες κοινότητες στην ενδοχώρα που διαθέτουν μόνο οδική πρόσβαση και μερικές φορές δεν εξυπηρετούνται καλά από τις δημόσιες συγκοινωνιακές γραμμές, ενώ άλλες φορές δεν υπάρχει καθόλου συγκοινωνία.
Αυτές οι κοινότητες στηρίζουν την επιβίωσή τους στην ύπαρξη τοπικών εγκαταστάσεων όπως ένα σχολείο, ένα ταχυδρομείο και ένα κατάστημα.
Ειδικά οι ηλικιωμένοι εξαρτώνται από τα δύο τελευταία, που συχνά συστεγάζονται, καθώς η μία υπηρεσία αυξάνει την βιωσιμότητα της άλλης.
Η Σκωτία έχει επίσης πολλές νησιωτικές κοινότητες, σε μερικές από τις οποίες μπορεί να φθάσει αεροπλάνο, οι περισσότερες όμως εξαρτώνται από πορθμειακές γραμμές.
Έχει υπολογιστεί ότι το πραγματικό κόστος για να φθάσει μια επιστολή από το Εδιμβούργο στην κεντρική ορεινή Σκωτία (Central Highlands) είναι περίπου δεκαπλάσιο από το κόστος για να φθάσει η ίδια επιστολή από τη μία άκρη του Λονδίνου στην άλλη, και τέσσερις φορές υψηλότερο από τα σημερινά ταχυδρομικά του τέλη.
Όσο πιο απομακρυσμένη είναι η κοινότητα, τόσο μεγαλύτερη γίνεται αυτή η διαφορά.
Αυτή είναι η έκταση του προβλήματος.
Το αίτημα να ληφθούν υπόψη οι εν λόγω παράγοντες κατά την πραγματοποίηση της ελευθέρωσης και να συνεχιστεί η παροχή καθολικής ταχυδρομικής υπηρεσίας σε προσιτές τιμές δεν σημαίνει αντίθεση προς την ελευθέρωση.
Δεν σας ζητώ μόνο για χάρη του πληθυσμού της Σκωτίας τη διατήρηση αυτής της ζωτικής επικοινωνιακής σύνδεσης που εκπροσωπούν οι ταχυδρομικές υπηρεσίες, σας το ζητώ προς το συμφέρον όλων των απομακρυσμένων και νησιωτικών κοινοτήτων, οπουδήποτε κι αν βρίσκονται μέσα στην Ευρωπαϊκή Ένωση.
Κύριε Πρόεδρε, θεωρώ προνόμιο ότι αντικαθιστώ τον συνάδελφό μου, Επίτροπο Bolkestein, σε αυτήν την τόσο υψηλού επιπέδου συζήτηση για τις ταχυδρομικές υπηρεσίες.
Θα προσπαθήσω να απαντήσω στη συζήτηση στηριζόμενος στις πληροφορίες που μου έδωσε ο Επίτροπος Βolkestein.
Επιτρέψτε μου να επαναλάβω ότι τη Δευτέρα ο κ. Επίτροπος θα είναι στη διάθεση της Επιτροπής Περιφερειακής Πολιτικής, Μεταφορών και Τουρισμού του Κοινοβουλίου.
Ορισμένα μέλη του Σώματος, όπως ο κ. Stenmarck, παραπονούνται για την καθυστέρηση της υποβολής της νέας πρότασης.
Αλλα πιστεύουν ότι δεν είναι τελικά και τόσο τραγικό να υπάρξει ένα μικρό διάλειμμα μετά το πρώτο βήμα της ελευθέρωσης.
Αυτή είναι για παράδειγμα η θέση του κ. Berthu.
Η θέση της Επιτροπής είναι ότι η νέα πρόταση καθυστέρησε κυρίως εξ αιτίας των εσωτερικών προβλημάτων της Επιτροπής, τα οποία είμαι βέβαιος ότι δεν έχουν διαφύγει εντελώς της προσοχής του Κοινοβουλίου.
Ωστόσο, συναισθανόμαστε ότι έχουμε νομική υποχρέωση να υποβάλουμε μία πρόταση.
Πρόθεση του Επιτρόπου Bolkestein είναι να υποβάλει μια τέτοια πρόταση για έγκριση στην Επιτροπή μέσα στο πρώτο εξάμηνο του τρέχοντος έτους.
Η πραγματοποίηση των επομένων βημάτων στην προγραμματισμένη ημερομηνία, την 1η Ιανουαρίου 2003, φαίνεται εφικτή.
Η πρόταση θα λάβει υπόψη τις διεξαχθείσες μελέτες και θα εξετάσει ιδίως ζητήματα όπως η καθολική υπηρεσία, στην οποία θα επανέλθω αμέσως.
Ως προς την υπάρχουσα οδηγία και την εφαρμογή της, τα περισσότερα κράτη μέλη έχουν λάβει τα απαραίτητα νομικά μέτρα για τη μεταφορά της οδηγίας.
Υπάρχουν ορισμένα προβλήματα αναφορικά με τη δομή και την ανεξαρτησία του ρυθμιστικού οργάνου.
Η προθεσμία εφαρμογής της οδηγίας από τα κράτη μέλη λήγει τον Ιανουάριο του 2003.
Αργότερα θα λάβει χώρα περαιτέρω ελευθέρωση.
Σε ορισμένους τομείς, όπως στην αποστολή δεμάτων και στο επείγον ταχυδρομείο, υπάρχει ήδη ανταγωνισμός.
Σε γενικές γραμμές, η ποιότητα των υπηρεσιών έχει βελτιωθεί, ειδικά ως προς τις διασυνοριακές δραστηριότητες.
Η ποιότητα των υπηρεσιών, που είναι τόσο σημαντική για τους καταναλωτές, αποτέλεσε το κύριο μέλημα όλων των ομιλητών, μερικοί από τους οποίους, όπως ο κ. Rόbig, μίλησαν πολύ συγκεκριμένα γι' αυτό.
Η πείρα μας από χώρες που η ελευθέρωση έχει προχωρήσει πιο πολύ όπως η Σουηδία, η Φινλανδία και οι Κάτω Χώρες δείχνει ότι, όταν η ελευθέρωση γίνεται με τάξη, η ποιότητα των υπηρεσιών μπορεί να βελτιωθεί χάρη στις απαιτήσεις για καλύτερες υπηρεσίες που προβάλλουν οι εθνικοί κανονισμοί και η διαδικασία παρακολούθησης.
Έτσι, δεν πρόκειται για ξεπούλημα της υπηρεσίας και της ποιότητάς της.
Συχνά, η ελευθέρωση οδηγεί σε διασφάλιση των προδιαγραφών ενώ η εν εξελίξει τυποποίηση της μέτρησης της ποιότητας των υπηρεσιών συμβάλλει επίσης σε αυτό, καθώς οι προδιαγραφές αυτές θα αντικατοπτρίζουν καλύτερα την πραγματική απόδοση.
Αυτό θα αφήσει περιθώρια για την κατάλληλη αξιολόγηση και τον καλύτερο προσανατολισμό των καταναλωτών από τον σημερινό φορέα παροχής υπηρεσιών, που θα είναι αποτέλεσμα της συνδυασμένης πίεσης εκ μέρους των ρυθμιστικών οργάνων, των ανταγωνιστών και των καταναλωτών.
Παρατηρούμε μια αλλαγή πνεύματος στους σημερινούς φορείς παροχής αυτής της υπηρεσίας, στα κρατικά ταχυδρομεία, μια αλλαγή που θεωρώ ότι κανείς δεν μπορεί να την χαρακτηρίσει ως αρνητική όσο συνεχίζεται η σημερινή τάση επικέντρωσης στις ανάγκες των καταναλωτών.
Οι ανησυχίες που εκφράστηκαν εδώ στο Κοινοβούλιο σήμερα το πρωί από έγκριτα μέλη του Σώματος θα αποτελέσουν το επίκεντρο των δραστηριοτήτων του συναδέλφου μου και ολόκληρης της Επιτροπής κατά την επεξεργασία της επόμενης πρότασης.
Η πρόταση αυτή θα λαμβάνει πλήρως υπόψη την ανάγκη διασφάλισης του καθολικού χαρακτήρα των υπηρεσιών, την ανάπτυξη αποτελεσματικής προστασίας για τους καταναλωτές και τη δημιουργία ενός κλίματος ευνοϊκού για νέες θέσεις εργασίας - όχι για λιγότερες θέσεις εργασίας - στο πλαίσιο μιας προοδευτικής βαθμιαίας εξέλιξης.
Το ζήτημα της καθολικής υπηρεσίας μνημονεύθηκε από την κ. Isler Bιguin, από τον κ. Miller, που τον ευχαριστώ για το προσωπικό του μήνυμα, και από πολλούς άλλους.
Όλοι έχουμε συναίσθηση της τεράστιας σημασίας της πτυχής της κοινωνικής και διαρθρωτικής συνοχής, ιδιαίτερα για τις αραιοκατοικημένες αγροτικές περιοχές, μία από τις οποίες εκπροσωπήθηκε στη σημερινή συζήτηση με ιδιαίτερα δυναμικό και ορμητικό τρόπο.
Πιστεύουμε ότι η καθολική υπηρεσία αποτελεί πυλώνα και είμαι βέβαιος ότι ο συνάδελφός μου θα μπορέσει να το διαβεβαιώσει στην αρμόδια κοινοβουλευτική επιτροπή.
Η κ. Gillig, αλλά και άλλοι, όπως οι κύριοι Markov και Esclopι, εξέφρασαν ανησυχίες για την απασχόληση. Η εμπειρία από άλλους τομείς δείχνει ένα είδος καμπύλης τύπου U: μια φάση μείωσης της απασχόλησης αρχίζει ακριβώς πριν από την εφαρμογή της ελευθέρωσης, εφ' όσον όπως είναι φυσικό ο δικαιούχος φορέας παροχής της υπηρεσίας προετοιμάζεται για τον ανταγωνισμό.
Ακολουθεί μια δεύτερη φάση όπου σταθεροποιείται η απασχόληση, καθώς οι νέες θέσεις εργασίας σε νέους φορείς στον κλάδο εξισορροπούν τις ενδεχόμενες περαιτέρω συρρικνώσεις στον τομέα της απασχόλησης. Τέλος, ακολουθεί η τρίτη φάση της καθαρής δημιουργίας θέσεων εργασίας τόσο στον παλιό όσο και στους νέους φορείς, καθώς τα πλεονεκτήματα που προκύπτουν από την ελευθέρωση φτάνουν στους καταναλωτές και η αγορά αναπτύσσεται γρηγορότερα.
Στον τομέα των ταχυδρομείων, η πρώτη φάση βρίσκεται ήδη σε εξέλιξη, εφόσον οι φορείς της καθολικής υπηρεσίας έχουν ήδη μπει σε μια διαδικασία εκσυγχρονισμού.
Οι σημαντικότεροι παράγοντες που ασκούν επιρροή στην απασχόληση είναι περισσότερο οι νέες τεχνολογίες και η διοικητική μέριμνα παρά η διαδικασία της ελευθέρωσης των ταχυδρομικών υπηρεσιών.
Ως προς την πρόσβαση στις μελέτες, σημείο που ανέφεραν ο κ. Staes και άλλοι, αντίγραφα των μελετών παραδόθηκαν στο Κοινοβούλιο τον Σεπτέμβριο του 1999.
Όλες οι σχετικές μελέτες είναι διαθέσιμες στην ιστοσελίδα της Επιτροπής στο Internet από τον Αύγουστο του 1999 και η Επιτροπή ευχαρίστως θα δώσει αντίγραφα σε κάθε ενδιαφερόμενο.
Οι μελέτες έγιναν αντικείμενο κάποιας κριτικής, ειδικά εκ μέρους των κρατικών ταχυδρομικών υπηρεσιών.
Έχω επίγνωση του ότι όλες οι μελέτες που ξεκίνησαν συνάντησαν δυσκολίες στη συλλογή ικανοποιητικών στοιχείων.
Αυτό δεν αποτελεί έκπληξη εφόσον οι φορείς της καθολικής υπηρεσίας δεν διαθέτουν πάντοτε τα κατάλληλα συστήματα για τη συλλογή λεπτομερών πληροφοριών.
Αυτό δεν είναι άραγε αποκαλυπτικό ως προς τη διαχειριστική τους ικανότητα; Δεν υπάρχει μία μεθοδολογία εκτίμησης του κόστους και της χρηματοδότησης της καθολικής υπηρεσίας που να είναι αποδεκτή από όλα τα μέρη.
Παρ' όλα αυτά, ο κ. Bolkestein είναι πεπεισμένος ότι οι μελέτες που έγιναν είναι αρκετά σαφείς και ακριβείς ώστε να αποτελέσουν τη βάση για τη διαδικασία λήψης απόφασης.
Τελειώνοντας θα αναφερθώ σε τρεις παρεμβάσεις που υποτίθεται ότι γνωρίζω το αντικείμενό τους καλύτερα από τις ταχυδρομικές υπηρεσίες.
Πρόκειται για τον ανταγωνισμό. Κύριε Purvis, θεωρώ την προκλητική από μεθοδολογική άποψη παρατήρησή σας για την ανάθεση έργων ενδιαφέρουσα.
Ασφαλώς αξίζει να διερευνηθεί. Κύριε Medina Ortega, συμφωνώ μαζί σας ότι πρέπει να επαγρυπνούμε ακόμη περισσότερο μετά την ελευθέρωση, επειδή δεν θέλουμε η εξαφάνιση κρατικών μονοπωλίων να δημιουργήσει ιδιωτικούς φορείς εξ αιτίας ανεξέλεγκτης συγκέντρωσης.
Τούτο ισχύει τόσο για τα ταχυδρομεία όσο και για άλλους τομείς.
Μπορώ να αναφέρω ένα παράδειγμα σχετικά με αυτό το είδος επαγρύπνησης: είναι η περίπτωση των Γερμανικών Ταχυδρομείων όπου, μετά από καταγγελίες και μία προσφυγή στη δικαιοσύνη, η Επιτροπή δρομολόγησε τον Ιούλιο μια επίσημη διαδικασία κρατικής ενίσχυσης.
Λάβαμε πρόσφατα την απάντηση της γερμανικής κυβέρνησης σχετικά με τις παρατηρήσεις που έγιναν.
Η διαδικασία κρατικής ενίσχυσης καλύπτει τόσο το ζήτημα της διασταυρούμενης επιδότησης μονοπωλιακών ταχυδρομικών υπηρεσιών και δραστηριοτήτων εμπορικών επιχειρήσεων παράδοσης δεμάτων όσο και τη χρηματοδότηση των πολυάριθμων πρόσφατων εξαγορών των Γερμανικών Ταχυδρομείων.
Λόγω του περιορισμένου χρόνου δεν θέλω να υπεισέλθω σε λεπτομέρειες, όμως η περίπτωση αυτή είναι ίσως ενδεικτική για το γεγονός ότι η Επιτροπή δεν σταματά το έργο της με την πρόοδο της ελευθέρωσης.
Υπό μια έννοια, εδώ είναι που αρχίζει το έργο αυτό.
Τέλος, κύριε Radwan, φυσικά θα πρέπει να υπάρξουν - και υπάρχουν - όρια στον ανταγωνισμό.
Συγκεκριμένα, αν πάρουμε την περίπτωση του ανταγωνισμού και των υπηρεσιών γενικού ενδιαφέροντος, όπου ένα κράτος μέλος ορίζει μια αποστολή δημόσιας υπηρεσίας, είναι σημαντικό να προσδιοριστεί ποσοτικά το κόστος της εκτέλεσης της συγκεκριμένης αποστολής και η κρατική ενίσχυση που αντισταθμίζει τις συγκεκριμένες δαπάνες ασφαλώς δεν αποτελεί παραβίαση του ανταγωνισμού.
Θα διαφωνήσω κάπως με την ορολογία που χρησιμοποιήσατε, κύριε Radwan, όταν είπατε ότι είναι καιρός να ληφθούν περισσότερο υπ' όψιν οι ανάγκες των πολιτών και όχι αποκλειστικά και μόνο η ανάγκη για ανταγωνισμό.
Είμαι εντελώς αντίθετος με αυτήν την άποψη, διότι ο ανταγωνισμός υπάρχει προς όφελος των πολιτών και μόνο.
Οι περισσότερες εταιρίες μισούν τον ανταγωνισμό.
Ο ανταγωνισμός γίνεται προς όφελος των πολιτών, του οικονομικού τους συμφέροντος και της ελευθερίας τους.
Τα παραδείγματα ελευθέρωσης και ανταγωνισμού στις αερομεταφορές και στις τηλεφωνικές υπηρεσίες στην Ευρώπη δείχνουν ότι οι πολίτες ωφελήθηκαν από αυτό.
Το μόνο που μπορώ να επαναλάβω είναι ότι ο Επίτροπος Bolkestein τη Δευτέρα θα αναφερθεί σε όλα τα ζητήματα στην αντίστοιχη επιτροπή κατά τρόπο πιο αρμόδιο και αναλυτικό.
. Ευχαριστώ πολύ, κύριε Επίτροπε.
Σύμφωνα με το άρθρο 42, παράγραφος 5 του Κανονισμού έλαβα μια πρόταση ψηφίσματος για να κλείσω την παρούσα συζήτηση.
Η συζήτηση έληξε.
Προχωρούμε τώρα στην ψηφοφορία.
(Το Σώμα εγκρίνει το ψήφισμα) ΑΙΤΙΟΛΟΓΗΣΕΙΣ ΨΗΦΟΥ
Ψηφίσαμε υπέρ του ψηφίσματος γιατί μας το ζήτησε ένα συνδικάτο των Γαλλικών Ταχυδρομείων, το οποίο ήλπιζε ότι σε περίπτωση θετικής ψήφου θα είχε μια επιπλέον διορία ώστε να μπορέσει να υπερασπίσει τους εργαζομένους.
Αυτό δεν σημαίνει ότι εγκρίνουμε όλο το περιεχόμενο, το οποίο είναι πολύ ασαφές και το οποίο αφήνει την ουσία απ' έξω.
Η πολιτική που ακολουθούν τα ευρωπαϊκά θεσμικά όργανα και οι εθνικές κυβερνήσεις, κυρίως η γαλλική, είναι μια οπισθοδρομική πολιτική, αντίθετη τόσο ως προς τα συμφέροντα των χρηστών, δηλαδή της μεγάλης πλειοψηφίας του πληθυσμού όσο και προς τα συμφέροντα όσων εργάζονται στα ταχυδρομεία.
Οι ταχυδρομικές υπηρεσίες πρέπει να παραμείνουν δημόσιες.
Όλοι οι άνθρωποι, όπου και αν βρίσκονται και όποια και αν είναι η κοινωνική τους κατάσταση, πρέπει να έχουν πρόσβαση στις υπηρεσίες αυτές στο ίδιο επίπεδο και υπό τις ίδιες συνθήκες.
Κάθε ιδέα αποδοτικότητας πρέπει να αποκλείεται όταν πρόκειται για την οργάνωση της δημόσιας υπηρεσίας και δεν πρέπει να επιτρέπεται στις ιδιωτικές επιχειρήσεις να αποκομίζουν ίδια οφέλη, μονοπωλώντας τις πιο αποδοτικές δραστηριότητες της δημόσιας υπηρεσίας.
Ως εκ τούτου είναι ευνόητο ότι τα Γαλλικά Ταχυδρομεία και οι αντίστοιχες με αυτά υπηρεσίες στις διάφορες χώρες της Ευρώπης θα πρέπει να διατηρήσουν το μονοπώλιο αυτής της υπηρεσίας.
Προκειμένου να διασφαλίσουμε, σε ευρωπαϊκή κλίμακα, ικανοποιητικές ταχυδρομικές υπηρεσίες, είναι επιτακτική ανάγκη να θέσουμε τέλος στην πολιτική της κατάργησης των τοπικών ταχυδρομείων, της μείωσης του αριθμού των διανομών και της υπερφόρτωσης του προσωπικού.
Αντιθέτως, θα πρέπει οι ταχυδρομικές υπηρεσίες και γενικότερα όλες οι δημόσιες υπηρεσίες να προσλάβουν επιπλέον προσωπικό.
Η χρησιμότητα αυτών των θέσεων εργασίας είναι αδιαμφισβήτητη και δημιουργώντας έναν μεγαλύτερο αριθμό τέτοιων θέσεων το αποτέλεσμα θα ήταν η μείωση της ανεργίας στην Ευρώπη.
Κύριε Πρόεδρε, προσωπικά ψήφισα υπέρ αυτού του ψηφίσματος, γιατί πρέπει οπωσδήποτε να συζητήσουμε στο πλαίσιο του Ευρωπαϊκού Κοινοβουλίου σχετικά με τις ταχυδρομικές υπηρεσίες και να βγούμε από την τρέχουσα αμφιβολία.
Η κατάργηση της δημόσιας υπηρεσίας θα είναι ένα εξαιρετικά σοβαρό θέμα για αυτό και θέλουμε να ξέρουμε τις προθέσεις της Επιτροπής.
Όταν μας λένε ότι ο πελάτης θα εξυπηρετείται καλύτερα και με μικρότερο κόστος, αυτό προφανώς είναι λάθος.
Οι άνθρωποι που κατοικούν μακριά από τα πάντα, είναι προφανές ότι δεν θα εξυπηρετούνται ή για να εξυπηρετηθούν θα πρέπει να πληρώνουν πολύ ακριβά, ενώ μερικοί από αυτούς δεν θα διαθέτουν τα μέσα για να το πράξουν.
Οι ταχυδρομικές υπηρεσίες δεν είναι μόνο η υπηρεσία του ταχυδρομείου, είναι επίσης και μια κοινωνική υπηρεσία.
Πολλές φορές, ο ταχυδρόμος είναι, για ορισμένους, ο μοναδικός άνθρωπος που βλέπουν κατά τη διάρκεια της ημέρας.
Μπορούμε να τους χαιρετίσουμε αυτούς τους ταχυδρόμους οι οποίοι με οποιοδήποτε καιρό, διασχίζουν χιλιόμετρα μερικές φορές και με τα πόδια προκειμένου να εξυπηρετήσουν τους πάντες.
Η κατάργηση της ταχυδρομικής υπηρεσίας, μιας υπηρεσίας της εκ του σύνεγγυς επικοινωνίας, θα ήταν ένα σοβαρό λάθος και δεν θα μας επέτρεπε να διασφαλίσουμε την ισότητα όλων των πολιτών.
Το να επιδιώκουμε με κάθε κόστος την αποδοτικότητα σημαίνει να πάμε ενάντια στην αδελφοσύνη και την κοινωνική συνοχή.
Κύριε Πρόεδρε, ψήφισα υπέρ του ψηφίσματος αυτού και θα ήθελα να εξηγήσω το λόγο.
Διάφοροι ομιλητές υπενθύμισαν ότι, ειδικά στις ορεινές κοινότητες, το μοναδικό άτομο με το οποίο οι ηλικιωμένοι έχουν κάποια επαφή είναι ο ταχυδρόμος.
Συμφωνώ με την παρατήρηση αυτή.
Πιστεύω όμως ότι οι συντάξεις πολλών ηλικιωμένων ατόμων θα μειωθούν βάσει του κρατικού προϋπολογισμού.
Στην Ιταλία, στη χώρα καταγωγής μου, οι εργαζόμενοι στα ταχυδρομεία είναι περίπου 200.000 και στοιχίζουν στο κράτος περίπου 50 εκατομμύρια λιρέτες το χρόνο κατά κεφαλήν, δηλαδή 25.000 ευρώ. Το συνολικό κόστος ισοδυναμεί συνεπώς με 5 εκατομμύρια ευρώ περίπου.
Με την απελευθέρωση αυτής της υπηρεσίας, ο προϋπολογισμός του κράτους θα απελευθέρωνε, θα είχε δηλαδή ως πλεόνασμα, γύρω στα 10 εκατομμύρια λιρέτες ετησίως για τον κάθε συνταξιούχο, που θα μπορούσαν να δοθούν σε ένα εκατομμύριο συνταξιούχους, οι οποίοι κατά τον τρόπο αυτό θα διπλασίαζαν τη σύνταξή τους.
Αυτό θα τους αντάμειβε κατά πολύ για τη θυσία του να μην έχουν επαφή με τον ταχυδρόμο.
Κύριε Πρόεδρε, ψήφισα υπέρ του ψηφίσματος για τις ευρωπαϊκές ταχυδρομικές υπηρεσίες με ακόμη μεγαλύτερη ικανοποίηση, δεδομένου ότι επαναλαμβάνει για μια ακόμη φορά τη θέση που πάντα υποστήριζα εδώ, δηλαδή την αναγκαιότητα μιας καθολικής υπηρεσίας υψηλής ποιότητας, κυρίως για τη διασφάλιση αυτής της υπηρεσίας στις πιο αραιοκατοικημένες περιοχές, στις αγροτικές περιοχές και υπάρχουν τέτοιες περιοχές και στη μικρή μου χώρα, το Μεγάλο Δουκάτο του Λουξεμβούργου.
Τα ταχυδρομεία, οι ταχυδρόμοι, διαδραματίζουν τόσο σε αυτές τις περιοχές όσο και σε ορισμένες συνοικίες των μεγαλουπόλεων, όπως πολύ σωστά εξήγησε ο συνάδελφός μου ο κ. Posselt, έναν θα έλεγα σχεδόν κοινωνικο-πολιτιστικό ρόλο, ο οποίος ξεπερνά την απλή διανομή της αλληλογραφίας.
Γνωρίζω ότι η υπηρεσία αυτή έχει οικονομικά ελλείμματα.
Θα ήταν ίσως οικονομικότερο εάν θέταμε στη διάθεση αυτών των απομονωμένων σπιτιών ή των χωριών ένα φαξ ή το ηλεκτρονικό ταχυδρομείο.
Καταρχήν, είμαι υπέρ της κατάργησης των μονοπωλίων του δημοσίου τομέα, είτε πρόκειται για το νερό, είτε για το αέριο, την ηλεκτρική ενέργεια, το τηλέφωνο, τα δορυφορικά προγράμματα, την καλωδιακή και άλλα.
Ωστόσο, η ελευθέρωση, η οποία πρόσφερε πολλά στον καταναλωτή από απόψεως τιμών και ποιότητας των υπηρεσιών, κυρίως στον τομέα της τηλεφωνίας, πρέπει να σταματήσει εκεί όπου η παροχή της υπηρεσίας καθίσταται ανεπαρκής ή δεν υφίσταται, εκεί όπου οι εταιρείες που επωφελούνται της ελευθέρωσης δεν έχουν κέρδη.
Εάν δεν μπορούμε να τις υποχρεώσουμε να εξασφαλίσουν αυτό που το κρατικό μονοπώλιο εγγυήθηκε, κυρίως με την υποχρέωση της καθολικής υπηρεσίας, τότε θα πρέπει να διαφυλάξουμε αυτή τη δημόσια υπηρεσία.
Θεωρώ ότι μπορούμε ακόμη να έχουμε τη δυνατότητα να διατηρήσουμε μια ταχυδρομική υπηρεσία, ακόμη και αν το Ταχυδρομείο και οι Τηλεπικοινωνίες λειτουργούν τώρα σαν επιχειρήσεις.
Προφανώς, πρέπει να καταβάλουν προσπάθεια για να μην χαρακτηρίζονται πλέον ως snail mail (ταχυδρομείο-σαλιγκάρι) έστω και αν δεν μπορούν να επιτύχουν την ταχύτητα του ηλεκτρονικού ταχυδρομείου.
Διακoπή της συvσδoυ
. Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 11.10)
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 18 Φεβρουαρίου 2000.
Ανακοίνωση της Προέδρου
Αγαπητοί συνάδελφοι, όπως γνωρίζετε, στις 22 Φεβρουαρίου η ΕΤΑ έπληξε εκ νέου βίαια την Ισπανία, με τη δολοφονία του Fernando Buesa Blanco, γενικού γραμματέα του Σοσιαλιστικού Κόμματος των Βάσκων και εκπροσώπου τύπου του σοσιαλιστικού κόμματος του Βασκικού Κοινοβουλίου και του Jorge Dνez Elorza, σωματοφύλακα του πρώτου.
Την ίδια ημέρα, θέλησα να εκφράσω τόσο εκ μέρους μου όσο και εξ ονόματος του Ευρωπαϊκού Κοινοβουλίου μας τη βαθιά μας συμπάθεια και τα ειλικρινή μας συλλυπητήρια προς τις οικογένειες των θυμάτων.
Οι άνδρες αυτοί πλήρωσαν με τη ζωή τους την αφοσίωσή τους στη δημοκρατία.
Θέλησα να καταδικάσω πολύ έντονα αυτή τη βάρβαρη πράξη η οποία απάδει σε κάθε πολιτισμένη κοινωνία.
Το κράτος δικαίου και ο σεβασμός των θεμελιωδών δικαιωμάτων και ελευθεριών συνιστούν τις αρχές στις οποίες στηρίζεται η Ευρωπαϊκή Ένωση.
Η τρομοκρατία κάθε μορφής είναι απαράδεκτη.
Με την ευχή οι άνδρες αυτοί να είναι τα τελευταία θύματα της ΕΤΑ, καλώ αυτή την οργάνωση να θέσει οριστικό τέλος στην προσφυγή στη βία και να χρησιμοποιήσει τις δημοκρατικές οδούς που υπάρχουν στην Ισπανία.
Σας καλώ, αγαπητοί συνάδελφοι, να τηρήσουμε ενός λεπτού σιγή στη μνήμη του Fernando Buesa Blanco και του Jorge Dνez Elorza.
(Το Σώμα, όρθιο, τηρεί ενός λεπτού σιγή)
Κυρία Πρόεδρε, καταρχήν θα ήθελα να χαιρετίσω, εξ ονόματος της Ομάδας του Κόμματος των Ευρωπαίων Σοσιαλιστών, τη δήλωση στην οποία προβήκατε την περασμένη Τρίτη και τα όσα είπατε μόλις τώρα στη μνήμη του Fernando Buesa Blanco, που ήταν βουλευτής μιας αυτόνομης περιφέρειας και εκπρόσωπος τύπου του σοσιαλιστικού κόμματος στο Βασκικό Κοινοβούλιο.
Ο Fernando Buesa Blanco ήταν vicelehendakari, δηλαδή αντιπρόεδρος της βασκικής κυβέρνησης.
Με την άδειά σας, κυρία Πρόεδρε, πιστεύω ότι ο καλύτερος φόρος τιμής που μπορεί να αποτίσει η Ομάδα μου και αυτό το Σώμα στον Fernando Buesa είναι να επαναλάβει τα λόγια του, ως Ευρωπαίου, σχετικά με το όραμά του για τη Χώρα των Βάσκων, για την Ισπανία και για την Ευρώπη.
Στην αυτοβιογραφία του έλεγε τα εξής: "Βρισκόμαστε στην Ευρώπη.
Οποιοσδήποτε συνομήλικός μου - ηλικίας 54 χρόνων - μπορεί να θυμηθεί τους παππούδες του και την εποχή που ζούσαν, την εποχή των γονιών μας, να αναλογιστεί το σήμερα και να προβλέψει την εποχή που θα ζήσουν τα παιδιά μας.
Την εποχή των παππούδων μου, για να πάει κανείς από τη Vitoria στη Σεβίλλη χρειαζόταν αρκετές ημέρες.
Σήμερα, χρειάζονται 2-3 ώρες με το αεροπλάνο για να πάει κανείς από τη Vitoria στην Κοπεγχάγη.
Σήμερα, στο τέλος του 20ού αιώνα, λειτουργεί στην Ευρώπη μια ενιαία αγορά και σε λίγο καιρό θα υπάρχει ένα ενιαίο νόμισμα.
Και μπορούμε να μετακινούμαστε με πολύ μεγαλύτερη ευκολία από ό,τι μετακινούνταν στο εσωτερικό της Ισπανίας, ακόμη και μέσα στη Χώρα των Βάσκων, οι παππούδες μας.
Θα δημιουργήσουμε έναν μεγάλο ευρωπαϊκό χώρο, ο οποίος θα διαρθρωθεί πρώτα οικονομικά και έπειτα πρέπει να διαρθρωθεί πολιτικά.
Η διαδικασία αυτή είτε λίγο είτε πολύ διαρκέσει, είναι εντούτοις αμετάκλητη και μάλιστα επιθυμητή.
Επιπλέον, οι πολίτες την αντιλαμβάνονται ως μακρινή, όμως είναι πολύ αληθινή και θα πρέπει να χρησιμεύσει ώστε να αναρωτηθούμε για μερικά πράγματα της δικής μας πραγματικότητας.
Σε μια συζήτηση που διεξήχθη στο σοσιαλιστικό κόμμα σχετικά με τη διαδικασία στην Ιρλανδία, κάποιος είπε το εξής: 'Στο τέλος, το καίριο στοιχείο αναφορικά με την Ιρλανδία ήταν ότι όλοι οι εμπλεκόμενοι παράγοντες έκαναν την ακόλουθη σκέψη: Έχει τόση σημασία εάν είναι κανείς Ιρλανδός ή Αγγλος; Ας είναι ο καθένας ό,τι θέλει, γιατί η Ιρλανδία και η Αγγλία είναι στην Ευρωπαϊκή Ένωση και δεν αξίζει να σκοτωνόμαστε για το αν είναι κάποιος Ιρλανδός ή Αγγλος.
Τι σημασία έχει από τη στιγμή που δεν θα ισχύουν πια τα εθνικά σχήματα!'

Εδώ θα μπορούσαμε να θέσουμε το ίδιο ερώτημα: είναι τόσο σημαντικό το να είναι κανείς Βάσκος, Ισπανός ή Ευρωπαίος; Συζητήσαμε αρκετά για το τι σημαίνει να είναι κανείς Βάσκος, αλλά ένας σύγχρονος Βάσκος ντύνεται όπως ένας Δανός και διαβάζει όπως ένας Αγγλος.
Αν η ζωή προσλάβει μια μεγαλύτερη διάσταση διεθνοποίησης - ήδη συμβαίνει αυτό - και επομένως, τα παιδιά μας θα ζουν σε μια τέτοια Ευρώπη, τότε γιατί να σκοτωνόμαστε γι' αυτό;"
Επίσης έλεγε - πιθανότατα στην Ιρλανδία όλοι ενστερνίζονται αυτή τη σκέψη -: "Αν όμως σκοτωνόμαστε για το τίποτα - και εκεί σκοτώνονταν γιατί υπήρχαν παραστρατιωτικές ομάδες σε όλες τις πλευρές - τότε και στη Χώρα των Βάσκων θα έπρεπε να αναρωτηθούμε φωναχτά: Τι σημασία έχει να είναι κανείς Βάσκος, αν δεν υπάρχει διαφορά; Ας είναι ο καθένας ό,τι θέλει.
Αν μεθαύριο, πρόκειται να λειτουργούμε σε ευρωπαϊκό επίπεδο σε ό,τι αφορά την οικονομία, την πολιτική, τις ζωτικές αποφάσεις κάθε χώρας, τότε δεν αξίζει τον κόπο να σκοτώνουμε γιααυτό.
Ούτε να σκοτώνουμε ούτε να σκοτωνόμαστε γι' αυτό" .
Αναπαύσου εν ειρήνη.
(Ζωηρά χειροκροτήματα)
Κυρία Πρόεδρε, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, θα ήθελα να μεταφέρω στις οικογένειες του Fernando Buesa, αντιπροσώπου του βασκικού λαού, και του Jorge Dνez, μέλους της βασκικής αστυνομίας, όπως επίσης στην οικογένεια του Σοσιαλιστικού Κόμματος των Βάσκων, τα ειλικρινή συναισθήματα της αλληλεγγύης μας.
Κυρία Πρόεδρε, δυστυχώς, τον τελευταίο καιρό, χρειάστηκε να μιλήσουμε σε αυτό το Σώμα για τα εξτρεμιστικά φαινόμενα στην Ευρώπη.
Όποια και να είναι η σημαία τους, τελικά είναι όλα διαφορετικές εκφάνσεις του ίδιου πράγματος.
Και απέναντι σε όλα αυτά, εμείς οι δημοκράτες δεν μπορούμε να αποσυρθούμε στην ειρήνη των νεκρών.
Αντίθετα, πρέπει να μας δώσει δύναμη η γνώση ότι στη Χώρα των Βάσκων το μοναδικό κοινωνικό χάσμα που υπάρχει είναι η άβυσσος που χωρίζει εκείνους που σκοτώνουν, εκείνους που τους στηρίζουν και εκείνους που τους κατανοούν, από τη συντριπτική πλειοψηφία του βασκικού λαού που προσδοκά απλώς να ζει ειρηνικά και με ελευθερία.
(Ζωηρά χειροκροτήματα)
Κυρία Πρόεδρε, εξ ονόματος της Ομάδας Ένωση για την Ευρώπη των Εθνών εκφράζω την οδύνη μας για τα θύματα και τη διαμαρτυρία μας κατά της τρομοκρατίας και όσων την υπερασπίζονται.
Πιστεύω ότι βρισκόμαστε ενώπιον μιας ανθρώπινης τραγωδίας, αν αναλογιστούμε τους συγγενείς και τους φίλους, μιας πολιτικής τραγωδίας, αν αναλογιστούμε την πολιτική οικογένεια στην οποία ανήκαν τα θύματα, αλλά και μιας πολιτιστικής τραγωδίας γιατί η κουλτούρα του θανάτου και της βίας ισχυροποιείται όλο και περισσότερο απέναντι στην κουλτούρα του σεβασμού των άλλων, της δημοκρατίας και της δημοκρατικής ζωής.
Συνεπώς, κυρία Πρόεδρε, ίσως να πρέπει να αρχίσουμε να αναλογιζόμαστε και την πιθανότητα για ανάληψη κάποιας δράσης, εάν θέλουμε να προσδώσουμε ένα συγκεκριμένο νόημα στον πόνο και στη διαμαρτυρία που μας διακατέχει.
Γιατί άραγε το Ευρωπαϊκό Κοινοβούλιο δε συνεδριάζει σε όλες τις χώρες της Ένωσης σε μια εκδήλωση κατά της τρομοκρατίας; Ας κάνουμε τη φωνή μας να ακουστεί!
Έχουμε περιοριστεί στις Βρυξέλλες και στο Στρασβούργο.
Ας επιστρέψουμε όλοι μαζί στα αντίστοιχα κράτη μας για να διατρανώσουμε ότι η πεποίθησή μας για τη δημοκρατία και η αγανάκτησή μας δεν είναι μόνο λόγια αλλά και συγκεκριμένη πολιτική βούληση!
Μόλις τρεις μήνες πριν έλαβα τον λόγο σε αυτό το Σώμα για να συγχαρώ τους Ιρλανδούς και τους Βρετανούς για την επιτυχία τους να καταλήξουν σε συμφωνία αναφορικά με τη Βόρειο Ιρλανδία, πράγμα που έπραξαν και πολλοί άλλοι συνάδελφοι.
Τα τελευταία 30 χρόνια πάρα πολλοί άνθρωποι σκοτώθηκαν και τραυματίσθηκαν - πάρα πολλές οικογένειες καταστράφηκαν στη Βόρειο Ιρλανδία.
Δυστυχώς, μέχρι τώρα συμβαίνει ακριβώς το αντίθετο στην Ισπανία και τη Γαλλία σε ό,τι αφορά τη συνεχιζόμενη σύγκρουση στη Χώρα των Βάσκων.
Εμείς, η Euskal Herritarrok, είμαστε πεπεισμένοι ότι μια οριστική λύση στον τωρινό αγώνα μπορεί να εξευρεθεί μόνο μέσω μιας ανοικτής διαδικασίας διαλόγου και διαπραγματεύσεων χωρίς περιορισμένη ημερήσια διάταξη.
Πριν από τις 20 Ιανουαρίου 2000, ο μόνος φόνος που είδαμε να συμβαίνει μέσα σε δεκαεννέα μήνες στο Βασίλειο της Ισπανίας ήταν εκείνος του Josι Luis Geresta, μέλους της ΕΤΑ, τον Μάρτιο του 1999.
Παρά το εν λόγω γεγονός και τις συλλήψεις που πραγματοποίησε η ισπανική και γαλλική αστυνομία, συμπεριλαμβανομένων συλλήψεων διαπραγματευτών της ΕΤΑ για τη συμφωνία με την ισπανική κυβέρνηση, η ΕΤΑ τίμησε τη μονομερή κατάπαυση του πυρός.
Εν συνεχεία, τον περασμένο Νοέμβριο, προτού ανασταλεί η κατάπαυση του πυρός, ο εκπρόσωπος της ισπανικής κυβέρνησης, κ. Piquι, δήλωσε ότι η κυβέρνησή του έπραξε και θα συνεχίσει και στο μέλλον να πράττει ό,τι μπορεί για να παρεμποδίσει τις τωρινές ενέργειες προς μια πολιτική επίλυση στη Χώρα των Βάσκων.
Εμείς, η Euskal Herritarrok, έχουμε λυπηθεί πολλές φορές για την απώλεια των ανθρώπινων ζωών.
Συμμεριζόμαστε με όλους τους βάσκους πολίτες τα βάσανα του λαού μας.
Εκφράζουμε τη δέσμευσή μας απέναντι στον διάλογο και είμαστε έτοιμοι να συνεργασθούμε με όλους όσους ανυπομονούν να βρεθεί μια δημοκρατική συμφωνία για τη Χώρα των Βάσκων.
Έχουν περάσει είκοσι χρόνια από τότε που το ζήτημα της Βορείου Ιρλανδίας τέθηκε για πρώτη φορά εδώ στο Ευρωπαϊκό Κοινοβούλιο.
Επιτρέψτε μου να ρωτήσω: Quousque tandem - Noiz arte? (Διαμαρτυρίες)
Σας ευχαριστώ, κυρία Dόhrkop Dόhrkop και σας εκφράζω τη φιλία μου και τον αμέριστο σεβασμό μου.
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της προηγούμενης συνεδρίασης έχουν διανεμηθεί.
Υπάρχουν παρατηρήσεις;
Θα συζητήσουμε σε λίγο το ζήτημα της αναδιάρθρωσης της Επιτροπής και θα ενθυμείσθε, κυρία Πρόεδρε, ότι στην αρχή της προηγούμενης περιόδου συνόδου σας έθεσα την ερώτηση εάν, για λόγους ανοικτών διαδικασιών και διαφάνειας, θα ήταν δυνατό το κοινό να έχει μεγαλύτερη πρόσβαση στο πρωτόκολλο οικονομικών συμφερόντων των βουλευτών μέσω της δημοσιοποίησής του στο Διαδίκτυο.
Υποσχεθήκατε στο Κοινοβούλιο να θέσετε το εν λόγω θέμα στους Κοσμήτορες το ίδιο εκείνο βράδυ.
Αναρωτιέμαι εάν μπορείτε τώρα να διαβεβαιώσετε το Κοινοβούλιο ότι οι Κοσμήτορες συμφώνησαν κατ' αρχήν ότι πρέπει να δημοσιοποιηθεί το πρωτόκολλο οικονομικών συμφερόντων των βουλευτών στο Διαδίκτυο, και εάν ναι, εάν θα τους θέσετε προσωπικά μια προθεσμία - ίσως την 1η Απριλίου - μέχρι την οποία να έχει ολοκληρωθεί το θέμα.
Αγαπητέ συνάδελφε, είμαι σε θέση να σας πω ότι το Προεδρείο αποφάσισε κατ' αρχήν τη δημοσίευση του πρωτοκόλλου των οικονομικών συμφερόντων των βουλευτών στο Διαδίκτυο και οι Κοσμήτορες εξετάζουν με πολύ μεγάλη προσοχή τα προβλήματα, τα νομικής φύσεως ζητήματα, που σχετίζονται με αυτό.
Πολύ σύντομα όμως θα έχουμε μια απόφαση.
(Εγκρίνονται τα συνοπτικά πρακτικά)
Αναδιάρθρωση της Επιτροπής
Η ημερήσια διάταξη προβλέπει την ανακοίνωση της Επιτροπής σχετικά με την αναδιάρθρωση της Ευρωπαϊκής Επιτροπής.
Δίνω αμέσως τον λόγο στον Πρόεδρο κ. Romano Prodi.
Ευχαριστώ κύριε Επίτροπε Kinnock.
Προχωρούμε τώρα στη διαδικασία των ερωτήσεων - απαντήσεων.
Κυρία Πρόεδρε, μεταξύ των προτάσεων της Επιτροπής βρίσκεται το ενδεχόμενο άρσης της ασυλίας των υπαλλήλων της Επιτροπής.
Πρόσφατα, άρθηκε η ασυλία ενός παλαιού μέλους της Επιτροπής, και αυτή τη στιγμή η υπόθεση εκκρεμεί ενώπιον δικαστηρίου των Βρυξελλών, με βάση το επιχείρημα ότι οι Βρυξέλλες είναι έδρα κοινοτικών θεσμικών οργάνων.
Υπάρχουν όμως κι άλλες έδρες των κοινοτικών θεσμικών οργάνων και, επιπλέον, η δράση της Κοινότητας εκτείνεται στο σύνολο της κοινοτικής επικράτειας, δηλαδή υπάρχουν χιλιάδες δικαιοδοτικές αρχές που μπορούν να ζητήσουν την προσαγωγή στη δικαιοσύνη υπαλλήλων, Επιτρόπων κ.λπ.
Συνειδητοποιεί η Επιτροπή ότι, προκειμένου να άρει την ασυλία, θα είναι απαραίτητη ή έγκριση ενός νέου νομικού οργάνου, το οποίο θα ρυθμίζει τη διαδικασία απαίτησης ευθυνών από τους υπαλλήλους της Επιτροπής, συμπεριλαμβανομένων των τέως ή εν ενεργεία Επιτρόπων;
Υπάρχει αποτελεσματική νομική πρόληψη.
Στην συγκεκριμένη περίπτωση που έχει υπόψη του ο αξιότιμος βουλευτής, όχι μόνο η Επιτροπή κατέληξε εύκολα και γρήγορα στην απόφαση για άρση της ασυλίας μιας πρώην Επιτρόπου, αλλά η ίδια η πρώην Επίτροπος γνωστοποίησε στην Επιτροπή την επιθυμία της για άρση της ασυλίας.
Μπορώ να αντιληφθώ τις περιπλοκές που ανησυχούν τον αξιότιμο βουλευτή, αλλά του δηλώνω ότι κατά την τελευταία πενταετία υπήρξαν δέκα περιπτώσεις αιτημάτων από εθνικές νομικές αρχές για άρση της ασυλίας 26 υπαλλήλων, και υπήρξε ανταπόκριση, και μάλιστα με σπουδή, σε όλα ανεξαιρέτως τα συγκεκριμένα αιτήματα.
Θεωρώ ότι το Σώμα μπορεί συνεπώς να έχει εμπιστοσύνη ότι δεν προστατεύονται μόνο τα ατομικά δικαιώματα των ανθρώπων που ενδεχομένως κατηγορούνται ή τους έχει ζητηθεί η παροχή αποδεικτικών στοιχείων, αλλά το ίδιο ισχύει για το συμφέρον των νομίμων νομικών οργάνων κάθε κράτους μέλους, που ζητούν να λάβουν πληροφορίες, ή για το δικαίωμα λήψης συνέντευξης ή εξέτασης οποιουδήποτε προσώπου συνδέεται με την Επιτροπή.
